{"id": "2400554", "revid": "125300586", "url": "https://it.wikipedia.org/wiki?curid=2400554", "title": "Freja Beha Erichsen", "text": "Biografia.\nNasce in Danimarca nel 1987. Si diploma al Frederiksberg Gymnasium; in seguito lascer\u00e0 gli studi per entrare nel mondo della moda dopo essere stata scoperta per caso mentre si trovava in strada. \nNel 2004 firma con la IMG Models. Debutta nel 2005 a Milano e Parigi nelle sfilate invernali di Prada e Louis Vuitton. Nello stesso anno apre la sfilata di Miu Miu a Parigi e partecipa alle campagne pubblicitarie di Jil Sander e Balenciaga. Ottiene la sua prima copertina su \"W Jewerly\", alla quale segue quella di \"Vogue Francia\" accompagnata dalle colleghe Vlada Rosljakova e Tasha Tilberg.\nA febbraio 2006 apre le sfilate di Missoni e Stella McCartney. Compare sulla copertina di \"V\" con Gemma Ward e Daria Werbowy. A giugno appare in un editoriale di \"Vogue Italia\", fotografata da Nathaniel Goldberg; due mesi dopo la ritroviamo sulla copertina di \"Num\u00e9ro\". Diventa testimonial di vari marchi, tra cui Balenciaga, Calvin Klein, H&amp;M, Gap e Pringle of Scotland. A ottobre compare in un editoriale di Michael Thompson per \"W\", al quale segue una copertina sulla stessa rivista nel mese successivo.\nNel 2007 sostituisce Daria Werbowy nella campagna pubblicitaria di Chanel, viene fotografata da Craig McDean per Gucci e firma un contratto per pubblicizzare \"CK IN2U\" di Calvin Klein. Appare in un editoriale della versione francese di \"Vogue\" fotografata da Mario Testino. Apre le sfilate di Carolina Herrera, Derek Lam, Zac Posen e Lanvin a Milano, New York e Parigi. Compare negli editoriali di \"Harper's Bazaar\", \"Vogue\" Italia e sulla copertina di \"Num\u00e9ro\". A Parigi gira lo spot televisivo diretto da David Lynch per \"Gucci by Gucci\".\nNel 2008 rimpiazza Doutzen Kroes nella campagna pubblicitaria di Gianfranco Ferr\u00e9. A febbraio apre gli show di Alexander Wang, Vera Wang e Akris. Sfila per Christian Dion, Diesel, William Rast e Narciso Rodriguez. Seguono varie copertine ed editoriali per \"Vogue\" (versioni UK, Italia e Giappone), \"Interview\", Harper's Bazaar.\nA gennaio 2009 appare negli editoriali di \"Vogue\" Italia e Giappone. A febbraio \u00e8 la protagonista di un editoriale di Harper's Bazaar, fotografata da Greg Kadel. Nello stesso mese apre le sfilate di Dsquared\u00b2 a Milano e chiude quelle di Akris a Parigi. A marzo appare in un editoriale di \"Num\u00e9ro\", fotografata da Karl Lagerfeld. Viene fotografata da Solve Sundsbo per un editoriale di \"Vogue Giappone\", numero di luglio; il mese seguente appare nell'edizione britannica della rivista, fotografata da Patrick Demarchelier. A settembre \u00e8 la protagonista degli editoriali di \"Vogue\" UK e Russia. Torna ad essere il volto per le campagne pubblicitarie di Gucci e Chanel. Sfila alla Settimana della moda di New York per Alexander Wang, Derek Lam, Marc Jacobs, Michael Kors, Narciso Rodriguez, Rag &amp; Bone; apre le sfilate di Erin Wasson e (David Tlale e Jewel by Lisa).\nNel 2010 viene fotografata in nudo integrale da Inez van Lamsweerde e Vinoodh Matadin per la rivista Purple: il servizio la consacra come icona androgina. Lo stesso anno \u00e8 tra le modelle scelte da Karl Lagerfeld per il calendario Pirelli dedicato alla mitologia greco-romana.\nA Natale 2012 \u00e8 la protagonista della pubblicit\u00e0 del profumo \"Valentina\" di Valentino.\nVita privata.\nHa avuto una relazione con le top model australiane Abbey Lee Kershaw e Catherine McNeil. I tabloid le hanno inoltre attribuito una storia con la collega Irina Lazareanu. \nHa un piercing al capezzolo sinistro e tredici tatuaggi, il primo dei quali fatto a sedici anni."}
{"id": "2400556", "revid": "767487", "url": "https://it.wikipedia.org/wiki?curid=2400556", "title": "Contea di Morawa", "text": "La contea di Morawa \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 3.528 chilometri quadrati ed ha una popolazione di 950 abitanti."}
{"id": "2400557", "revid": "834", "url": "https://it.wikipedia.org/wiki?curid=2400557", "title": "Antiflogistici", "text": ""}
{"id": "2400558", "revid": "547034", "url": "https://it.wikipedia.org/wiki?curid=2400558", "title": "Live in Concert (Lou Reed)", "text": "Live in Concert \u00e8 una reincisione dell'album \"Live in Italy\" di Lou Reed. \u00c8 stato pubblicato nel 1996."}
{"id": "2400559", "revid": "24395138", "url": "https://it.wikipedia.org/wiki?curid=2400559", "title": "Posturale", "text": ""}
{"id": "2400560", "revid": "767487", "url": "https://it.wikipedia.org/wiki?curid=2400560", "title": "Contea di Mount Magnet", "text": "La contea di Mount Magnet \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 13.877 chilometri quadrati ed ha una popolazione di 550 abitanti."}
{"id": "2400565", "revid": "106449513", "url": "https://it.wikipedia.org/wiki?curid=2400565", "title": "\u1e24\u0101fi\u1e93", "text": "La parola \u1e25\u0101fi\u1e93 (, pl. \"\u1e25uff\u0101\u1e93\" ), ossia \"conservatore, difensore, preservatore\", \u00e8 il termine tecnico che serve a indicare il musulmano (al femminile si usa \"\u1e25\u0101fi\u1e93a\") che conosce a memoria l'intero Corano.\nL'imparare a memoria il testo sacro islamico \u00e8 sempre stato considerato come un'opera particolarmente meritoria, tanto che tra le prime opere di \"\u1e6dabaq\u0101t\" (classi di et\u00e0) figurano proprio quelle dedicate a \"\u1e25uff\u0101\u1e93\".\nIl grande prestigio sociale goduto da ogni \"\u1e25\u0101fi\u1e93\", ha comportato una grande diffusione di tale pratica. Tra i ceti che maggiormente hanno perseguito un tale obiettivo per uno almeno dei propri figli figurano quelli pi\u00f9 diseredati, che in tal modo potevano concretamente sperare per quel figlio almeno un futuro meno arduo e di maggior successo morale e materiale."}
{"id": "2400570", "revid": "298171", "url": "https://it.wikipedia.org/wiki?curid=2400570", "title": "D\u00e9j\u00e0-vu", "text": ""}
{"id": "2400572", "revid": "106908", "url": "https://it.wikipedia.org/wiki?curid=2400572", "title": "Aiwel", "text": "Aiwel \u00e8 un eroe di cui si raccontano le gesta nella mitologia dei dinka del Sudan.\nNel mito.\nNato da una donna e da uno spirito acquatico decise, in seguito alla morte della madre di raggiungere il padre trasformandosi in un bue. Prese il nome di Longar e con tali sembianze guid\u00f2 e salv\u00f2 i dinka da una carestia portandoli dall'altra parte del fiume."}
{"id": "2400573", "revid": "125691728", "url": "https://it.wikipedia.org/wiki?curid=2400573", "title": "Albo d'oro del doppio femminile dell'Open di Francia", "text": "Questo \u00e8 un elenco delle vincitrici del doppio femminile dell'Open di Francia."}
{"id": "2400576", "revid": "767487", "url": "https://it.wikipedia.org/wiki?curid=2400576", "title": "The Uninvited (film 2009)", "text": "The Uninvited \u00e8 un film del 2009 diretto dai fratelli Guard, remake statunitense del film sudcoreano del 2003 \"Two Sisters\".\nIl film, un thriller psicologico con elementi soprannaturali, \u00e8 uscito nelle sale italiane il 29 maggio 2009, su distribuzione Universal Pictures.\nTrama.\nLa giovane e carina Anna viene dimessa dalla clinica psichiatrica dove era stata in cura a causa di un tentato suicidio; la ragazza non riusciva a superare il forte trauma causato dalla tragica morte della madre, dovuta all'incendio della d\u00e9pendance dove la donna giaceva gravemente malata. Al suo ritorno, Anna riabbraccia la sua amata sorella, la bella Alex, ma scopre che Rachel, l'ex infermiera di sua madre, \u00e8 diventata la compagna del padre; la tensione tra le due sorelle e Rachel \u00e8 subito manifesta, e gli atteggiamenti della donna sembrano ipocriti e falsi. A causa di alcune sue visioni, Anna inizia, con Alex, a sospettare che Rachel sia colpevole della morte della loro madre, quindi le due cominciano ad indagare sull'identit\u00e0 della donna, scoprendo che il suo \u00e8 uno pseudonimo.\nIn seguito a queste rivelazioni sospettano che ella sia in realt\u00e0 la pluriomicida Mildred Kemp, tristemente nota per aver ucciso tre fratellini dopo averne sposato il padre. Anna rende note al padre le proprie ipotesi, ma trova la completa indifferenza di lui; quando quest'ultimo parte per lavoro, Anna ed Alex rimangono sole con Rachel, che inizia ad assumere degli strani atteggiamenti. Dopo aver scoperto che le due sorelle sono a conoscenza della sua vera identit\u00e0, Rachel cerca di sedarle per poi ucciderle, ma Alex riesce a riprendersi e pugnala alle spalle la matrigna. Anna, la quale ha assistito all'omicidio mentre era in stato confusionale, confessa al padre appena tornato dal viaggio che cosa sia successo e che cosa Alex abbia fatto, ma lui, confuso, dice che la sorella \u00e8 morta nell'incendio assieme alla madre. Questa affermazione svela il reale corso dei fatti: l'assassina di Rachel \u00e8 Anna, da tempo in preda ad allucinazioni; l'incendio alla d\u00e9pendance era stato causato per sbaglio da Anna stessa, che voleva vendicarsi del padre, colto a tradire la moglie con Rachel; nell'incendio perisce anche Alex, intenta ad occuparsi della madre moribonda. Anna viene arrestata e torna nella clinica psichiatrica; la sua vicina di stanza \u00e8 Mildred Kemp, la supposta identit\u00e0 nascosta della matrigna.\nProduzione.\nDopo la distribuzione del film \"Two Sisters\" in USA, i fratelli Charles e Thomas Guard acquisirono i diritti per la creazione di un remake, riuscendo a stipulare un accordo con la Dreamworks per la produzione. Il film avrebbe dovuto intitolarsi \"A Tale of Two Sisters\", acquisendo quindi lo stesso titolo che l'originale aveva avuto per il mercato statunitense, tuttavia \u00e8 stato successivamente rinominato \"The Uninvited\".\nColonna sonora.\nLa colonna sonora del film \u00e8 stata composta da Christopher Young e incisa da un'orchestra formata da 78 musicisti e un coro formato da 20 cantanti.\nAccoglienza.\nIncassi.\nIl film ha incassato complessivamente 42,7 milioni di dollari al botteghino.\nCritica.\nA differenza dell'originale, \"The Uninvited\" ha ottenuto giudizi molto negativi dalla critica. Secondo l'aggregatore di recensioni Rotten Tomatoes, l'opera ha ottenuto un indice di apprezzamento del 32% e un voto di 4,55 su 10 sulla base di 129 recensioni. Secondo Metacritic il film ha ottenuto invece un voto di 43 su 100 sulla base di 24 recensioni."}
{"id": "2400578", "revid": "543975", "url": "https://it.wikipedia.org/wiki?curid=2400578", "title": "Bomazi", "text": "Bomazi, \u00e8 un essere di cui si racconta nella mitologia dei Bushongo dello Zaire in occasione della nascita del loro popolo.\nNel mito.\nDurante un suo viaggio Bomazi incontr\u00f2 una coppia di anziani, a loro presag\u00ec il futuro: avrebbero avuto un figlio. In seguito fu lo stesso Bomazi a sposare la bambina avuta dai due signori, da quell'unione nacquero cinque figli, tra i quali Woto e Moelo. La discendenza di Woto origin\u00f2 il popolo dei Bushongo."}
{"id": "2400599", "revid": "287204", "url": "https://it.wikipedia.org/wiki?curid=2400599", "title": "The Raven (Lou Reed)", "text": "The Raven \u00e8 un concept album di Lou Reed pubblicato nel 2003, ispirato alle poesie e ai racconti di Edgar Allan Poe."}
{"id": "2400602", "revid": "536103", "url": "https://it.wikipedia.org/wiki?curid=2400602", "title": "Bumba", "text": "Bumba \u00e8 una divinit\u00e0 della mitologia dei Bushongo dello Zaire.\nNel mito.\nSecondo la loro mitologia all'inizio dei tempi esisteva solo acqua. Bumba era il dio originale e viveva in solitudine. Un giorno in preda a forti dolori vomit\u00f2 il sole, la luna e le stelle. Quando il calore del sole prosciug\u00f2 quasi totalmente l'acqua, mise in mostra la terra che giaceva nelle profondit\u00e0.\nIl dolore che tormentava Bumba non termin\u00f2 e vomit\u00f2 ancora, questa volta otto creature: uno scarafaggio, un coccodrillo, un'aquila, un pesce, una capra, un airone, un leopardo, una tartaruga.\nIn seguito decise di creare gli esseri umani, sia uomini che donne. Insegn\u00f2 loro leggi e costumi da rispettare. Stanco del tanto lavoro decise di riposare nel cielo. \nRaffigurazione.\nViene raffigurato come un essere bianco e dalle sembianze umane, comunica con gli esseri umani attraverso i sogni."}
{"id": "2400605", "revid": "1543377", "url": "https://it.wikipedia.org/wiki?curid=2400605", "title": "Contea di Mullewa", "text": "La contea di Mullewa era una delle Local Government Areas che facevano parte della regione di Mid West, in Australia Occidentale. Si estendeva su di una superficie di circa 10.827 chilometri quadrati ed aveva una popolazione di 911 abitanti.\nFusione del 2011.\nNel dicembre 2010, dopo lunghi negoziati riguardo alla possibilit\u00e0 di una fusione fra i due LGA di Citt\u00e0 di Geraldton-Greenough e contea di Mullewa, venne presa la decisione di procedere all'unificazione delle due entit\u00e0. Entrambe le comunit\u00e0 decisero di tenere un referendum per verificare la volont\u00e0 dei residenti e si tenne una votazione il 16 aprile 2011: nella contea di Mullewa i contrari furono l'83,24%, mentre nella Citt\u00e0 di Geraldton-Greenough i contrari furono il 72,39%. Tuttavia, poich\u00e9 in nessuna delle due votazioni si raggiunse il quorum del 50% dei votanti, entrambi i referendum vennero considerati nulli e il 1\u00ba luglio 2011 le due entit\u00e0 si fondettero per formare la Citt\u00e0 di Greater Geraldton."}
{"id": "2400615", "revid": "281294", "url": "https://it.wikipedia.org/wiki?curid=2400615", "title": "Livingston F.C.", "text": ""}
{"id": "2400619", "revid": "767487", "url": "https://it.wikipedia.org/wiki?curid=2400619", "title": "Ef\u00e9", "text": "Ef\u00e9, \u00e8 un essere di cui si narra nella mitologia dei pigmei.\nNel mito.\nSi tratta del primo uomo creato dal dio dei cieli, lo scelse come suo cacciatore e lo tenne con s\u00e9 nel cielo. Quando alla fine torn\u00f2 sulla terra nessuno lo riconobbe. Fu portatore della verit\u00e0 del suo dio in terra."}
{"id": "2400622", "revid": "371529", "url": "https://it.wikipedia.org/wiki?curid=2400622", "title": "Hudson River Wind Meditations", "text": "Hudson River Wind Meditations \u00e8 un album di Lou Reed pubblicato nel 2007. Si tratta in prevalenza di musica ambient strumentale, da utilizzarsi durante esercizi di meditazione o per la pratica del Tai Chi (Taijiquan). La foto di copertina del disco \u00e8 opera di Lou Reed stesso.\nTracce.\nTesti e musiche di Lou Reed."}
{"id": "2400623", "revid": "767487", "url": "https://it.wikipedia.org/wiki?curid=2400623", "title": "Winsor Harmon", "text": "Biografia e carriera.\n\u00c8 noto soprattutto per avere interpretato Thorne Forrester nella celebre soap opera statunitense \"Beautiful\" (\"The Bold and the Beautiful\"), ruolo che ha ricoperto dalla fine del 1996 al 2016. Winsor \u00e8 stato il terzo attore a dare il volto al personaggio fino al 2017, quando viene sostituito da Ingo Rademacher.\nGrazie a questo ruolo \u00e8 stato in nomination nel 2005 al premio Soap Opera Digest Awards, l'Oscar delle soap. Nel 2006 ha vinto il Golden Boomerang come miglior attore non protagonista.\nIn precedenza, aveva lavorato, tra l'altro, nella soap opera \"La valle dei pini\" (\"All My Children\") e nel telefilm \"Acapulco H.E.A.T.\". Prima di diventare attore, aveva fatto il modello, lavorando anche a Milano.\nAll'attivit\u00e0 di attore, affianca anche quella di cantante: nel 2002 ha pubblicato l'album country \"Stars of Texas\".\nVita privata.\nSi \u00e8 sposato due volte ed ha due figli, Jade Harmon e Winsor Harmon IV."}
{"id": "2400628", "revid": "767487", "url": "https://it.wikipedia.org/wiki?curid=2400628", "title": "Contea di Murchison", "text": "La contea di Murchison \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 41.173 chilometri quadrati ed ha una popolazione di 110 abitanti, la meno popolosa dello Stato. La popolazione \u00e8 talmente scarsa che la contea di Murchison \u00e8 anche l'unica a non avere una citt\u00e0 e di conseguenza un capoluogo."}
{"id": "2400632", "revid": "114987706", "url": "https://it.wikipedia.org/wiki?curid=2400632", "title": "Un'ora per voi", "text": "Un'ora per voi \u00e8 stato un programma televisivo svizzero, trasmesso dal 1964 al 1979 a cadenza settimanale dalla SRG SSR id\u00e9e suisse, dedicato agli emigrati italiani in territorio elvetico. Gli autori sono Sergio Paolini e Stelio Silvestri.\nIl 23 maggio 1964 alle 18:00 inizi\u00f2 ufficialmente la trasmissione del programma condotto da Corrado, affiancato inizialmente da due vallette, e successivamente dalla co-conduttrice Mascia Cantoni fino al 1989.\n\"Un'ora per voi\" fu frutto di un accordo tra la RAI e l'allora \"TSI\", con lo scopo di aiutare l'integrazione dell'immigrazione italiana del tempo, che non godeva, come gode oggi, del broadcasting digitale delle reti italiane (Rai 1, Rai 2, Rai 3, Canale 5).\nLa regia fu curata da Sergio Genni, storico regista dei programmi della \"TSI\"."}
{"id": "2400634", "revid": "247222", "url": "https://it.wikipedia.org/wiki?curid=2400634", "title": "COLF", "text": ""}
{"id": "2400636", "revid": "767487", "url": "https://it.wikipedia.org/wiki?curid=2400636", "title": "Contea di Northampton (Australia)", "text": "La contea di Northampton \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 12.499 chilometri quadrati ed ha una popolazione di 3.202 abitanti.\nAll'interno dei confini della contea si trova la Hutt River Principality, una micronazione non riconosciuta dall'Australia n\u00e9 da qualunque altra entit\u00e0 internazionale."}
{"id": "2400638", "revid": "399", "url": "https://it.wikipedia.org/wiki?curid=2400638", "title": "Deng (divinit\u00e0)", "text": "Deng, \u00e8 una divinit\u00e0 della mitologia dei Dinka del Sudan.\nNel mito.\nDivinit\u00e0 del cielo dove si trova la sua dimora. Comanda la pioggia e con essa controlla raccolti e la fertilit\u00e0 del bestiame. Usa le folgori come Zeus, con le quali fa salire nel cielo chi colpisce.\nSi narra di lui anche in occasione di Abuk, una donna che lo offese pestando pi\u00f9 grano di quanto le fosse permesso, questo caus\u00f2 nella divinit\u00e0 del risentimento che cost\u00f2 alla gente la fatica del lavoro."}
{"id": "2400639", "revid": "24396183", "url": "https://it.wikipedia.org/wiki?curid=2400639", "title": "Letteratura picaresca", "text": ""}
{"id": "2400642", "revid": "767487", "url": "https://it.wikipedia.org/wiki?curid=2400642", "title": "Contea di Perenjori", "text": "La contea di Perenjori \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 8.313 chilometri quadrati ed ha una popolazione di 530 abitanti."}
{"id": "2400649", "revid": "287204", "url": "https://it.wikipedia.org/wiki?curid=2400649", "title": "Unione Sportiva Cagliari 1938-1939", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1938-1939."}
{"id": "2400651", "revid": "287204", "url": "https://it.wikipedia.org/wiki?curid=2400651", "title": "Rutger Smith", "text": "Nativo di Groninga, risiede a Leek ed \u00e8 stato allenato da Gert Damkat e Tony Ciarelli. Ha un primato personale di 21,62\u00a0m nel getto del peso e di 67,77\u00a0m nel disco, risultati che lo piazzano rispettivamente al 62\u00ba e 79\u00ba posto nella graduatoria mondiale di tutti i tempi.\n\u00c8 stato argento ai Mondiali di Helsinki 2005 e due volte bronzo a quelli di \u014csaka 2007.\nBiografia.\nGli inizi (1999-2001).\nCresciuto in una famiglia di sportivi si avvicin\u00f2 molto precocemente all'atletica.\nInizi\u00f2 l'attivit\u00e0 sportiva gi\u00e0 dall'et\u00e0 di sei anni e fino ai quindici gareggi\u00f2 in diverse discipline, partecipando anche a gare di decathlon.\nRaggiunti i quindici anni si iscrisse alla societ\u00e0 \"Argo'77 Groningen\", che il 1\u00ba gennaio 2003 cambi\u00f2 il suo nome in \"Groningen Altetiek\".\nProprio in questo periodo conobbe i tecnici Gert Damkat, ex lanciatore di giavellotto, e Joop Tervoort.\nFu proprio Damkat che, notando la struttura di Smith molto adatta alle discipline di lanci (197\u00a0cm di altezza per 214\u00a0cm di apertura di braccia), consigli\u00f2 al giovane atleta di specializzarsi nel getto del peso e nel lancio del disco.\nFino ai 16 anni soffr\u00ec della sindrome di Osgood-Schlatter, generalmente benigna, localizzata in prossimit\u00e0 dell'articolazione del ginocchio che gli caus\u00f2 seri problemi durante e dopo le attivit\u00e0 fisiche.\nGuarito, sotto la guida dei suoi due allenatori, inizi\u00f2 subito un lavoro di potenziamento e aumento della massa muscolare, che lo port\u00f2 nel giro di due anni ad aumentare il suo peso corporeo da 72 a 110\u00a0kg.\nFu ai campionati europei juniores del 1999, che Smith ottenne il suo primo grande risultato a livello internazionale, con la conquista del titolo europeo di categoria sia nel peso che nel disco.\nIn questo campionato, svoltosi a Riga (Lettonia), lanci\u00f2 il peso alla misura di 18,27 m e il disco alla misura di 52,89\u00a0m.\nL'anno successivo, dopo aver siglato il nuovo record nazionale di getto del peso sia a livello indoor (19,43) che outdoor (20,85), ai campionati mondiali juniores di Santiago del Cile, si laure\u00f2 campione mondiale nel peso con la misura di 19,48\u00a0m, nuovo record della manifestazione.\nSempre nella stessa competizione, nella gara di lancio del disco, raggiunse il terzo posto lanciando l'attrezzo da 1,750\u00a0kg a 58,70\u00a0m.\nProprio in questi anni, non raggiunta ancora la categoria assoluta, riusc\u00ec a vincere i campionati nazionali.\nNel 2000 si aggiudic\u00f2 il titolo nazionale nel peso sia all'aperto che al coperto, mentre nel 2001 dovette accontentarsi del solo titolo indoor.\nDal 2002 in poi non ebbe pi\u00f9 rivali a livello nazionale e vinse ininterrottamente fino al 2008 i titoli di lancio del disco e getto del peso indoor e outdoor.\nNell'agosto 2001 prese parte alle Universiadi di Pechino. Nella gara di getto del peso, dopo essersi classificato per la finale con un lancio a 18,21 metri (primato stagionale), in finale concluse dodicesimo con 18,12 metri.\nNella competizione di lancio del disco raggiunse invece l'undicesima posizione con 55,70 metri dopo essersi qualificato per la finale con la misura di 58,15 metri.\nDagli europei indoor di Vienna ai mondiali di Parigi (2002-2003).\nNel 2002 partecip\u00f2 ai campionati europei indoor di Vienna, nei quali si classific\u00f2 9\u00ba lanciando a 19,60\u00a0m e mancando la qualificazione alla serie finale per soli sette centimetri.\nDopo pochi giorni prese parte alla Coppa Europa invernale di lanci dove colse un secondo e un terzo posto rispettivamente nel peso e nel disco.\nNel corso della stagione debutt\u00f2 in Coppa Europa a Siviglia, dove conquist\u00f2 la vittoria nella gara di lancio del disco con un lancio a 64,69 metri, suo nuovo primato personale.\nAd agosto, questa volta ai campionati europei di Monaco di Baviera, all'et\u00e0 di 21 anni, si qualific\u00f2 per la finale con la 6\u00aa misura a 20,17 metri; in serata per\u00f2, a causa di un infortunio alla mano avvenuto al quarto turno di lanci, non fu in grado di lanciare oltre la misura di 19,73\u00a0m, rimanendo quindi in 8\u00aa posizione.\nA causa dello stesso problema non pot\u00e9 partecipare alla gara di lancio del disco che lo vedeva tra i possibili finalisti.\nQuesto incidente non intralci\u00f2 comunque la preparazione invernale dell'atleta olandese che, nel mese di gennaio, pass\u00f2 due settimane di ritiro a Stellenbosch in Sudafrica, per preparare nel migliore dei modi l'imminente stagione al coperto.\nIl 14 marzo 2003, ai campionati mondiali indoor di Birmingham, nel turno di qualificazione effettu\u00f2 un lancio a 19,59\u00a0m che lo port\u00f2 al 10\u00ba posto, mancando quindi la finale.\nDopo il primo titolo vinto in Coppa Europa invernale di lanci nel getto del peso, grazie al suo nuovo primato personale a 20,52 metri, in Coppa Europa, un suo lancio a 20,00\u00a0m gli diede la vittoria sempre nella stessa disciplina.\nIl 17 luglio, ai campionati europei under 23 di Bydgoszcz (Polonia), divenne campione europeo di lancio del disco con la misura di 59,90\u00a0m; nel peso raggiunse invece il 3\u00ba posto con 20,18\u00a0m alle spalle del bielorusso Pavel Ly\u017eyn e del russo Pavel Sof'in.\nLo stesso anno, ai campionati mondiali di Parigi disputati nell'agosto del 2003, non riusc\u00ec a qualificarsi per la finale n\u00e9 nel peso (26\u00ba con 19,02\u00a0m) n\u00e9 nel disco (15\u00ba con 61,55\u00a0m).\nOlimpiadi di Atene (2004).\nDopo la delusione dei campionati mondiali di Parigi del 2003, ai Campionati nazionali olandesi indoor del 2004 stabil\u00ec il nuovo record nazionale di getto del peso lanciando a 20,75 metri, superando di 15 centimetri il vecchio primato di Erik de Bruin che perdurava ormai dall'8 dicembre del 1985.\nAi campionati mondiali indoor di Budapest non and\u00f2 per\u00f2 oltre al 14\u00ba posto con la misura di 19,67\u00a0m.\nDopo il titolo vinto in Coppa Europa invernale di lanci nel getto del peso (20,23\u00a0m), conquistati due titoli nazionali outdoor e due secondi posti in Coppa Europa, al Golden Spike di Leida lanci\u00f2 il suo peso fino alla misura di 20,94\u00a0m, solo un centimetro sotto al record nazionale all'aperto detenuto da Erik de Bruin.\nNell'agosto partecip\u00f2 alle olimpiadi di Atene 2004, ma in questa manifestazione non riusc\u00ec ad esprimersi ai precedenti livelli.\nNella mattinata del 18 agosto si disput\u00f2, nell'antico stadio di Olimpia, la qualificazione del getto del peso.\nSmith non fu in grado di classificarsi per la finale lanciando soltanto a 19,69 metri (pi\u00f9 di un metro sotto il personale), misura che lo releg\u00f2 al 13\u00ba posto.\nTre giorni dopo, il 21 agosto, si disputarono le qualificazioni del lancio del disco, ma anche in tale occasione l'atleta olandese non and\u00f2 oltre al 16\u00ba posto con la prestazione di 61,11\u00a0m.\nIn seguito ai deludenti risultati ottenuti ad Atene, inizi\u00f2 a dubitare delle sue potenzialit\u00e0 e presto decise di ricorrere all'aiuto di uno psicologo per superare il difficile momento.\nAffermazione internazionale (2005).\nFino ad allora Smith fu protagonista a livello internazionale solo nelle categorie giovanili, ma a livello di campionati internazionali assoluti rimase in secondo piano.\nL'anno della svolta fu il 2005.\nIl 5 marzo, ai campionati europei indoor di Madrid, conquist\u00f2 la medaglia d'argento alle spalle solo del danese Joachim Olsen, grazie ad un lancio a 20,79 metri che corrispondeva anche al nuovo record nazionale olandese.\nSolo una settimana dopo, il 13 marzo, in Coppa Europa invernale di lanci vinse il titolo nel getto del peso lanciando a 21,00\u00a0m.\nGrazie a questa misura scalz\u00f2 il precedente record all'aperto di Erik de Bruin che perdurava da circa diciannove anni (14 maggio 1986).\nNel corso della stagione all'aperto, al Nelli Cooman Games tenutosi a Stadskanaal, riusc\u00ec a migliorarsi ulteriormente raggiungendo la misura di 21,41\u00a0m grazie ad una gara di altissimo livello che gli fece anche raggiungere i vertici della classifica mondiale piazzandolo al 4\u00ba posto.\nIn agosto partecip\u00f2 ai campionati mondiali di Helsinki con grandi aspettative.\nNella manifestazione raggiunse uno dei suoi pi\u00f9 importanti risultati in ambito internazionale.\nIl 6 agosto in mattinata si disputarono le qualificazioni. Smith lanciando subito a 20,26 metri, raggiunse la settima misura e l'immediata qualificazione per la finale.\nIn serata si tenne la finale, al primo turno di lanci, Smith gett\u00f2 il suo peso alla misura di 21,29\u00a0m, lancio che lo port\u00f2 in seconda posizione alle spalle solo dell'americano Adam Nelson.\nPer tutta la gara riusc\u00ec a lanciare pi\u00f9 volte oltre al limite dei 21 metri, questo per\u00f2 non gli bast\u00f2 per scalzare Nelson dal gradino pi\u00f9 alto del podio.\nNon pot\u00e9 poi partecipare alla gara di lancio del disco perch\u00e9 le qualificazioni risultarono collocate quasi in contemporanea con la finale del getto del peso, specialit\u00e0 che lo vedeva impegnato come protagonista.\nGrazie ai suoi risultati, nel dicembre dello stesso anno venne inserito per la prima volta, agli \"European Athlete of the Year\", tra i 22 candidati alla vittoria del premio \"Best male\".\nIl premio verr\u00e0 poi vinto dal discobolo lituano Virgilijus Alekna.\nEuropei di G\u00f6teborg (2006).\nNella stagione al coperto 2006, Smith non riusc\u00ec a trovare i risultati degli anni precedenti fermandosi alla misura di 19,89 metri in occasione della vittoria del suo settimo titolo nazionale indoor.\nA causa di questi risultati per lui deludenti decise di non prendere parte ai campionati mondiali indoor di Mosca.\nNel corso della stagione all'aperto, al Golden Spike di Leida, riusc\u00ec a lanciare il suo peso fino alla misura di 21,62\u00a0m migliorando ulteriormente il suo record nazionale ottenuto l'anno precedente.\nDopo aver vinto altri due titoli nazionali, in Coppa Europa vinse la gara di lancio del disco grazie ad un lancio a 64,38\u00a0m e raggiunse il secondo posto nel peso con la misura di 20,60\u00a0m.\nAi campionati europei di G\u00f6teborg (Svezia), si present\u00f2 come grande favorito, bench\u00e9 il suo allenatore Gert Damkat nutriva ancora qualche perplessit\u00e0. Alla vigilia della gara dichiar\u00f2 infatti che vi erano ancora dei problemi tecnici da risolvere.\nIn qualificazione il suo lancio a 20,39 metri (4\u00aa prestazione) lo port\u00f2 direttamente in finale.\nIn serata, dopo aver lanciato il suo peso alla misura di 20,90\u00a0m, si vide per\u00f2 superare prima da Joachim Olsen (21,09\u00a0m) poi da Andr\u0117j Michnevi\u010d (21,11\u00a0m) e infine, proprio all'ultimo turno, dal tedesco Ralf Bartels che, con quel lancio a 21,13 metri, vinse anche il titolo di campione europeo.\nSempre nella stessa manifestazione, nel lancio del disco, dopo aver lanciato in qualificazione a 63,53\u00a0m, in finale raggiunse il 7\u00ba posto con la misura di 64,46 metri mettendo alle spalle, tra i tanti, anche il cinque volte campione del mondo Lars Riedel.\nPoco dopo, in una tappa della Goldel League, al Meeting ISTAF di Berlino, si classific\u00f2 secondo con 20,63\u00a0m dietro al solo Reese Hoffa.\nSul finire della stagione l'atleta olandese fu chiamato a partecipare alla IAAF World Athletics Final di Stoccarda, evento che vedeva partecipare i migliori 8 atleti al mondo per ogni specialit\u00e0.\nA questa manifestazione si classific\u00f2 terzo nel getto del peso con la misura di 20,73\u00a0m.\nMondiali di Osaka (2007).\nA marzo, ai campionati europei indoor di Birmingham 2007, nel turno di qualificazione, si ferm\u00f2 al 9\u00ba posto con la misura di 19,19\u00a0m lontano quaranta centimetri dall'ottava posizione occupata dal finlandese Conny Karlsson.\nNel mese di luglio, dopo i due successi ottenuti in Coppa Europa, prese parte a due grandi meeting come quelli di Madrid e di Londra.\nA Madrid trionf\u00f2 nella gara di getto del peso con la misura di 21,12 metri, davanti ai lanciatori americani e al danese Joachim Olsen, mentre nella gara di lancio del disco raggiunse il 3\u00ba posto in classifica con la misura di 63,28\u00a0m.\nA Londra invece, miglior\u00f2 ulteriormente il suo primato stagionale fino alla misura di 21,19\u00a0m, ma si dovette accontentare del 3\u00ba posto alle spalle di Cantwell e soprattutto di Hoffa che in quella giornata fece il suo nuovo primato personale a 22,43\u00a0m.\nDopo questi convincenti risultati si prepar\u00f2 a partecipare ai campionati mondiali di \u014csaka.\nNella mattinata della prima giornata di gare si tennero le qualificazioni per la finale di getto del peso che fu poi disputata in serata.\nSuper\u00f2 il turno eliminatorio vincendo la sessione e scagliando il peso da 7,260\u00a0kg a 21,04\u00a0m al primo turno di lanci.\nIn finale, nonostante Smith avesse disputato una gara di alto profilo, lanciando a 21,13 metri, non and\u00f2 oltre al 4\u00ba posto alle spalle dei due statunitensi Reese Hoffa e Adam Nelson e del bielorusso Andr\u0117j Michnevi\u010d.\nIntervistato al termine della gara disse: \nA questo punto, dopo aver perso la medaglia di bronzo nel getto del peso per soli 14\u00a0cm, si accinse a partecipare alla gara di lancio del disco.\nIn qualificazione, anche se in mattinata, lanci\u00f2 subito a 66,60\u00a0m, suo nuovo primato personale.\nIn finale diede dimostrazione del suo stato di forma lanciando a 66,42\u00a0m con una serie di lanci tutta superiore ai 65 metri, raggiungendo la medaglia di bronzo a pochi centimetri dal secondo posto occupato da Robert Harting.\nGrazie a questa vittoria divenne il primo atleta nella storia a vincere medaglie sia nel peso che nel disco ad un campionato mondiale.\nIl 15 settembre prese parte al meeting di Helsingborg dove, nella gara di lancio del disco, riusc\u00ec a migliorare il suo primato personale fino alla misura di 67,63 metri.\nSul finire della stagione Smith partecip\u00f2 ancora alla IAAF World Athletics Final arrivando per\u00f2 solo 6\u00ba nel getto del peso con 20,01 metri.\nOlimpiadi di Pechino (2008).\nDopo aver stabilito il nuovo record nazionale di getto del peso indoor a 20,89 metri, ai campionati mondiali indoor di Valencia raggiunse il 5\u00ba posto con la misura di 20,78\u00a0m.\nDopo essere andato inizialmente in testa con un lancio a 20,75\u00a0m, turno dopo turno si vide scavalcare dai suoi avversari scivolando cos\u00ec fuori dal podio a soli 15 centimetri dalla medaglia di bronzo vinta dal polacco Tomasz Majewski.\nIl titolo mondiale andr\u00e0 allo statunitense Christian Cantwell con la misura di 21,77\u00a0m.\nDopo nemmeno due settimane, in Coppa Europa invernale di lanci, a Spalato, vinse il titolo nel getto del peso con la misura di 20,77 metri.\nNel disco si dovette invece accontentare solo del 3\u00ba posto con un lancio a 63,80\u00a0m.\nDopo aver vinto i titoli nazionali all'aperto in peso (20,80\u00a0m) e disco (63,69\u00a0m), in Coppa Europa vinse ancora entrambe le gare con le misure di 20,50\u00a0m nel peso e 66,33\u00a0m nel disco che divenne anche la miglior prestazione di sempre sul suolo portoghese.\nPoco dopo, al Super Grand Prix di Londra, che l'anno prima l'aveva visto 3\u00ba, non riuscir\u00e0 ad andare oltre al 5\u00ba posto lanciando a 20,37 metri.\nA questo punto si prepar\u00f2 per i giochi olimpici di Pechino 2008.\nNella gara di getto del peso nelle qualificazioni della mattina viene ripescato con la decima misura (20,13\u00a0m).\nIn serata, al primo turno lanci\u00f2 a 20,41\u00a0m che per\u00f2 per solo 1\u00a0cm non gli baster\u00e0 per entrare nella finale a 8; il russo Pavel Sof'in lanci\u00f2 infatti a 20,42 metri.\nL'ottava posizione gli avrebbe permesso di effettuare altri 3 tentativi per conquistare il titolo andato poi al polacco Tomasz Majewski con la misura di 21,51\u00a0m.\nDopo il 9\u00ba posto nel peso Smith super\u00f2 agevolmente le qualificazioni del disco con 65,65\u00a0m.\nGiunto alla finale lacer\u00e0 il suo disco a 65,39 metri, misura che lo porter\u00e0 al 7\u00ba posto in classifica.\nIl titolo olimpico andr\u00e0 all'estone Gerd Kanter con 68,82\u00a0m.\nI problemi fisici (2009-2010).\nNelle stagioni 2009 e 2010 Smith non pot\u00e9 gareggiare a causa di un infortunio.\nI problemi fisici nacquero nel periodo di allenamento invernale svolto in Sudafrica dal 2 al 23 gennaio 2009.\nA causa di una forte lombalgia dovette rinunciare prima ai campionati nazionali indoor e successivamente anche ai campionati europei indoor di Torino.\nLa situazione non essendo gravissima lasciava comunque la possibilit\u00e0 di partecipare ai Campionati mondiali di Berlino che si sarebbero svolti nell'agosto dello stesso anno.\nDecise di seguire varie cure inizialmente a base di punture di cortisone ma, vista la loro inefficacia, prese la decisione di sottoporsi a radioterapia in un ospedale in Germania, rinunciando all'intera stagione agonistica in modo da favorire il proprio recupero.\nUna risonanza magnetica rilev\u00f2 che due sue vertebre non avevano pi\u00f9 fluido e proprio per questo motivo, nel movimento di rotazione, avvertiva un dolore lancinante. Il problema, pur non essendo un'ernia, \u00e8 stato comunque molto fastidioso e non permise a Smith di poter svolgere liberamente la sua attivit\u00e0 di atleta.\nIn un'intervista concessa il 2 febbraio 2010 dichiar\u00f2 che, per precauzione, avrebbe rinunciato alla stagione indoor 2010 per concentrarsi sulla stagione all'aperto, soprattutto nel lancio del disco poich\u00e9 provoca una minore pressione sulla parte bassa della colonna vertebrale.\nIl suo rientro alle competizioni, che era inizialmente previsto per il 30 maggio agli FBK Games, venne per\u00f2 ulteriormente rimandato, escludendogli la possibile qualificazione ai campionati europei di Barcellona 2010.\nIl 14 settembre dello stesso anno il padre di Rutger muore per un cancro diagnosticatogli due anni prima.\nIl ritorno alle competizioni (2011).\nDopo pi\u00f9 di due anni di assenza dalle competizioni fece il suo ritorno in pedana il 13 febbraio 2011 in occasione dei campionati nazionali olandesi indoor.\nIn questo evento riusc\u00ec a conquistare il suo decimo titolo nazionale al coperto grazie ad un lancio a 19,84 metri ottenuto nella prima serie di lanci.\nGrazie a questa prestazione si garant\u00ec la presenza ai Campionati europei indoor di Parigi avendo superato di 24\u00a0cm il minimo di partecipazione che era fissato alla misura di 19,60\u00a0m.\nA causa di un lieve infortunio al muscolo grande pettorale fu costretto a rinunciare alla manifestazione ed anche alla Coppa Europa invernale di lanci.\nDall'8 aprile inizi\u00f2 una sessione di allenamento di un mese negli Stati Uniti d'America.\nIl 28 aprile, a Chula Vista, torn\u00f2 alle competizioni anche nel lancio del disco raggiungendo la misura di 65,60\u00a0m superando cos\u00ec il minimo di partecipazione per i Campionati del mondo di Daegu 2011 che era fissato a 63 metri.\nSul finire del mese di maggio partecip\u00f2 agli FBK-Games di Hengelo.\nNella prima giornata termin\u00f2 la gara di getto del peso in ultima posizione a causa dei suoi tre lanci nulli su tre complessivi.\nIl giorno successivo, nel lancio del disco, raggiunse l'ottava posizione con un lancio a 61,57 metri.\nTerminata la gara e constatata la sua non perfetta condizione fisica decise di prendersi un'ulteriore pausa dalle competizioni per tutto il mese di giugno e buona parte di luglio per prepararsi con pi\u00f9 tranquillit\u00e0 ai mondiali.\nIl 31 luglio, al suo rientro, partecip\u00f2 ai campionati nazionali nella sola gara di lancio del disco rinunciando cos\u00ec al getto del peso anche se era nettamente favorito per la vittoria.\nSceso in pedana ha regolato tutti, compreso Erik Cad\u00e9e, rimanendo in testa sin dal primo lancio e incrementando la sua prestazione fino alla misura di 63,52 metri.\nIl 29 agosto prese parte ai campionati del mondo di Taegu decidendo di gareggiare nella sola gara di lancio del disco.\nDopo i suoi primi due tentativi atterrati nei pressi della fettuccia dei 60 metri, al terzo ed ultimo turno raggiunse la misura di 62,12\u00a0m che per\u00f2, per pochi centimetri, non bastarono per la qualificazione alla finale.\nIl dodicesimo ed ultimo atleta ripescato \u00e8 stato il britannico Brett Morse che lanci\u00f2 il suo disco fino a 62,38\u00a0m.\nIl titolo mondiale venne conquistato dal tedesco Robert Harting che con un lancio molto vicino ai 69 metri regol\u00f2 l'estone Gerd Kanter e l'iraniano Ehsan Hadadi.\nDopo poco pi\u00f9 di una settimana dalla delusione del mondiale di Daegu, il 6 settembre partecip\u00f2 al Meeting di Weert dove, al secondo tentativo, riusc\u00ec a lanciare il suo disco fino alla misura di 67,77 metri.\nQuesto lancio gli diede la possibilit\u00e0 di scalare la classifica mondiale dell'anno fino al settimo posto avvicinando ulteriormente il record nazionale di Erik de Bruin, fissato a 68,12\u00a0m.\nPochi giorni dopo prese parte agli Arena Games a Hilversum dove concluse secondo con un lancio a 63,02.\nVisto il suo stato di forma decise di organizzare lui stesso, in collaborazione con la sua societ\u00e0 \"Groningen Altetiek\", una gara di lancio del disco per tentare ancora una volta di superare il record nazionale.\nGrazie all'uso di una rete sociale come Facebook vari atleti decisero di aderire all'iniziativa e in pochissimi giorni venne allestita una gara a Groninga.\nSceso in pedana, il 12 settembre alle ore 19:30, riusc\u00ec a lanciare fino alla misura di 67,15\u00a0m, misura di grande valore ma ancora insufficiente per l'abbattimento del record.\nTre giorni dopo prese parte agli Ergo World Games a Tallinn come rappresentante della nazionale olandese insieme ad Erik Cad\u00e9e. A causa del forte maltempo decise per\u00f2 di ritirarsi dalla gara dopo aver effettuato solo due lanci nulli concludendo quindi in ultima posizione senza alcuna misura.\nLa competizione verr\u00e0 poi vinta dalla nazionale tedesca.\nOrmai terminata la stagione agonistica, il 2 dicembre inizi\u00f2 un periodo di due settimane di allenamento a Los Realejos, nei pressi di Tenerife, insieme ai connazionali Erik Cad\u00e9e e Monique Jansen.\nVerso le Olimpiadi di Londra (2012).\nIl 12 febbraio 2012 inizi\u00f2 la sua stagione al coperto all'International Hallen Meeting di Karlsruhe dove, al quarto tentativo della gara, riusc\u00ec a raggiungere la misura di 20,45 metri, prestazione che gli valse il minimo di partecipazione per i campionati del mondo indoor di Istanbul e per i campionati europei all'aperto di Helsinki.\nLa competizione venne poi vinta dal polacco Tomasz Majewski davanti al giovane tedesco David Storl e all'americano Christian Cantwell.\nIl 25 febbraio conquist\u00f2 l'ennesimo titolo nazionale indoor nel getto del peso battendo i connazionali Erik van Vreumingen e Patrick Cronie con un lancio a 20,56 metri che, oltre ad essere la sua miglior prestazione stagionale, gli valse il minimo di partecipazione per le Olimpiadi di Londra 2012.\nIl 9 marzo, ai Mondiali indoor di Istanbul super\u00f2 il turno di qualificazione con la sesta misura a 20,21\u00a0m.\nGiunto in finale raggiunse la settima posizione grazie al suo terzo e unico tentativo valido a 20,30\u00a0m.\nIl titolo mondiale andr\u00e0 allo statunitense Ryan Whiting con un lancio a 22,00 metri.\nLa settimana successiva, il 17 marzo, prese parte alla Coppa Europa invernale di lanci a Bar dove, nella prima giornata di gare, concluse terzo nel disco con un lancio a 63,30\u00a0m centrando cos\u00ec anche il minimo per la partecipazione alle Olimpiadi di Londra.\nLa competizione verr\u00e0 poi vinta dal connazionale Erik Cad\u00e9e con la misura di 64,09 metri.\nIl giorno dopo decise di non partecipare alla gara di getto del peso anche se tra i favoriti alla vittoria.\nNel mese di aprile inizi\u00f2 una lunga sessione di allenamento negli Stati Uniti d'America, come gi\u00e0 aveva fatto l'anno precedente.\nIl 19 aprile partecip\u00f2 al OTC-Pre-Olympic Series a La Jolla nella gara di lancio del disco dove concluse secondo con la misura di 66,33\u00a0m, risultato seguito, la settimana successiva, dal terzo posto nella seconda data del circuito con un lancio a 65,06\u00a0m.\nPassano solo due giorni e, il 28 aprile, partecip\u00f2 all'UC San Diego Triton Invitational dove, dopo aver siglato una serie di lanci tutta oltre i 65 metri, riusc\u00ec a raggiungere la misura di 66,97\u00a0m, la miglior prestazione mondiale dell'anno.\nIl 3 maggio, a tre giorni dal termine della sessione di allenamenti negli Stati Uniti e del conseguente rientro nei Paesi Bassi, partecip\u00f2 alla terza data dell'OTC-Pre-Olympic Series dove concluse secondo lanciando a 65,54 metri.\nTornato sul suolo europeo, tra il 26 e il 27 maggio partecip\u00f2 agli FBK-games. Nella prima giornata di gare si ciment\u00f2 nella disciplina del getto del peso dove concluse terzo con un lancio a 20,30 metri, il giorno successivo gareggi\u00f2 nel lancio del disco dove per\u00f2 non riusc\u00ec ad andare oltre la quinta posizione.\nIl 9 giugno partecip\u00f2 alla tappa di New York della Diamond League concludendo quarto con la misura di 64,35\u00a0m.\nDopo aver rinunciato ai campionanti nazionali di Amsterdam, a causa di un leggero infortunio al muscolo adduttore della coscia, prese parte ai campionati europei di Helsinki sia nella gara di getto del peso che di lancio del disco.\nNella prima giornata di gare scese in pedana nelle qualificazioni del getto del peso superando il turno con un primo lancio a 20,55 metri, miglior misura e suo primato stagionale.\nIl 29 giugno alle ore 9 gareggi\u00f2 nel primo gruppo di qualificazione del disco dove riusc\u00ec a piazzare subito un lancio di 63,75 metri.\nVista la buona misura decise di non effettuare gli altri due tentativi a sua disposizione e di abbandonare la pedana in vista dell'imminente finale di getto del peso che si sarebbe tenuta in serata.\nGiunto in finale riusc\u00ec a conquistare la medaglia d'argento eguagliando la misura ottenuta nel turno di qualificazione a 20,55\u00a0m.\nLa vittoria andr\u00e0 al pesista tedesco David Storl con un lancio a 21,58\u00a0m.\nIl giorno successivo partecip\u00f2 alla finale di lancio del disco dove concluse quarto con la misura 64,02 metri.\nTra il 13 e il 14 luglio prese parte alla tappa della Diamond League al Meeting Aviva di Londra.\nNella gara di lancio del disco concluse sesto con un lancio a 61,93 metri mentre il giorno successivo, nella gara di getto del peso, concluse quarto con la misura di 20,42, a soli 4 centimetri dal canadese Dylan Armstrong.\nIl 3 agosto, alle ore 10:30, prese parte alle qualificazioni del getto del peso alle Olimpiadi di Londra dove per\u00f2 non riusc\u00ec ad andare oltre alla quattordicesima posizione con un lancio a 20,08 metri.\nPassarono solo tre giorni e, la mattina del 6 agosto, prese parte alle qualificazioni del lancio del disco. Anche in questo caso la sua migliore prestazione a 63,09\u00a0m non bast\u00f2 per accedere alla finale che si sarebbe tenuta la sera successiva.\nConcluse quindi in sedicesima posizione ripetendo cos\u00ec gli stessi piazzamenti, anche se con misure nettamente superiori, ottenuti alle Olimpiadi di .\nSul finire di ottobre decise di affidarsi alla guida tecnica di Tony Ciarelli per una lunga sessione di allenamenti negli Stati Uniti d'America, a Los Angeles, che sarebbe durata fino a maggio 2013.\nNei mesi estivi di giugno, luglio ed agosto sarebbe invece rientrato nei Paesi Bassi per una seconda sessione di allenamenti sotto la guida tecnica di Gerd Damkat.\nLe medaglie postume e l'infortunio (2013-2014).\nSul finire del gennaio 2013 l'Associazione europea di atletica leggera diede la notizia che Zolt\u00e1n K\u0151v\u00e1g\u00f3 era stato ufficialmente squalificato due anni dalle competizioni per essersi rifiutato di sottoporsi ad un test antidoping.\nLa Federazione Ungherese di atletica leggera si era gi\u00e0 espressa il 26 luglio 2012 in tal senso, estromettendo K\u0151v\u00e1g\u00f3 dalla rassegna olimpica e sospendendo l'atleta per due anni.\nAll'atleta ungherese venne tolta la medaglia di bronzo vinta agli europei di Helsinki e venne consegnata a Smith che in quell'occasione si classific\u00f2 quarto.\nL'8 marzo 2013 venne data notizia della positivit\u00e0 del pesista bielorusso Andr\u0117j Michnevi\u010d a dei controlli antidoping postumi effettuati su campioni di urine prelevati 8 anni prima, ai mondiali di Helsinki 2005.\nTrattandosi della seconda squalifica per doping di Michnevi\u010d, il 13 giugno 2013 l'organo disciplinare della IAAF decise di squalificare a vita l'atleta annullando tutti i risultati successivi all'agosto 2005.\nIn seguito a questa decisione, Smith ricevette ben due medaglie di bronzo: una per la gara di getto del peso agli europei di G\u00f6teborg 2006 e l'altra ai mondiali di Osaka 2007 sempre nel getto del peso.\nIntervistato dichiar\u00f2: \nIl 20 aprile, dopo aver rinunciato a tutta a stagione invernale, torn\u00f2 alle gare partecipando al Soka University Peace Invitational ad Aliso Viejo vincendo la competizione di lancio del disco con la misura 61,72 metri.\nCinque giorni dopo decise di partecipare all'UC San Diego Triton Invitational dove concluse terzo lanciando a 62,77\u00a0m.\nNei giorni successivi, sempre a San Diego, continu\u00f2 a gareggiare sempre nel lancio del disco migliorandosi fino alla misura di 64,80\u00a0m superando cos\u00ec il minimo B per la partecipazione ai Campionati del mondo di Mosca.\nIl 5 maggio prese parte all'Oxy invitational a Claremont, questa volta nel getto del peso, ma concluse la gara senza misura con tre lanci nulli.\nLa settimana successiva vinse prima la gara di lancio del disco all'Azusa Pacific Last Chance Qualifier con 65,91 metri, migliorando cos\u00ec il suo primato stagionale e raggiungendo la vetta della classifica europea di specialit\u00e0, e poi l'Oxy-Lu Last Chance Qualifier con la misura di 63,08.\nIl 18 maggio, visto il buon livello di forma, decise di prendere parte alla tappa della Diamond League a Shanghai dove per\u00f2, durante il suo ultimo lancio di gara, si infortun\u00f2 gravemente al tendine d'achille.\nQuesto infortunio cost\u00f2 all'atleta olandese tutta la stagione 2013, compromettendo anche le successive.\nRientrato nei Paesi Bassi, a 11 ore dall'incidente, venne portato all'Erasmus Medisch Centrum di Rotterdam dove si sottopose immediatamente ad un intervento chirurgico.\nL'operazione venne effettuata con successo dal Dr. M.P. Heijboer, che gi\u00e0 nel 2001 aveva operato Smith per curare una lesione al muscolo grande pettorale sinistro.\nNell'agosto 2013, in seguito all'interruzione forzata dell'attivit\u00e0 agonistica e alla sua decisione di allenarsi costantemente negli Stati Uniti, il Comitato Olimpico dei Paesi Bassi decise di non versare pi\u00f9 le proprie sovvenzioni all'atleta olandese lasciandolo quindi senza pi\u00f9 un sostegno finanziario.\nIn seguito a questa decisione si trasfer\u00ec nuovamente negli Stati Uniti per proseguire la riabilitazione dall'infortunio.\nNel mese di aprile 2014 annunci\u00f2 il suo rientro alle competizioni nella stagione 2015, ma solo nel lancio del disco.\nIl declino ed il ritiro (2015-2018).\nDopo una lunga riabilitazione dall'infortunio, nella stagione 2015 torna alle competizioni.\nNel mese di marzo, al rientro, riesce a lanciare il suo disco fino alla misura di 63,75 metri.\nDopo la gara di apertura \u00e8 riuscito a stabilizzare i suoi risultati oltre i 60 metri senza per\u00f2 riuscire a migliorarsi.\nIl 7 giugno 2015 a Claremont, stabilisce il suo nuovo primato stagionale con la misura di 63,90 metri.\nTornato in Olanda per partecipare ai campionati nazionali, il 2 agosto vince il suo ottavo titolo nel lancio del disco grazie a un lancio a 60,67 metri.\nDopo il lungo periodo di allenamento negli Stati Uniti, apre la stagione agonistica anno 2016 effettuando varie competizioni negli \"States\" con risultati oltre i 62 metri.\nIl 12 giugno, a Claremont, riesce a lanciare fino alla misura di 63,37 metri, confermando il suo buono stato di forma in vista dei Campionati Europei di Amsterdam.\nNel mese di luglio, rientrato in Olanda, partecipa ai Campionati Europei nella sola gara di lancio del disco e, il 7 luglio, durante le qualificazioni per la finale, al terzo ed ultimo tentativo riesce a migliorarsi fino a 63,85 metri, nuovo primato stagionale ed undicesimo risultato utile per il passaggio alla finale dell'evento.\nIl giorno successivo, in finale, concluder\u00e0 la sua gara in undicesima posizione con un miglior lancio a 59,99 metri.\nDurante la stagione 2017 non prender\u00e0 parte ad alcuna competizione in attesa di un piccolo intervento chirurgico per andare a risolvere una microfrattura al gomito del braccio destro che non gli permette la completa distensione dell'arto lanciante.\nIl 5 agosto 2017, durante la seconda giornata dei mondiali di Londra 2017, si \u00e8 svolta la cerimonia di consegna della medaglia di bronzo conquistata ai mondiali di Osaka 2007.\nSul finire della stagione 2018 decide di ritirarsi dalla carriera sportiva per concentrarsi sull'attivit\u00e0 di allenatore.\nCarriera da allenatore.\nSul finire della stagione 2016, raggiunti i 35 anni di et\u00e0 e non potendo pi\u00f9 reggere fisicamente i ritmi di allenamento che aveva tenuto fino a quel momento, decide di affiancare all'attivit\u00e0 di atleta anche quella di allenatore di atletica leggera.\nNel mese di settembre viene ingaggiato dal Team \"Arete Throws Nation\", societ\u00e0 con sede nel Sud California, come capo-allenatore.\nDopo due anni di collaborazione con il team americano, ormai terminata l'attivit\u00e0 sportiva come atleta, nell'ottobre 2018 viene ingaggiato dalla Federazione di atletica leggera fiamminga (VAL) come tecnico della nazionale per il settore lanci.\nPer poter svolgere nella maniera pi\u00f9 adeguata il suo compito di supervisore alla preparazione degli atleti fiamminghi pi\u00f9 promettenti decise di trasferirsi in Belgio, a Gand.\nVisti i buoni risultati ottenuti, nell'ottobre 2019 la Federazione di atletica leggera fiamminga (VAL) decise di assumerlo nel ruolo di coordinatore sportivo, sostituendo Max De Vylder esonerato il 28 giugno 2019.\nRecord nazionali.\nRutger Smith ha stabilito diversi record nazionali olandesi.\nPalmar\u00e8s.\nSmith ha anche vinto quattro edizioni della Coppa Europa invernale di lanci nel getto del peso (2003, 2004, 2005, 2008) e sette edizioni della Coppa Europa: tre nel getto del peso (2003, 2007, 2008) e quattro nel lancio del disco (2002, 2006, 2007, 2008).\nCampionati nazionali.\n2000\n2001\n2002\n2003\n2004\n2005\n2006\n2007\n2008\n2011\n2012\n2015\nAltre competizioni internazionali.\n2000\n2001\n2002\n2003\n2004\n2005\n2006\n2007\n2008\n2011\n2012\n2013\nPosizione contro il doping.\nRutger Smith \u00e8 stato per molti anni ambasciatore Dope sin dal dicembre del 2007.\nAi Campionati del mondo di Helsinki 2005, dove si \u00e8 classificato secondo alle spalle dell'americano Adam Nelson e davanti al tedesco Ralf Bartels, conclusa la gara, ha parlato di \"pi\u00f9 puliti sul podio\".\nNella stessa occasione ha aggiunto anche: \nPi\u00f9 volte ha espresso la convinzione che il doping rovini l'immagine e la credibilit\u00e0 dello sport aggiungendo che a suo parere gli atleti squalificati per l'uso di queste sostanze debbano essere immediatamente radiati.\nHa inoltre dichiarato di essere molto \"infastidito\" nel vedere in pedana atleti come il bielorusso Andr\u0117j Michnevi\u010d, lo slovacco Mikul\u00e1\u0161 Konopka o il britannico Carl Myerscough che sono tornati a competere ad altissimo livello, con prestazioni nettamente superiori rispetto al periodo precedente alla squalifica.\nNegli anni ha avuto modo di schierarsi apertamente contro l'intera politica anti-doping portata avanti da IAAF, CIO e WADA definendola \"lassista\" ed accusando i vertici di queste Organizzazioni di dare troppo spazio e possibilit\u00e0 agli atleti dopati a danno degli atleti \"puliti\".\nLe polemiche.\nIL 22 novembre 2016 appare sulla testata giornalistica RTV NOORD un articolo sulla prossima pubblicazione del libro di Gerard van den Berg \"Goud, ja\", opera che tratta delle biografie di tutti i migliori atleti nativi di Groninga.\nNelle prime anteprime sui contenuti del libro appaiono per\u00f2 delle indiscrezioni in merito ad alcune dichiarazioni di Rutger Smith dove viene sostenuto che l'atleta olandese, da sempre apertamente schierato contro il doping, abbia affermato la sua volont\u00e0 di iniziare a fare uso di sostanze dopanti al termine della sua carriera sportiva.\nDall'articolo ne nasce una polemica che l'atleta olandese prova immediatamente a \"spegnere\" rilasciando un'intervista alla stessa RTV NOORD ribattendo alla errata interpretazione delle sue parole:\nSponsor.\nRutger Smith ha anche diversi sponsor:\nBibliografia.\nIn inglese\nIn olandese\nRiviste specializzate.\nIn italiano\nIn inglese\nIn olandese"}
{"id": "2400653", "revid": "599013", "url": "https://it.wikipedia.org/wiki?curid=2400653", "title": "Jean-Louis Schlesser", "text": "Vincitore in carriera, tra l'altro, di cinque Coppa del mondo rally raid (dal 1998 al 2002), due Rally Dakar (1999 e 2000) e due Campionati mondiali prototipi (1989 e 1990)\nBiografia.\nNipote dello sfortunato pilota Jo Schlesser, Jean-Louis ha esperienze sia di competizioni in circuito, sia nelle gare di rally. \u00c8 conosciuto per i suoi successi in vari tipi di campionati. Cresciuto in Marocco prima di ritornare in Francia per gli studi e completare il servizio militare. Cominci\u00f2 la carriera agonistica in diversi eventi motoristici, compresa la Formula 3 francese con Alain Prost nel 1978. Nel 1981 partecip\u00f2 al campionato europeo di Formula 3 e partecip\u00f2 anche alla 24 Ore di Le Mans (sempre nel 1981) classificandosi secondo. Nel 1982 pass\u00f2 alla Formula 2. Nel 1983 inizi\u00f2 l'avventura in Formula 1 nel Gran Premio di Francia, correndo per la RAM, mancando per\u00f2 la qualificazione.\nCarriera in Formula 1 e nel Mondiale Sport Prototipi.\nNella met\u00e0 degli anni 80 altern\u00f2 il suo ruolo di collaudatore per la Williams alla partecipazione a corse con vetture da turismo, vincendo il campionato francese turismo nel 1985 con una TWR motorizzata Rover, e sempre con una TWR-Jaguar, partecip\u00f2 al Campionato mondiale sportprototipi. Nel 1986 partecip\u00f2 al campionato turismo inglese sulla Jaguar gestita dalla Tom Walkinshaw Racing, che lo impieg\u00f2 anche sul prototipo \"Jaguar XJR-6\" schierato nel Mondiale Endurance. Lasciata la squadra inglese, rest\u00f2 nelle gare di durata e si accord\u00f2 con il team Sauber per alcune corse del 1987 per poi pilotare la Sauber C9-Mercedes per tutta la stagione 1988.\nNel Gran Premio d'Italia 1988 arriv\u00f2 il debutto assoluto in una corsa di Formula 1 sostituendo Nigel Mansell, correndo con una Williams-Judd. La gara fu memorabile per l'incidente di Ayrton Senna con Schlesser alla prima chicane mentre mancavano 2 giri al termine della gara, regalando una doppietta Ferrari a Monza nemmeno un mese dopo la morte di Enzo Ferrari.\nNel 1988 pass\u00f2 al team Sauber-Mercedes a tempo pieno, vincendo la supercoppa tedesca e finendo il Campionato Mondiale Sportprototipi al secondo posto, prima di vincerlo nel 1989 e 1990 insieme al compagno di scuderia Mauro Baldi. Vinse pure la \"Classic Masters\" Race of Champions 1994.\nCarriera nei rally raid.\nDopo una prima partecipazione nel 1984, Schlesser partecip\u00f2 al Rally Dakar nel 1989. Dopo alcune partecipazioni a vuoto, vinse le edizioni 1999 e 2000.\nDurante il periodo in cui partecip\u00f2 a questa manifestazione non si distinse di certo per meriti di correttezza. Speron\u00f2 con il suo buggy un altro pilota in pieno deserto mentre i due stavano lottando per la vetta della classifica, ebbe un comportamento scorretto nei confronti di Hiroshi Masuoka all'ultima tappa dell'edizione 2001, quando ormai si era giunti in Senegal, partendo a sorpresa prima di lui con il compagno di scuderia, lo spagnolo Josep Maria Servia, costringendo ad furioso inseguimento fuori pista da parte di Masuoka, che ne comport\u00f2 il ritiro dello stesso pilota giapponese che un anno dopo avrebbe vinto comunque la manifestazione.\nVinse il campionato mondiale Rally Cross Country dal 1998 al 2002.\nPalmar\u00e8s.\nRally raid.\nSchlesser, dopo essersi dedicato ai rally raid, \u00e8 tra i piloti con il palmar\u00e8s, pi\u00f9 ricco, vanta infatti numerose vittorie, dal 1999 alla guida del Buggy Schlesser di sua costruzione, via via con motorizzazioni diverse.\nCinema.\nSchlesser, ha interpretato se stesso in \"Taxxi 2\" di Luc Besson. Impegnato alla guida della sua Peugeot 306 durante un Rally, viene raggiunto e superato da Daniel ed il suo taxi bianco (Peugeot 406)"}
{"id": "2400654", "revid": "767487", "url": "https://it.wikipedia.org/wiki?curid=2400654", "title": "Contea di Sandstone", "text": "La contea di Sandstone \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 28.218 chilometri quadrati ed ha una popolazione di 143 abitanti."}
{"id": "2400655", "revid": "767487", "url": "https://it.wikipedia.org/wiki?curid=2400655", "title": "Gloria del Paraguay", "text": "\u00c8 riconosciuta nel mondo della musica per la versatilit\u00e0 della sua voce. Realizza concerti di Musica classica e arie d'Opera per Soprano lirico e Soprano drammatico, e arie per Mezzosoprano, includendo nel suo repertorio, Canzoni Tradizionali del Paraguay e d'America Latina.\nEducazione.\n\u00c8 figlia di padre italiano e madre spagnola, nata in Paraguay. Ha iniziato i suoi studi all'et\u00e0 di cinque anni nella Scuola delle Belle Arti del Paraguay, nella disciplina di declamazione e danza. All'et\u00e0 di undici anni, \u00e8 stata accettata come alunna di canto dalla nota professoressa Aurelia Camihor Lofrucio. All'et\u00e0 di dodici anni, si \u00e8 presentata come solista dell'Orchestra Sinfonica e del Coro dell'Ateneo Paraguaiano. \n\u00c8 stata protagonista di varie zarzuele ed operette, formando pi\u00f9 tardi, la sua propria compagnia, con la denominazione di \u201cCompa\u00f1ia Paraguaya de Comedias Musicales\u201d.\nSi \u00e8 Laureata con il titolo di Dottore in Psicologia e Scienze Sociali. \n\u00c8 specialista in Nutrizione ed Auriculoterapia. \nHa fatto studi di Marketing e Giornalismo a Ginevra.\nCarriera.\nSi \u00e8 dedicata per lungo tempo, alla Musica Tradizionale Paraguaiana e Latinoamericana.\nHa fatto il riscatto e la raccolta dei ritmi africani di Camb\u00e1 Ku\u00e1 \u2013 Paraguay.\nHa realizzato lunghi tour per Europa, Asia, Stati Uniti, ed America Latina. \nNella sua discografia figurano trentatr\u00e9 dischi. La sua prima registrazione \u00e8 stata fatta in Portogallo.\nIl 5 febbraio 1995, \u00e8 stata la prima artista latinoamericana a cantare come solista, in un concerto integrato, nel Manhattan Center di New York.\n\u00c8 stata la prima a registrare i tre minuti pi\u00f9 difficili del Tenore dell'opera \"Tosca\" \"E lucevan le stelle\".\nIn Spagna, le sue presentazioni in radio e televisione, sono state molto seguite. \nPremiata con il premio \u201cEspa\u00f1a de Oro\u201d come migliore cantante ispana e per tre volte consecutive \u00e8 stata premiata con la \"T\" di vincitrice, come \"Migliore Cantante Ispano-Parlante\". \nIn Cile, \u00e8 stata nominata giudice del \u201cFestival di Vi\u00f1a del Mar\u201d e del \u201cFestival OTI\u201d.\nCome poetessa, Gloria Criscione Pineda, \u00e8 stata invitata al quarto salone del libro a Parigi e i suoi libri di poemi, figurano nella raccolta della poesia paraguaiana, fatta dal PEN CLUB, che premia i migliori cento scrittori paraguaiani. \nHa edito cinque libri: \u201cCristal\u201d, \u201cCuarzo y Cristal\u201d, \u201cTransmutaci\u00f3n y Silencio\u201d, \u201cClave y Recuerdos\u201d e \u201cMedicina Naturale, su alternativa\u201d\nDopo alcuni anni di silenzio, per organizzare la \u201cGloria International Foundation\", sua Fondazione per le Arti, le Scienze e la Tecnologia, ritorna al mondo dello spettacolo, realizzando concerti per ottenere risorse per la nominata Fondazione, che senza dubbio, costituisce una delle sue pi\u00f9 importanti priorit\u00e0.\nArtista e Ambasciatrice della Pace.\n\u266a All'et\u00e0 di 13 anni, rappresenta il Paraguay, per prima volta, nel Festival Sudamericano a Salta in Argentina, ottenendo il primo premio in \"Interpretazione e Canto\".\n\u266a \u00c8 stata proposta dall'Universit\u00e0 Nazionale di Asunci\u00f3n per il premio: \u201cPRINCIPE DI ASTURIAS\u201d per il suo lavoro nell'integrazione dei popoli iberoamericani.\n\u266a \u00c8 stata ricevuta da Papa Giovanni Paolo II, come portavoce degli artisti latinoamericani.\n\u266a \u00c8 stata nominata Delegata Culturale Itinerante della Repubblica del Paraguay ed Ambasciatrice Artistica.\n\u266a \u00c8 stata nominata Ambasciatrice della Pace nel 2007 dalla Federazione Inter-religiosa e Internazionale per la Pace Mondiale, con sede negli Stati Uniti e riconosciuta dall'ONU.\n\u266a Dalla Risoluzione del Comune di Asunci\u00f3n, \u00e8 stata nominata Figlia Diletta della Citt\u00e0 di Asunci\u00f3n.\n\u266a Nel 2003, l'Universit\u00e0 Iberoamericana d'Asunci\u00f3n, le concede il titolo di \"Honor al M\u00e9rito\", mettendo il suo nome in rilievo, integrando, in questo modo, il muro dell'Universit\u00e0, \ncome esempio di future generazioni.\n\u266a L'istituzione di Difesa del Popolo della Repubblica del Paraguay, la dichiara \"Donna Protagonista del Paraguay\".\n\u266a \u00c8 stata scelta tra 141 cantanti, nel Manhattan Center di New York, per prendere parte, come uno dei 3 soprani, al primo Concerto di Soprani, per la Pace Mondiale, \u201cThe Sopranos World Concert, for World Pace\u201d (una serie di concerti organizzati in luoghi definiti come Patrimoni dell'Umanit\u00e0). Insieme ai soprani: Seiko Lee (Giappone) e M.Zuri (Stati Uniti); ed ai grandi direttori di orchestra dei diversi continenti: dagli Stati Uniti, David Eaton (celebre Direttore dell'Orchestra Sinfonica della citt\u00e0 di New York). Dall'Italia, Luca Testa (specializzato nel repertorio operistico italiano, con particolare attenzione allo stile verdiano e pucciniano), e dal Paraguay, Florent\u00edn Gim\u00e9nez (il quale, tra l'altro, ha fatto 100 opere da camera, tra esse, 10 zarzuele paraguaiane, 4 poemi sinfonici, 2 suite per ballet, 4 concerti per violino, pianoforte e violoncello).\n\u266a Nel febbraio 2009, l'Universit\u00e0 Metropolitana di Asunci\u00f3n, riconosce a Gloria Criscione Pineda, per le sue azioni positive, nella costruzione di una Societ\u00e0 pi\u00f9 degna, equanime e democratica, come una delle donne pi\u00f9 importanti nella costruzione della Storia del Paraguay."}
{"id": "2400656", "revid": "339392", "url": "https://it.wikipedia.org/wiki?curid=2400656", "title": "Super 10 2009", "text": ""}
{"id": "2400657", "revid": "110157", "url": "https://it.wikipedia.org/wiki?curid=2400657", "title": "Walk on the Wild Side &amp; Other Hits", "text": "Walk on the Wild Side &amp; Other Hits \u00e8 una raccolta di brani di Lou Reed pubblicata nel 1992."}
{"id": "2400658", "revid": "22475", "url": "https://it.wikipedia.org/wiki?curid=2400658", "title": "Cotton", "text": "Cotton (\"cotone\" in inglese) pu\u00f2 riferirsi a:"}
{"id": "2400659", "revid": "125958342", "url": "https://it.wikipedia.org/wiki?curid=2400659", "title": "La Venexiana (commedia)", "text": "La Venexiana (o La Veniexiana) \u00e8 una commedia in cinque atti per il teatro, scritta da un italiano anonimo del XVI secolo.\nSi tratta di uno dei testi pi\u00f9 carichi di erotismo di tutta la letteratura nella tradizione veneta e italiana del Cinquecento.\nLa commistione linguistica che la caratterizza (al dialetto veneziano sono frammiste parti in italiano e in dialetto bergamasco) ne fanno \"un interessante documento del plurilinguismo cinquecentesco in area veneta\".\nNel 1986 ne \u00e8 stato tratto l'omonimo film, \"La venexiana\", diretto dal regista cinematografico Mauro Bolognini.\nStoria e personaggi.\nIl titolo \"La Venexiana\" si riferisce alla storia ambientata a Venezia che vede protagoniste due donne, Anzola (Angela) e Valiera (Valeria), frustrate per il vuoto sentimentale della loro esistenza dettato dalla loro condizione rispettivamente di vedova e di donna sposata ad un uomo \"incombente eppure inesistente\".\nLa brama delle due patrizie \u00e8 rivolta alla conquista di un giovane forestiero, Iulius, di provenienza lombarda, appena giunto in citt\u00e0.\nLa commedia - in una lingua composita, dove trova spazio la lingua veneziana, il bergamasco, il milanese e l'italiano - si apre con un prologo il cui contenuto lascia trapelare un intento vagamente misogino, espresso dal protagonista Iulius, con descrizione delle femminili - e sessualmente indirizzate - \"smanie d'amore\", fulcro della vicenda.\nContesto.\nLa scoperta del testo originale di anonimo - rinvenuto nella Biblioteca Nazionale Marciana di Venezia, dove tuttora \u00e8 conservato - si deve al filologo Emilio Lovarini che per primo lo trascrisse, pubblicandolo nel 1928 a Bologna per Zanichelli.\nIl manoscritto pare essersi ispirato a fatti di cronaca, o comunque pettegolezzi di carattere mondano, che interessarono fra il 1535 e il 1537 esponenti del patriziato veneziano. Nulla si sa dell'autore, eccetto che doveva trattarsi quasi sicuramente di personalit\u00e0 colta appartenente ad un circolo di letterati.\nSecondo le ricerche effettuate dal filologo e critico letterario Giorgio Padoan, protagoniste della commedia dovrebbero essere tali Anzola Valier, vedova dell'uomo politico Marco Barbarigo, e Valiera Valier, sposa di Giacomo Semitecolo, alto magistrato dello Stato che in quegli anni ricopriva la carica di \"Avogador di Comun\".\nLa vicenda \u00e8 pretesto quindi per tracciare uno spaccato dell'aristocrazia veneziana nell'ottica, prima d'allora inedita, che vuole il gioco amoroso diretto dalla donna anzich\u00e9 dal maschio, quindi:"}
{"id": "2400662", "revid": "88740", "url": "https://it.wikipedia.org/wiki?curid=2400662", "title": "La Venexiana", "text": ""}
{"id": "2400667", "revid": "767487", "url": "https://it.wikipedia.org/wiki?curid=2400667", "title": "Contea di Three Springs", "text": "La contea di Three Springs \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 2.657 chilometri quadrati ed ha una popolazione di 664 abitanti."}
{"id": "2400671", "revid": "1272592", "url": "https://it.wikipedia.org/wiki?curid=2400671", "title": "Unione Sportiva Cagliari 1939-1940", "text": "Questa pagina raccoglie le informazioni riguardanti l'Unione Sportiva Cagliari nelle competizioni ufficiali della stagione 1939-1940.\nStagione.\nFu l\u2019ultima stagione prima che scoppiasse la Seconda guerra mondiale e la Sardegna fosse isolata dall\u2019Italia per l\u2019insicurezza dei viaggi civili."}
{"id": "2400676", "revid": "1543377", "url": "https://it.wikipedia.org/wiki?curid=2400676", "title": "Contea di Wiluna", "text": "La contea di Wiluna \u00e8 una delle diciassette Local Government Areas che si trovano nella regione di Mid West, in Australia Occidentale. Essa si estende su di una superficie di circa 184.000 chilometri quadrati ed ha una popolazione di 1.644 abitanti."}
{"id": "2400678", "revid": "599013", "url": "https://it.wikipedia.org/wiki?curid=2400678", "title": "Frazer Wright", "text": "Carriera.\nHa giocato nella prima divisione scozzese."}
{"id": "2400679", "revid": "2091899", "url": "https://it.wikipedia.org/wiki?curid=2400679", "title": "Villa Pallavicini-Barb\u00f2", "text": "La Villa Pallavicini-Barb\u00f2 sorge in Monza in viale Lombardia 180. Dal 1935 \u00e8 sede del Collegio della Guastalla.\nStoria.\nL'edificio neoclassico \u00e8 stato costruito nella prima met\u00e0 del XIX secolo su desiderio della contessa Teresa Pallavicini Barb\u00f2. Sembra che l'edificio non sia mai stato ultimato e quando il \"Collegio della Guastalla\" lo rilev\u00f2 nel 1935, mancasse tutta l'ala nord. Purtroppo mancano notizie certe, visto che nel progetto iniziale l'ala nord era prevista, non si sa con certezza se sia stata distrutta dall'incuria e le guerre o non sia mai stata costruita.\nDopo i grossi lavori iniziali di restauro e le modifiche per adattare l'edificio alla nuova funzione scolastica, nel 1939 il corpo centrale fu sopraelevato di un piano. Successivamente sono stati costruiti anche un teatro, l'infermeria, una nuova ala e la cappella (1936-1938), dove viene traslata la salma della fondatrice del collegio Paola Ludovica Torelli, Contessa di Guastalla. Infatti nel 1936 il comune di Milano espropri\u00f2 la sede originale e il collegio fu trasferito a Monza.\nArchitettura.\nL'edificio si presenta con l'usuale pianta a U, quindi con un corpo centrale terminante con un timpano e due ali laterali simmetriche che creano una corte quadrata. La facciata, sobria, \u00e8 ingentilita da un frontone triangolare che si ritrova anche sulla parte finale delle ali laterali.\nL'ingresso al corpo centrale \u00e8 preceduto da una scalinata che d\u00e0 accesso a un portico su pilastri leggermente sporgente rispetto al corpo centrale. Una volta entrati si accede ad un grande atrio, dove appare lo stemma della famiglia Torelli. sullo stemma appare il biscone dei Visconti oltre al leone che fu concesso da Giovanna II di Napoli nel 1424 a Guido Torelli per il valore dimostrato durante gli scontri con Alfonso V d'Aragona. Il salone d'onore \u00e8 una sala circolare decorata con alte colonne con capitello corinzio e pilastri. Il soffitto del salone era originariamente una cupola che s'ispirava a quella del Pantheon, come evidenziato dai disegni prospettici. Quando l'edificio fu soprelevato la cupola fu soppressa e l'effetto concavo fu mantenuto mediante il dipinto di una balustra. Al pian terreno sussistono ancora alcune sale di rappresentanza che hanno mantenuto una certa autenticit\u00e0.\nIl piano nobile ha finestre rettangolari, mentre il secondo piano le ha quadrate. Le ali laterali sono pi\u00f9 basse rispetto al corpo centrale e hanno dei finti balconi al secondo piano.\nLa villa \u00e8 dotata di un vasto parco di 43.000\u00a0mq, in cui si possono ammirare piante secolari, ed ha conservato la sua struttura originale.\nAdiacente alla villa \u00e8 presente una cappella arricchita da un prezioso paliotto risalente al XVII secolo. Il manufatto, costruito su un telaio in legno, \u00e8 ricoperto da una lamina d'argento cesellata, ed \u00e8 diviso in tre parti. A sinistra lo stemma della famiglia Torelli, nel centro la nativit\u00e0 di Maria e sulla desta un paesaggio con inciso il motto \"La mia scorta non erra\". Nella cappella \u00e8 tumulata la salma della contessa Ludovica Torelli."}
{"id": "2400680", "revid": "287204", "url": "https://it.wikipedia.org/wiki?curid=2400680", "title": "Association of MBAs", "text": "L'Association of MBAs (nome inglese per Associazione dei Master in Business Administration) \u00e8 un'organizzazione che si occupa di accrediatare corsi di studio postlaurea offerti da business school internazionali. La sua differenza principale rispetto alla statunitense AACSB o l'europea EQUIS risiede nel fatto che l'accreditamento riguarda gli specifici programmi offerti agli studenti invece che la scuola nella sua interezza.\nL'AMBA accredita scuole che offrono Master in Business Administration, dottorati in economia aziendale e Masters in Business and Management: in totale, sono stati ad oggi accreditati oltre 189 istituzioni di oltre 46 paesi (gennaio 2012).\nL'AMBA \u00e8 anche un membro di diverse associazioni di allievi ed ex-allievi delle diverse scuole accreditate, facendo parte di un network di oltre 9000 persone.\nStoria.\nL'AMBA fu fondata nel 1967 da 8 diplomati inglesi di Harvard e della Wharton School che riconobbero il valore intrinseco di un MBA ma una scarsa conoscenza dei programmi in Europa. L'associazione nacque come \"Business Graduates Association\" (BGA) e la sua fondazione concise con la fondazione nel Regno Unito delle business schools di Londra e Manchester, nonch\u00e9 con la crescita della formazione manageriale nel resto d'Europa presso l'IESE e l'INSEAD. La BGA si svilupp\u00f2 poi nella \"Association of MBAs\" che inizi\u00f2 a accreditare un crescente numero di programmi negli anni 1970 e 1980."}
{"id": "2400681", "revid": "1543377", "url": "https://it.wikipedia.org/wiki?curid=2400681", "title": "Contea di Yalgoo", "text": "La contea di Yalgoo \u00e8 una delle diciassette local government areas che si trovano nella regione di Mid West, in Australia Occidentale. Essa si estende su di una superficie di circa 33.258 chilometri quadrati ed ha una popolazione di 350 abitanti."}
{"id": "2400683", "revid": "466539", "url": "https://it.wikipedia.org/wiki?curid=2400683", "title": "Dornier Do J", "text": "Il Dornier Do J fu un idrovolante bimotore a scafo centrale sviluppato dall'azienda tedesca Dornier-Werke GmbH negli anni venti e prodotto da diverse aziende straniere.\nStoria del progetto.\nIl Dornier Do J (in seguito indicato come Do 15 e Do 16 in base alle convenzioni RLM, Ministero dell'Aria del Reich) fu meglio conosciuto come \"Wal\" (\"balena\").\nIl Do J era un idrovolante monoplano ad ala alta moderno (se comparato ai modelli della Prima guerra mondiale). Due motori a pistoni montati in tandem in gondole in linea con lo scafo; un motore a configurazione traente e l'altro spingente. Due dei quattro membri dell'equipaggio risiedevano in una cabina vicino al muso sulla carena. Una cabina per passeggeri era disponibile all'interno dello scafo.\nIl Do J fece il suo primo volo il 6 novembre 1924. Il volo, cos\u00ec come molta della produzione fino al 1932, ebbe luogo in Italia perch\u00e9 dopo la prima guerra mondiale i termini del Trattato di Versailles limitavano rigidamente in Germania l'attivit\u00e0 delle costruzioni aeronautiche.\nIl Do J era mosso da due motori Rolls-Royce Eagle IX da 265\u00a0kW (355\u00a0hp), aveva una velocit\u00e0 massima di 180\u00a0km/h ed una velocit\u00e0 di crociera di 140\u00a0km/h. La massa a vuoto era di 3\u00a0630\u00a0kg, ed il carico massimo di 4\u00a0100\u00a0kg. Un raggio di 3\u00a0600\u00a0km, ed una quota di tangenza di 3\u00a0500\u00a0m.\nIn Italia oltre 300 \"Wal\" vennero costruiti dalla CMASA con la denominazione di CMASA M.F.5 e dalla Piaggio.\nVennero inoltre costruiti su licenza dalla CASA in Spagna, Kawasaki in Giappone, Aviolanda nei Paesi Bassi, e dalla Dornier in Germania.\nImpiego operativo.\nIl Wal venne impiegato sia in ambito civile, come idrovolante di linea per il trasporto di passeggeri e merci nelle compagnie aeree dell'epoca, che in quello militare, essenzialmente nel ruolo di idroricognitore.\nLe grandi imprese.\nL'esploratore norvegese Roald Amundsen us\u00f2 due Dornier nel suo tentativo fallito di raggiungere il Polo Nord nel 1925. Questi due aerei, \"N-24\" e \"N-25\", atterrarono al punto nord 87\u00b0 44'. Fu il punto pi\u00f9 settentrionale raggiunto da un aereo fino a quel momento.\nL'aviatore militare portoghese Sarmento de Beires ed il suo equipaggio fecero la prima traversata notturna del Sud Atlantico, in un Dornier J chiamato Argos. La traversata venne effettuata di notte il 17 marzo 1927 dalla Guinea portoghese al Brasile.\nDue Dornier \"Wal\" (chiamati \"Passat\" e \"Boreas\") ebbero un importante ruolo nella Terza spedizione antartica tedesca nel 1939.\nImpiego militare.\nLa Fuerza A\u00e9rea Colombiana us\u00f2 i Dornier \"Wal\" nella guerra contro il Per\u00f9 nel 1932-1933.\nL'Unione Sovietica acquist\u00f2 due Do J a scopo di valutazione che su richiesta delle autorit\u00e0 militari vennero equipaggiati con i motori francesi Lorraine-Dietrich 12Eb. I due esemplari, nr 56 e 57, che raggiunsero Sebastopoli nell'autunno 1926, furono oggetto, fino all'aprile 1927, di un intenso programma di test in condizioni operative e dell'esame da parte del personale tecnico che intendeva ricavarne informazioni per lo sviluppo di idrovolanti di produzione nazionale. Al termine dei test il modello fu giudicato idoneo per il servizio ed i sovietici emisero un ordine per altri 20 esemplari pi\u00f9 parti di ricambio per altre 10 unit\u00e0 con la richiesta di cambiare motorizzazione con i BMW VI giudicati pi\u00f9 efficienti. I Do J vennero destinati alla Voenno Morskoj Flot SSSR, la marina militare sovietica, che li impieg\u00f2 nella propria componente aerea, la Aviacija Voenno-Morskogo Flota."}
{"id": "2400684", "revid": "1702319", "url": "https://it.wikipedia.org/wiki?curid=2400684", "title": "Chiesa di San Vito (Cavagliano)", "text": "La chiesa di San Vito a Cavagliano, frazione di Bellinzago Novarese, fu edificata in epoca romanica; conserva al suo interno un importante ciclo di affreschi eseguiti da un allievo di Gaudenzio Ferrari.\nStoria e struttura della chiesa.\nLa chiesa, posta ai margini della frazione di Cavagliano, in passato ebbe verosimilmente il ruolo di parrocchiale; oggi funge da chiesa cimiteriale. L'origine della chiesa \u00e8 molto antica: viene citata per la prima volta nel 1193 in un atto di vendita ai monaci di un piccolo cenobio che gestiva la chiesa. Nel XIII secolo pass\u00f2 in propriet\u00e0 al complesso monastico dei santi Felino e Graziano di Arona, venendo cos\u00ec a dipendere dalla diocesi di Milano, situazione che innesc\u00f2 lunghe polemiche con la diocesi di Novara per il pagamento dei tributi. Nel XV secolo la chiesa, assieme a tutti i beni immobili di Cavagliano, risulta passata in pertinenza alla famiglia dei Caccia. Fu verosimilmente all'altezza di quegli anni che la chiesa venne ampliata e ristrutturata.\nL'abside ha mantenuto le sue dimensioni originali, di epoca romanica, che appaiono ridotte rispetto all'aula della chiesa: assumendo come unit\u00e0 di misura il diametro dell'abside, la larghezza dell'aula \u00e8 2,5, mentre la lunghezza \u00e8 3,5. Sulla sua superficie esterna dell'abside sono visibili formelle in cotto con decorazioni a fiorami che risalgono al XV secolo.\nPur avendo mantenuto forme di rustica semplicit\u00e0 \u2013 con la facciata a capanna e la presenza di una sola navata \u2013 le attuali strutture architettoniche della chiesa sono dovute - come detto - agli interventi del XV secolo quando la chiesa venne ampliata ed elevata. La navata, nella struttura architettonica adottata, \u00e8 composta di tre campate segnate da archi trasversali a sesto acuto che poggiano su bassi pilastri addossati alle pareti laterali, e che sostengono le travi a vista del tetto. In tale periodo si adott\u00f2 anche la soluzione di agganciare la navata alla piccola abside per mezzo di un arco trionfale a sesto acuto.\nLa chiesa, nel tempo, cambi\u00f2 pi\u00f9 volte intitolazione, pur mantenendo sempre San Vito tra i santi dedicatari.\nGli affreschi.\nIl modesto aspetto esterno non lascia immaginare la ricchezza dell'apparato decorativo interno.&lt;br&gt;\nL'interno della chiesa \u00e8 riccamente decorato con dipinti a fresco eseguiti tra il XV ed il XVI secolo e recuperati da un recente restauro. Sulle pareti della navata troviamo immagini dei santi cari alla devozione popolare, come i santi taumaturghi Sebastiano e Rocco, o come la Beata Panacea, una pastorella valsesiana uccisa per mano della matrigna, divenuta presto in queste terre oggetto di grande devozione popolare.\nDi notevole effetto scenico ed interesse artistico sono gli affreschi che decorano l'abside e l'arco trionfale dovuti alla mano di un pittore ignoto, seguace di Gaudenzio Ferrari, che fa uso di una tavolozza caratterizzata da differenti tonalit\u00e0 di rosso. Nel catino absidale \u00e8 raffigurata l'immagine di \"Dio Padre\" avvolto da un nembo; ai suoi lati stanno eleganti figure di \"Angeli musicanti\" di marcata ispirazione gaudenziana. Nel cilindro absidale sono collocate le figure della \" Madonna\" circondata dagli \"Apostoli\" che tengono in mano cartigli ormai illeggibili (secondo un'iconografia canonica dovevano essere versi del Credo). Le loro aureole lasciano intuire gli ormai perduti rilievi plastici di pastiglia dorata che dovevano essere stati realizzati secondo i modi di Gaudenzio Ferrari nella chiesa di Santa Maria delle Grazie a Varallo.&lt;br&gt;\nNell'arco trionfale che si aggancia all'abside trovano spazio le figure dell'\"Angelo annunziante\" e della \"Vergine annunziata\".\nNel registro superiore dell'arco, sino a raggiungere il tetto, sono raffigurate scene della \"Passione di Cristo\", con il riquadro dedicato alla \"Crocifissione\" posto in posizione centrale, con dimensioni almeno quattro volte pi\u00f9 grandi delle altre quattro scene poste ai due lati (\"Flagellazione\", \"Salita al Calvario\", \"Resurrezione\", \"Deposizione\"). Si realizza in questo modo un effetto scenico che ricorda da vicino quello dei tramezzi affrescati delle chiese francescane in Piemonte e Lombardia.\nIl linguaggio pittorico \u2013 particolarmente quello dell'affollata scena della Crocifissione \u2013 testimonia da vicino l'intenzione di seguire il modello gaudenziano del tramezzo di Santa Maria delle Grazie a Varallo."}
{"id": "2400688", "revid": "174925", "url": "https://it.wikipedia.org/wiki?curid=2400688", "title": "Salvaterra (Casalgrande)", "text": "Salvaterra (\"Salvat\u00e8ra\" in dialetto reggiano) \u00e8 una frazione del comune di Casalgrande in provincia di Reggio Emilia. Conta 4000 abitanti circa ed \u00e8 posta al confine orientale del comune, delimitato dal fiume Secchia, che separa la frazione dalla provincia di Modena.\nLe origini del paese sono da ricercare attorno al IX - X secolo, dove ci sono prove di un antico insediamento chiamato 'Cerreto' nella zona lungo la sponda sinistra del fiume Secchia, tra Villalunga e Rubiera, ed \u00e8 proprio da questo insediamento che si \u00e8 sviluppato il paese di Salvaterra. Sul Dizionario Topografico del Tiraboschi, dove si elencano tutti i paesi del Ducato di Modena, troviamo infatti Salvaterra con la sua 'Corte Cerreto'.\nSuccessivamente nei diplomi di Ottone II (980), di Federico I, detto Barbarossa (1160), del figlio Enrico VI (1191) e del nipote Federico II (1224) non si legge pi\u00f9 della 'Corte Cerreto' ma della Corte San Salvatore; questo a determinare una delle ipotesi dell'origine del nome Salvaterra.\nL'altra ipotesi, molto pi\u00f9 pittoresca, vuole che le origini risalgano a 'Terra salva' ipotizzando che il paese sia stato preservato o da inondazioni del fiume Secchia, oppure da distruzioni o saccheggi di popoli invasori.\nUn'ulteriore conferma della esistenza della Corte, viene fornita da una segnalazione confinaria della diocesi di Modena, dove si parla di confini tra la curia di Magreta e la curia di Sassuolo con la corte Cerreto (\"usque ad plebem Cerreti\").\nMonumenti e luoghi d'interesse.\nIl castello.\nRisalente attorno all'anno 1000, ospit\u00f2 nel 1209 l'imperatore germanico Ottone IV durante il viaggio verso Roma dove il 4 ottobre di quell'anno fu incoronato da papa Innocenzo III Imperatore del Sacro Romano Impero.\nLa Chiesa parrocchiale.\nTra gli edifici pi\u00f9 importanti \u00e8 da segnalare la chiesa parrocchiale intitolata a Cristo Salvatore, all'interno della quale si possono osservare interessanti opere di Girolamo Massarini (\"La Madonna del cucito\") di Orazio Talami (\"La Madonna col Bambino che appare a S. Filippo Neri\") e una tela tradizionalmente attribuita a Guido Reni, \"La Madonna con le Mani Giunte\", ma che molto pi\u00f9 probabilmente \u00e8 una copia forse del XVII secolo della \"Madonna orante\" del pittore Giovanni Battista Salvi detto il Sassoferrato, conservata a Roma nella Galleria Doria Pamphilj.\n\"La Madonna del cucito\":\nfirmata e datata 1681, la tela appare gi\u00e0 meno curata rispetto alle sue precedenti, perlomeno nei particolari di secondo piano, con gli angioletti reggicortina in alto e i Santi Giuseppe ed Elisabetta. Al contrario la Madonna, Ges\u00f9 Bambino e San Giovannino sono trattati con maggior cura, non immuni da influenze stilistiche ludovichiane, reniane e guercinesche, oltre che di cultura propriamente reggiana.\n\"La Madonna col Bambino che appaiono a S. Filippo Neri\": \nPoco documentata appare la prima fase della sua attivit\u00e0, occorre attendere infatti il 1673 per incontrare il pi\u00f9 antico dipinto del Talami datato con certezza, il S. Filippo Benizzi della Basilica della Ghiara.\n\"La Madonna con le mani giunte\": Opera attribuita a Guido Reni, molto famoso nel 1600, e rivalutato ultimamente per la sua ricerca di una bellezza antica, ma che racchiude sempre un'anima cristiana.\nIl 29 giugno del 1712 l'allora parroco di Salvaterra don Battista Bellei, acquist\u00f2 a proprie spese, da un antiquario di Sassuolo, i quadri dei 12 Apostoli e li fece appendere sotto i capitelli delle colonne che affiancano la navata centrale.\nAncora oggi i 12 quadri si possono ammirare nel luogo stesso in cui furono sistemati allora: in alto, sui pilastri della navata centrale, appena sotto i capitelli.\nEsternamente, sopra la porta principale, in una nicchia si pu\u00f2 osservare un dipinto del SS. Salvatore, opera della pittrice Lavinia Giovannini Jvancich.\nNella suddetta nicchia in precedenza (15 ottobre 1718) esisteva un altro dipinto opera del pittore Silvio Barbini e che raffigurava il SS. Salvatore quale protettore della parrocchia, San Sebastiano, protettore della comunit\u00e0 e Sant'Ubaldo protettore della campagna.\nL'attuale chiesa sorge sulle rovine della antica pieve esistente dentro le mura del castello e utilizzata esclusivamente dai feudatari fino al XVII secolo.\nNel 1687 alla presenza del parroco don Pietro Prampolini, il vescovo Augusto Bellincini (1674-1700) consacr\u00f2 l'attuale chiesa disponendone gli altari come sono tuttora.\nIl 12 giugno del 1710, con rogito notaio Alessandro Romoli, il sacerdote salvaterrese Gianbattista Costi don\u00f2 500 scudi e altri 160 per la fattura dell'Organo, intendendo in tal modo dare una risposta adeguata alla grande arte musicale del tempo.\nL'opera fu eseguita nel 1712 dal reggiano don Giuseppe Cattabiani e fu collocata nel quarto arco a sinistra dell'entrata, ma fece cos\u00ec triste riuscita che quindici anni dopo si dovette rifare totalmente.\nNel 1726 don Bellei ricorse al pi\u00f9 grande maestro organaro del tempo, il bolognese Domenico Trair (versione dialettale di Traeri), in servizio presso gli estensi.\nDomenico Traeri cominci\u00f2 a firmare organi assieme al fratello Francesco attorno al 1690, anno della morte del padre.\nTrasferitosi a Modena verso il 1706, occup\u00f2 il prestigioso incarico di organaro e cembalista di corte.\nL'artista dopo un sopralluogo nella chiesa di Salvaterra, dichiar\u00f2:\" tale organo \u00e8 di materia cattiva e non ben purgata, con le canne non tagliate a dovere e non ben saldate\" e sentenzi\u00f2 una spesa di \" venti doppie\" il che lasci\u00f2 costernato il parroco che lo salut\u00f2 e lo licenzi\u00f2 a malincuore.\nDopo pochi anni si present\u00f2 l'occasione con bilanci positivi e venne richiamati il Traeri, che ritir\u00f2 l'organo e lo riport\u00f2 il 9 giugno del 1727 e venne sfoggiato con un sontuoso concerto durante i vespri del 13 giugno, giorno di Sant'Antonio.\nTale organo, sempre collocato nel quarto arco a sinistra, \u00e8 uno dei vanti della chiesa di Salvaterra ed \u00e8 stato recentemente restaurato durante il periodo di permanenza del parroco don Umberto Giaroli nel 1975.\nFin dal 28 ottobre 1794, sulla torre della chiesa di Salvaterra erano presenti quattro campane, da un documento dell'epoca sappiamo che queste campane venivano chiamate: 'la grossa' 'la mezzana' 'quella del castello' proveniente dalla piccola torretta situata sul lato ovest del castello, caduta poi durante la battaglia di Marzaglia, e la 'pi\u00f9 piccola, fusa nel 1686 da Domenico Buoni Compagni.\nNella Primavera del 1914 la seconda di queste campane si ruppe ed i Salvaterresi decisero di rifonderle tutte; diedero quindi l'incarico alla ditta De Paoli che esegu\u00ec fedelmente la commissione.\nNel 1940, due di queste campane vennero sequestrate dal governo per ragioni belliche e utilizzate per la fabbricazione di cannoni.\nTuttavia nel giro di breve tempo, l'intera popolazione si sensibilizz\u00f2 per il ripristino delle campane mancanti.\nDopo pochi anni dall'insediamento di don Elia Bonini come Arciprete nella Parrocchia di Salvaterra, si presenta nella comunit\u00e0 l'esigenza di avere una struttura dove assistere i bambini delle famiglie contadine; \u00e8 cos\u00ec che approfittando di un lascito di Giuseppe e Maria Valentini, ricchi possidenti del paese, nel lontano 1930, nasce l'Asilo Infantile.\nGi\u00e0 dal momento dell'apertura il parroco del paese chiede l'appoggio delle Suore della Congregazione Francescana dell'Immacolata con sede a Palagano di Modena.\nNel 1977 il prof. Enzo Debbi, che in quel periodo rivestiva la carica di presidente della Scuola Materna, e il sindaco di Casalgrande Mario Piccinini, stipularono una convenzione che impegna l'amministrazione comunale ad intervenire con un contributo annuale per il servizio alla comunit\u00e0 di Salvaterra.\nL'11 settembre 1982, alla presenza di Gilberto Baroni, vescovo di Reggio Emilia, del parroco don Vittorio Trevisi e delle autorit\u00e0 civili, viene inaugurata la nuova sede della Scuola Materna a fianco della chiesa parrocchiale.\nDopo ripetuti interventi di ristrutturazione, nel 2010 la struttura poteva accogliere 116 bambini suddivisi per et\u00e0 in 4 sezioni, assistiti ed educati da 8 insegnanti qualificate.\nIl 15 aprile 2000, alla presenza di Adriano Caprioli, vescovo di Reggio Emilia-Guastalla, \u00e8 stato ufficialmente inaugurato l'Oratorio \"Giovanni Paolo II\".\nVilla Segr\u00e9.\nSu via Reverberi, in direzione del fiume Secchia, nei pressi della borgata Ergastel, circondata da un parco di conifere e piante autoctone, si pu\u00f2 osservare Villa Segr\u00e8.\nCostruita seguendo una tipologia neoclassica attribuibile alla prima met\u00e0 del XIX secolo, essa \u00e8 disposta con un fronte principale tripartito avente un corpo centrale e due laterali, che si concludono con frontespizio triangolare.\nLa costruzione \u00e8 caratterizzata da un leggero bugnato liscio che sottolinea la fascia del piano terreno.\nUna piccola scala a sei gradini porta all'entrata principale, situata sulla faccia sud, mentre sul lato ovest troviamo il secondo accesso, costruito dopo la divisione della villa in due parti uguali.\nSulla sinistra del cancello esiste tuttora una grande vasca circolare, costruita in mattoni a vista con il corridoio d'accesso e la scaletta perfettamente conservata. Tra il primo e il secondo piano, esiste un terzo livello molto pi\u00f9 basso, denominato mezzanino con piccole finestre sulla facciata a nord e riservato al personale della servit\u00f9.\nI soffitti e molte pareti presentano affreschi e decori ancora in buono stato di conservazione, attribuibili ad affrescatori della scuola modenese di \"Ludovico Bosellini.\"\nAl piano seminterrato trovano spazio la cantina e un'ampia cucina in muratura con bocche superiori a fianco del camino.\nQuesta zona \u00e8 distinta nella carta topografica del Ducato Estense fin dagli inizi del secolo XIX; gli inizi dei lavori di costruzione risalgono al 1810 e furono commissionati dalla famiglia di Abraham Segr\u00e8 di origini ebraiche, come si evidenzia dal Catasto Ricci.\nVilla Valentini.\nIn tutta la zona che comprende il Comune di Casalgrande ed il Comune di Scandiano possiamo trovare Ville o i cosiddetti \"casini\" di propriet\u00e0 delle famiglie Valentini, facoltosa dinastia locale e proprietaria di numerosi poderi, che vanno dalle rive del fiume Secchia fino ai colli di Scandiano.\nNel territorio di Salvaterra, percorrendo via 1\u00ba Maggio in direzione di Casalgrande, si scorge, sulla destra, circondata da un piccolo parco, la Villa Valentini, all'origine nominata Casino.\nEssa risulta realizzata alla met\u00e0 del secolo XIX su una pianta quadrata. \nSi trova disposta su tre piani, marcati esternamente da un piccolo cordolo ed \u00e8 sormontata, nel centro del tetto a quattro falde, da una torretta di forma quadrata che ne valorizza la signorilit\u00e0.\nL'ingresso alla villa dalla strada \u00e8 segnato da un grande cancello carraio e da due piccoli cancelli pedonali laterali in ferro battuto.\nSi prosegue su un vialetto ghiaiato fino ad arrivare all'entrata della casa, alla quale si accede tramite una piccola scalinata di sette gradini, situata nella facciata est.\nNel parco a fianco della villa si trova il pozzo, ora dismesso e con l'apertura murata; si intravede inoltre la sagoma in mattoni della originaria vasca.\nIn origine la villa era propriet\u00e0 di Domenico Valentini (classe 1790).\nEdicole votive o maest\u00e0.\nOgnuna di queste edicole votive ha una sua curiosa storia legata ad avvenimenti accaduti in tempi remoti, e la loro costruzione \u00e8 stata voluta prevalentemente in ricordo di grazie ricevute.\nMaest\u00e0 del Mulino - Edicola votiva Ghet di Boia - Edicola votiva C\u00e0 Elta - Edicola votiva Ergastel - Edicola votiva via Reverberi centro - Edicola votiva via Canalazzo - Edicola votiva Cantaun - Edicola votiva via del Cristo - Edicola votiva quartiere San Lorenzo.\nLe borgate.\nBorgata Stalloni - Borgata Ergastel - Borgata Ghet di Boia - Borgata Tribuna - Borgata C\u00e0 Elta - Borgata C\u00e0 Longa - Borgata Cantaun - Borgata C\u00e0 Mati - Borgata Castel Rubaun - Borgata C\u00e0 di Gajan.\nDemanio Militare.\nDeposito Pompaggio Militare Esercito Italiano, con strutture per telecomunicazioni ponte radio, sistemi d'allarme, con deposito munizioni e lubrificanti.\nAnche come supporto per L'Accademia Militare di Modena. Strada Provinciale 51 Salvaterra.\nEconomia.\nSalvaterra \u00e8 inserita nel distretto industriale della ceramica, che comprende diversi comuni delle province di Modena e Reggio, tra i quali Sassuolo e Scandiano.\nSino a pochi decenni fa Salvaterra era un paese sostenuto da un'economia prevalentemente agricola, agevolata da una terra fertilissima che permetteva alta redditivit\u00e0.\nA partire dagli anni sessanta si \u00e8 assistito a una veloce meccanizzazione delle coltivazioni, che ha ridotto grandemente il bisogno di braccia, invogliando molti a mettersi a disposizione delle industrie ceramiche, sviluppatesi nel territorio.\nIl paese andava via via perdendo quell'aspetto rurale che lo aveva contraddistinto sino alla prima met\u00e0 del ventesimo secolo, per assumere le caratteristiche di un centro completamente urbanizzato.\nUn maggiore traffico commerciale ha reso necessaria la costruzione di una strada tangenziale, che aggira un lato del paese."}
{"id": "2400690", "revid": "767487", "url": "https://it.wikipedia.org/wiki?curid=2400690", "title": "Alan Combe", "text": ""}
{"id": "2400692", "revid": "999533", "url": "https://it.wikipedia.org/wiki?curid=2400692", "title": "Gran Premio del Canada 1993", "text": "Il Gran Premio del Canada 1993 \u00e8 stato un Gran Premio di Formula 1 disputato il 13 giugno 1993 sul Circuito di Montr\u00e9al. La gara \u00e8 stata vinta da Alain Prost su Williams.\nQualifiche.\nCome ormai consueto, i due piloti della Williams dominano le qualifiche, con Prost in pole position davanti a Hill; seguono, con ampi distacchi, i due piloti della Benetton, Schumacher e Patrese e i due della Ferrari, Berger e Alesi. In difficolt\u00e0 la McLaren: Senna \u00e8 ottavo, Andretti dodicesimo.\nGara.\nAl via Hill sopravanza il compagno di squadra, portandosi al comando della corsa mentre le due Benetton in seconda fila scattano male come loro solito. Alla prima curva l'ordine \u00e8 Hill, Prost, Berger, Alesi, Senna, Patrese, Brundle, Schumacher. In due giri Senna si sbarazza rapidamente delle due Ferrari superandole al tornantino e si lancia all'inseguimento delle due Williams. Anche Schumacher rimonta velocemente ma quando finalmente supera Berger installandosi al quarto posto, la testa della corsa dista gi\u00e0 una decina di secondi. Al sesto giro Prost va in testa con Hill che non chiude la porta al blasonato compagno. Anche Alesi riesce ad infilare il compagno portandosi al quinto posto ma si deve ritirare qualche tornata pi\u00f9 tardi.\nAyrton Senna con la McLaren Ford si avvicina alla Williams Renault di Damon Hill ma non ci sono cambiamenti di posizione fino alla sosta per il cambio gomme, durante la quale Hill resta fermo ben 17 secondi, scivolando in quarta posizione. Prost controlla la corsa senza patemi mantenendo un vantaggio superiore ai dieci secondi mentre Schumacher riduce continuamente il distacco che lo separa da Senna portandosi a contatto quando mancano dieci giri alla fine. Quando gi\u00e0 si inizia a pregustare un bel duello rusticano, la McLaren Ford di Ayrton si ritira per un problema all'alternatore a sette giri dalla fine; La Williams Renault di Alain Prost non ha invece nessun problema e va a vincere davanti alla Benetton Ford di Michael Schumacher, terzo posto per la seconda Williams Renault di Damon Hill, la Ferrari di Gerhard Berger, la Ligier Renault di Martin Brundle e Wendlinger, a punti per la prima volta in questa stagione."}
{"id": "2400693", "revid": "1100311", "url": "https://it.wikipedia.org/wiki?curid=2400693", "title": "James Fowler", "text": ""}
{"id": "2400695", "revid": "4252", "url": "https://it.wikipedia.org/wiki?curid=2400695", "title": "Chiostro degli Umiliati", "text": "Il chiostro degli Umiliati, sito a Monza in via Regina Teodolinda, risale alla seconda met\u00e0 del XV secolo e fu sede del III ordine degli umiliati.\nIl chiostro rinascimentale si sviluppa solamente lungo due lati della corte ed \u00e8 costituito da archi a tutto sesto con semplici capitelli.\nOggi l'edificio ospita le raccolte dei Musei Civici."}
{"id": "2400696", "revid": "599013", "url": "https://it.wikipedia.org/wiki?curid=2400696", "title": "Garry Hay", "text": "Carriera.\nHa giocato nella prima divisione scozzese."}
{"id": "2400697", "revid": "599013", "url": "https://it.wikipedia.org/wiki?curid=2400697", "title": "Philip Vian", "text": "Si specializz\u00f2 in artiglieria navale a partire dalla fine della prima guerra mondiale, ricevendo riconoscimenti in questo campo. Nei primi anni trenta ebbe il comando di un cacciatorpediniere, l\"'Active\" ed in seguito comand\u00f2 varie flottiglie di cacciatorpediniere. Durante questa fase della sua carriera, all'inizio del 1940 riusc\u00ec a liberare dei marinai inglesi tenuti prigionieri dalla nave appoggio tedesca \"Altmark\" a J\u00f8ssingfjord, nella ancora neutrale Norvegia. Pi\u00f9 avanti nel corso della guerra la sua flottiglia di cacciatorpediniere ebbe un ruolo importante nell'ultima fase della caccia alla Bismarck.\nPer la maggior parte del conflitto serv\u00ec nel Mar Mediterraneo, dove comand\u00f2 uno Squadrone di Incrociatori con compiti di scorta a fondamentali convogli di rifornimento diretti a Malta e successivamente in appoggio allo sbarco in Sicilia e alla successiva conquista dell'Italia. Sul finire della guerra comand\u00f2 la forza aerea della Flotta del Pacifico, raccogliendo diversi successi in azioni contro i giapponesi a Sumatra e nel Pacifico occidentale.\nNel dopoguerra serv\u00ec in patria come Lord del Mare e Comandante in Capo della \"Home Fleet\". And\u00f2 in pensione nel 1952 con il grado di Ammiraglio della Flotta. Mor\u00ec nel 1968."}
{"id": "2400698", "revid": "1305772", "url": "https://it.wikipedia.org/wiki?curid=2400698", "title": "Pianificazione collaborativa, previsione e rifornimento", "text": "La pianificazione collaborativa, previsione e rifornimento (in inglese: \"collaborative planning, forecasting, and replenishment\" - CPFR) \u00e8 un approccio di gestione della logistica per le aziende impegnate in una catena di distribuzione. Lo scopo \u00e8 quello di ridurre le scorte in magazzino e contemporaneamente mantenere un alto grado di servizio.\nStoria.\nLo studio del CPFR \u00e8 iniziato nel 1995. Le linee guida sono state definite soltanto nel 1998 grazie alla Voluntary Interindustry Commerce Standard (VICS) association, un consorzio a cui partecipano grandi produttori, distributori e societ\u00e0 di servizio.\nCaratteristiche.\nIl CPFR si basa sullo scambio di consuntivi e stime di vendita tra i partner di un'impresa commerciale. Per implementare questi scambi di informazioni si utilizza molto spesso la rete internet. Il software CPFR rielabora i dati in possesso e permette di mettere in allerta nel caso che rilevasse alcune eccezioni alle regole precedentemente stabilite.\nQuesto sistema trova largo utilizzo in quei contesti in cui le previsioni di vendita assumono un ruolo determinante nell'ottimizzazione dei rapporti tra i vari attori che fanno parte della rete della catena di distribuzione. Il punto di partenza di un sistema CPFR \u00e8 la realizzazione di un piano condiviso e dell'individuazione degli obiettivi primari. Una corretta implementazione porter\u00e0 poi ad una pi\u00f9 precisa previsione delle vendite anche in contesti di variazione improvvisa della domanda (ad esempio nel caso di una promozione) e di poter gestire efficacemente e tempestivamente le eccezioni che si potrebbero cos\u00ec riscontrare nella gestione.\nNel CPFR tutti gli attori coinvolti nel sistema, partecipano, con i dati in loro possesso, all'analisi della situazione. Se ad esempio un distributore finale della catena avesse intenzione di procedere con una promozione su un dato prodotto, questa iniziativa verrebbe portata a conoscenza dell'intero sistema e quindi un ipotetico fornitore o produttore presente potrebbe adeguarsi producendo maggior quantit\u00e0 di quel dato prodotto in modo tempestivo ed organizzato.\nLe fasi di un processo CPFR cos\u00ec come identificate dal VICS sono:"}
{"id": "2400700", "revid": "33277", "url": "https://it.wikipedia.org/wiki?curid=2400700", "title": "Dominic Ekandem", "text": ""}
{"id": "2400704", "revid": "122315", "url": "https://it.wikipedia.org/wiki?curid=2400704", "title": "Anomaluroida", "text": ""}
{"id": "2400705", "revid": "287204", "url": "https://it.wikipedia.org/wiki?curid=2400705", "title": "Rita Streich", "text": "Biografia.\nNata in Russia, Rita si trasfer\u00ec in Germania con la sua famiglia nel periodo dell'infanzia, godendo cos\u00ec della facolt\u00e0 di apprendere due lingue, cosa che le sar\u00e0 molto utile verso la fine della sua carriera. Fra i suoi insegnanti vi furono Willi Domgraf-Fassbaender, Erna Berger e Maria Ivog\u00fcn.\nIl suo debutto come cantante d'opera avvenne durante la seconda guerra mondiale al \"Stadttheater\" di \u00dast\u00ed nad Labem in Boemia, nel ruolo di Zerbinetta nell\"'Ariadne auf Naxos\" di Richard Strauss. Tre anni pi\u00f9 tardi fece il suo debutto alla Staatsoper Unter den Linden di Berlino, dove cant\u00f2 fino al 1952. In quell'anno venne scritturata al Festival di Bayreuth, nel 1953 a Vienna, e nel 1954 al Festival di Salisburgo. Successivamente cant\u00f2 anche al Teatro alla Scala di Milano ed alla Royal Opera House, Covent Garden di Londra.\nDal 1974 insegn\u00f2 alla \"Folkwang Academy\" di Essen ed alla Music Academy in Vienna. Tenne \"master class\" durante varie edizioni del Festival di Salisburgo a partire dal 1983.\nIl suo repertorio comprendeva le opere \"Idomeneo\", \"Cos\u00ec fan tutte\", \"Il ratto dal serraglio\", \"Il flauto magico\", \"Le nozze di Figaro\", \"Don Giovanni\" e altre opere. Conoscendo anche la lingua russa, pot\u00e9 cantare le opere di Rimsky-Korsakov in lingua originale senza tracce di accenti stranieri. Ella fu anche una grande interprete di operette come \"Die Fledermaus\", \"Eine Nacht in Venedig\", \"Der Zigeunerbaron\", \"Boccaccio\", \"Der Bettelstudent\", \"Der Zarewitsch\".\nRita Streich \u00e8 stata udita dagli spettatori del film del 2007 \"Mr. Bean's Holiday\" dove Rowan Atkinson canta, con la voce di Rita Streich, la famosa aria di Giacomo Puccini, \"O mio babbino caro\" accompagnata dalla Deutsche Oper Berlin Orchestra diretta da Reinhard Peters."}
{"id": "2400711", "revid": "6923", "url": "https://it.wikipedia.org/wiki?curid=2400711", "title": "Villa Dosso-Biffi", "text": "La neoclassica Villa Dosso si trova in via Amati a Monza.\nLa sua parte centrale monumentale \u00e8 rivolta verso il giardino a sud in corrispondenza all'entrata originaria. Presenta un avancorpo porticato e termina con un fastigio a timpano.\nQuesta parte centrale \u00e8 oggi adibita ad edificio residenziale col nome di \"Villa Francesca\" con ingresso in via Amendola 12.\nLa restante porzione del parco della villa e delle sue \"dependance\" fanno ora parte del Policlinico di Monza dove sono confluite in seguito all'incorporamento della Casa di salute Biffi nei primi anni novanta del '900.\nVoci correlate.\nCasa di salute Biffi\nCollegamenti esterni.\nLombardiaBeniCulturali Villa Dosso, Francesca)"}
{"id": "2400712", "revid": "1543377", "url": "https://it.wikipedia.org/wiki?curid=2400712", "title": "European Quality Improvement System", "text": "Lo European Quality Improvement System (nome inglese per Sistema Europeo per il Miglioramento della Qualit\u00e0) \u00e8 un criterio di accreditamento per le istituzioni di alta formazione, utilizzato dalla European Foundation for Management Development. A dati Maggio 2009, il sistema EQUIS ha accreditato oltre 115 business schools in 33 paesi del mondo.\nIl sistema di valutazione fu creato nel 1998, sotto la direzione di Gordon Shenton. L'attuale direzione \u00e8 Julio Urgel.\nObiettivi dell'accreditamento.\nL'accreditamento viene concesso sulla base della qualit\u00e0 generale offerta da una specifica \"business school\" in termini di attivit\u00e0 offerte e internazionalit\u00e0 dell'istituzione. Per questo secondo punto di vista l'accreditamento EQUIS ha standard pi\u00f9 rigidi rispetto a quelli di organizzazioni simili come la statunitense AACSB; \u00e8 interessante notare come tutte le scuole accreditate EQUIS siano accreditare AACSB, ma non viceversa.\nL'accreditamento EQUIS pu\u00f2 avere validit\u00e0 di 5 anni senza condizioni o di 3 anni, con revisione obbligatoria annuale."}
{"id": "2400713", "revid": "599013", "url": "https://it.wikipedia.org/wiki?curid=2400713", "title": "Societ\u00e0 missionaria di San Paolo di Nigeria", "text": "La Societ\u00e0 missionaria di San Paolo di Nigeria (in inglese \"Missionary Society of St. Paul\") \u00e8 una societ\u00e0 clericale di vita apostolica di diritto diocesano: i membri della compagnia, detti missionari di San Paolo, pospongono al loro nome la sigla M.S.P.\nStoria.\nIl primo progetto per l'erezione di un seminario nazionale destinato alla formazione del clero missionario venne presentato alla conferenza episcopale nigeriana a Kaduna nel settembre 1976 dal cardinale Dominic Ekandem: il seminario venne inaugurato a Iperu-Remo il 23 ottobre 1977 e Godwin P. Akpan ne venne nominato primo rettore.\nLa conferenza episcopale nigeriana eresse la societ\u00e0 missionaria in \"pia unione\" nel 1978 e il 17 marzo 1994 la Congregazione per l'Evangelizzazione dei Popoli concesse il suo \"nihil obstat\" alla sua trasformazione in societ\u00e0 di vita apostolica. John Onaiyekan, arcivescovo di Abuja, procedette all'erezione il 1\u00ba luglio 1995 e il 16 aprile 1999 ne approv\u00f2 le costituzioni.\nAttivit\u00e0 e diffusione.\nLo scopo della societ\u00e0 \u00e8 quello di reclutare, formare e supportare i missionari nigeriani all'estero.\nOltre che in Nigeria, i missionari di San Paolo sono presenti in Botswana, Camerun, Ciad, Grenada, Irlanda, Liberia, Malawi, Regno Unito, Sudafrica e Svezia: la sede generalizia \u00e8 ad Abuja."}
{"id": "2400720", "revid": "767487", "url": "https://it.wikipedia.org/wiki?curid=2400720", "title": "Hoot Mon!", "text": "Hoots Mon! \u00e8 un cortometraggio muto del 1919, diretto e prodotto da Hal Roach con Stan Laurel. \nRappresenta il tredicesimo film girato dall'attore \"Stan Laurel\" dopo il cortometraggio Hustling for Health girato sempre nel 1919.\nIl cortometraggio fu pubblicato il 1\u00ba marzo 1919."}
{"id": "2400721", "revid": "287204", "url": "https://it.wikipedia.org/wiki?curid=2400721", "title": "Calcio Padova 2002-2003", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2002-03.\nStagione.\nLa squadra conclude al quinto posto la stagione, qualificandosi per i play-off. Nella partita di andata contro l'AlbinoLeffe il Padova \u00e8 sconfitto in casa 1-2, e la vittoria per 1-0 al ritorno non basta per raggiungere la finale.\nIl cammino del Padova nella Coppa Italia Serie C si arresta alle semifinali per la sconfitta con la Pro Patria ai calci di rigore.\nBibliografia.\n "}
{"id": "2400723", "revid": "111849870", "url": "https://it.wikipedia.org/wiki?curid=2400723", "title": "Antico Seminario (Monza)", "text": "L'Antico Seminario di Monza \u00e8 un edificio che si trova in piazza Trento e Trieste e oggi viene chiamato Palazzo degli Studi.\nStoria.\nL'edificio ha una lunga storia. Costruito sull'antica chiesa di San Francesco (XIV secolo) il palazzo ha subito molte modifiche. La chiesa aveva la facciata rivolta verso nord e l'abside verso sud, con il passare del tempo furono aggiunte sette cappelle lungo le navate laterali e fu costruito un chiostro e un convento.\nNel 1784, a causa della riforma sanitaria di Maria Teresa d'Austria, il convento fu abbandonato e l'edificio, riadattato dall'architetto Marcellino Segr\u00e8, a sede del nuovo ospedale di Monza. Tuttavia in poco tempo la sede si rivel\u00f2 troppo piccola e nel 1792 l'ospedale fu nuovamente spostato presso l'antica sede di San Gerardo.\nNel 1822 divenne sede del Seminario Arcivescovile e gi\u00e0 l'anno successivo l'architetto Pietro Gilardoni fu incaricato d'ingrandire l'edificio. Il progetto inglob\u00f2 l'antica chiesa e resti dell'antico edificio sono tuttora conservati e visibili ai lati dell'ingresso e nel cortile.\nSette anni dopo ci fu un ulteriore ampliamento su progetto dell'architetto Giacomo Moraglia. Il palazzo rimase sede del seminario fino al 1937 quando l'amministrazione comunale lo acquist\u00f2 per trasferirci il Liceo Ginnasio Bartolomeo Zucchi e la Biblioteca civica. \nNell'antico Seminario - come ricorda una lapide posta al pianerottolo dello scalone d'onore - fu studente Achille Ratti, futuro papa Pio XI.\nArchitettura.\nLa facciata \u00e8 su progetto di Pietro Gilardoni, mentre l'edificio venne ripreso e completato da Giacomo Moraglia. L'edificio ha forma quadrangolare e si articola intorno ad un ampio cortile centrale con portico e loggiato con volte a botte.\nIl cortile presenta colonnati con colonne di ordine dorico al piano terra e ionico al piano superiore. \nSui lati est, ovest e sud l'edificio si articola su due livelli, mentre a nord ci sono tre livelli, di cui il pi\u00f9 basso \u00e8 occupato dalla Biblioteca civica. In questa sezione si pu\u00f2 ancora ammirare l'antico refettorio ora adibito a sala di lettura. \nAll'interno dell'edificio, sia nella zona liceo che in quella biblioteca, la maggior parte dei soffitti presentano ancora le volte a botte ma gli antichi affreschi sono scomparsi. Si sono invece conservati i due scaloni in pietra che, nel fronte est ed in quello ovest, collegano il piano terra al primo piano, il primo dei quali \u00e8 soprannominato \"Scalone del Papa\" perch\u00e9 conserva la lapide commemorativa posta per ricordare gli anni che Achille Ratti, futuro papa Pio XI, trascorse da studente presso il seminario fra il 1822 ed il 1824. "}
{"id": "2400725", "revid": "1543377", "url": "https://it.wikipedia.org/wiki?curid=2400725", "title": "Pierre-Henri Raphanel", "text": "Carriera.\nGli inizi.\nRaphanel inizi\u00f2 la propria carriera sui kart e, nel 1981, si laure\u00f2 campione nazionale. Sponsorizzato dalla Marlboro fece quindi il suo debutto in Formula Renault nel 1983. Nel 1984 si verific\u00f2 quindi il suo passaggio in F3 francese, in cui vinse il titolo l'anno seguente. Rimasto con il team Oreca, pass\u00f2 alla Formula 3000 nel 1986.\nNel suo primo anno ottenne un terzo posto come miglior risultato in gara ed ottenne cinque punti in campionato, concludendo dodicesimo, nonostante alcune buone prestazioni in qualifica. A fine stagione si trasfer\u00ec alla Onyx, ma i risultati stentarono a migliorare. Ottenne, per\u00f2, un terzo posto alla 24 Ore di Le Mans. Tornato all'Oreca per il 1988, pur ottenendo sempre discreti risultati in prova, dimostrava sempre poca concretezza in gara.\nFormula 1.\nNonostante ci\u00f2 ebbe la possibilit\u00e0 di debuttare in Formula 1 con Larrousse, sostituendo Yannick Dalmas. L'anno seguente corse con Coloni e con Rial, debuttando il 13 novembre 1988. Si qualific\u00f2 solo in una gara, nel Gran Premio di Monaco 1989, senza riuscire peraltro a concludere la gara."}
{"id": "2400728", "revid": "122315", "url": "https://it.wikipedia.org/wiki?curid=2400728", "title": "Anomaluridi", "text": ""}
{"id": "2400739", "revid": "762947", "url": "https://it.wikipedia.org/wiki?curid=2400739", "title": "Olaf B\u00e4r", "text": "Biografia.\nRicevette l'educazione musicale nella sua citt\u00e0 natale di Dresda. La sua carriera \u00e8 concentrata nel repertorio operistico del baritono lirico e nell'esecuzione dei lieder tedeschi. Molte delle sue prime incisioni si avvalsero dell'accompagnamento del pianista Geoffrey Parsons.\nIl suo debutto avvenne a Dresda nel 1981 dove cant\u00f2 poi dal 1985 al 1991. La sua voce \u00e8 stata spesso comparata a quella del famoso Dietrich Fischer-Dieskau."}
{"id": "2400755", "revid": "767487", "url": "https://it.wikipedia.org/wiki?curid=2400755", "title": "The Egg (film 1922)", "text": "The Egg \u00e8 un cortometraggio muto del 1922, diretto da Gilbert Pratt e prodotto da Broncho Billy Anderson con Stan Laurel.\nIl cortometraggio fu distribuito il 4 settembre 1922.\nTrama.\nIn una citt\u00e0 vivono due persone diverse che svolgono due lavori diversi: il primo \u00e8 Humpty Dumpty, che lavora in una produzione di legname, l'altro \u00e8 Gerard Stone, uno snob che pensa solo ai soldi, e ha appena ricevuto una lettera molto importante che riguarda il presidente della fabbrica: il Sig. Stillwell.\nAllo stop di un semaforo il messaggio passa accidentalmente nelle mani di Dumpty, e cos\u00ec iniziano gli equivoci.\nMentre questi sta lavorando, senza non combinare alcuni guai, Stone sta trattando con Stillwell perch\u00e9 vuole appropriarsi della fabbrica, riuscendoci con l'inganno.\nGli operai si riuniscono per protestare e scelgono Dumpty come leader, ma vengono scoperti dal capo, che si \u00e8 messo dalla parte di Stone: Humpty fugge via in preda al panico inseguito dall'altro.\nIntanto Stillwell sta per essere arrestato, ma Dumpty sente tutto e fa irruzione mostrando il contratto cosicch\u00e9 vengano imprigionati Stone e il capo degli operai e Humpty possa trovare l'amore nella figlia del presidente."}
{"id": "2400761", "revid": "363629", "url": "https://it.wikipedia.org/wiki?curid=2400761", "title": "Triratna", "text": "Con il termine sanscrito Triratna (Tre Gioielli; p\u0101li \"tiratana\"; thai \u0e44\u0e15\u0e23\u0e23\u0e31\u0e15\u0e19\u0e4c \"trairat\"; singalese \u0dad\u0dd9\u0dbb\u0dd4\u0dc0\u0db1\u0dca \"teruwan\"; cinese \u4e09\u5bf6 \"s\u0101nb\u0103o\"; giapponese \"sanb\u014d\"; vietnamita \"tam b\u1ea3o\"; coreano \uc0bc\ubcf4 \"sambo\"; mongolo \"\u0263urban erdeni\"; tibetano \"dkon mchog gsum\") nel Buddhismo si intendono il Buddha, il Dharma e il Sa\u1e43gha, talora indicati anche come Triplice Gemma o Triplice Rifugio o Tre Tesori.\nI Tre Gioielli sono gli elementi a cui ricorrono per trovare rifugio i buddhisti, che li considerano le principali guide spirituali, ed hanno il seguente significato:\nPrendere rifugio.\nLa formula con cui si prende rifugio nei Tre Gioielli viene recitata in gruppo in tutte le feste e cerimonie buddhiste, e la sua triplice recitazione individuale, usualmente davanti alla comunit\u00e0 e a dei monaci, viene considerata la formale entrata del recitante nella comunit\u00e0 dei laici e delle laiche buddhiste, up\u0101saka e up\u0101sik\u0101.\nIn P\u0101li questa recitazione cantata, nota come \"Vandana Tisarana\" viene cos\u00ec scandita:\nAlla prima recitazione segue una seconda in cui si antepone a ciascuna strofa la parola \"dutiyampi\", \"per la seconda volta\", e infine una terza in cui si antepone a ciascuna strofa la parola \"tatiyampi\", \"per la terza volta\".\nIn Estremo Oriente, parallelamente alla versione in P\u0101li, vengono anche utilizzate versioni in lingua locale, basate sul testo in cinese classico:\nIn tibetano:\nBasi scritturali.\nIl Triratna viene trattato nel \"Discorso dei gioielli\" (\"Ratanasutta\"), \"C\u016b\u1e37avagga\" 13, 2.1., del \"Suttanip\u0101ta\". Viene citato nel \"J\u0101takam\u0101l\u0101\", nella \"Storia della Tigre\" e nel \"Mahaparinibbana Sutta\".\nArte.\nLa raffigurazione del Triratna con un tridente (sanscrito: \"trish\u016bla\") compare almeno dal II secolo a.C. nei fregi dello stupa di Sanchi e in varie monete diffuse nell'India settentrionale.\nDal primo secolo d.C., compare nelle rappresentazioni aniconiche del Buddha \u015aakyamuni (il \"Trono\", l'\"Impronta del piede\"), spesso sovrapposto a una ruota, il dharmachakra.\nSul portale dello stupa di Sanchi, costruito verso il primo secolo d.C., \u00e8 rappresentato come nella sottostante fotografia."}
{"id": "2400764", "revid": "1991", "url": "https://it.wikipedia.org/wiki?curid=2400764", "title": "Tre gioielli", "text": ""}
{"id": "2400770", "revid": "1991", "url": "https://it.wikipedia.org/wiki?curid=2400770", "title": "Triplice gemma", "text": ""}
{"id": "2400778", "revid": "119836387", "url": "https://it.wikipedia.org/wiki?curid=2400778", "title": "John Berger", "text": "Il suo romanzo \"G.\" ha vinto il Booker Prize e il James Tait Black Memorial Prize nel 1972.\nBiografia.\nNato a Londra nel Borough di Hackney, Berger ha frequentato la St Edward's School di Oxford. Il padre fu un ufficiale di fanteria sul fronte occidentale durante la prima guerra mondiale. Berger ha servito nel British Army dal 1944 al 1946; successivamente si \u00e8 iscritto alla Chelsea School of Art e alla Central School of Art di Londra. Berger ha iniziato la sua carriera come pittore con mostre in diverse gallerie londinesi sul finire degli anni '40.\nMentre lavorava come insegnante di disegno (dal 1948 al 1955), Berger divenne un critico d'arte, pubblicando svariati saggi e recensioni nel New Statesman. Il suo umanismo marxista e le sue convinte opinioni sull'arte moderna lo hanno reso una figura controversa sin dall'inizio della sua carriera. Ha intitolato una raccolta di saggi \"Permanent Red\" (Rosso permanente), in parte come dichiarazione di impegno politico, e successivamente ha scritto che prima che l'URSS avesse raggiunto la parit\u00e0 nucleare si era sentito in obbligo di non criticare le loro politiche; in seguito, la sua opinione sullo stato sovietico divenne molto pi\u00f9 critica.\nDopo un primo matrimonio senza figli, Berger ha avuto tre figli: Jacob, un regista cinematografico, Katya, scrittrice e critica d'arte, e Yves, un artista.\nCarriera letteraria.\nNel 1958 Berger ha pubblicato il suo primo romanzo, \"A Painter of Our Time\", che narra la storia della scomparsa di Janos Lavin, un fittizio pittore ungherese in esilio, e la scoperta del suo diario da un amico critico d'arte. L'attualit\u00e0 politica del libro e l'accurata descrizione del lavoro di un artista, hanno spinto alcuni lettori a credere che la storia fosse vera. Dopo essere stato disponibile per un mese, l'opera \u00e8 stata ritirata dalla casa editrice, sotto la pressione dell'Associazione per la libert\u00e0 della cultura . I romanzi successivi furono \"The Foot of Clive\" e \"Corker's Freedom\": entrambi presentano uno stile di vita urbano di alienazione e malinconia. Nel 1962 il disgusto di Berger per la vita nel Regno Unito lo spinsero ad un esilio volontario in Francia.\nNel 1972 la BBC ha trasmesso la sua serie televisiva \"Ways of Seeing\" (Modi di vedere) e ha pubblicato il libro di testo corrispondente, un'introduzione allo studio delle immagini, lavoro parzialmente derivato dal saggio \"The Work of Art in the Age of Mechanical Reproduction\" di Walter Benjamin.\n\"G.\", il suo romanzo picaresco romantico ambientato nell'Europa del 1898, ha vinto sia il James Tait Black Memorial Prize che il Booker Prize nel 1972. Nell'accettare quest'ultimo, Berger ha insistito a donare met\u00e0 del valore del premio alle Pantere Nere in Gran Bretagna, e ha usato l'altra parte per finanziare il suo studio sui lavoratori migranti, che in seguito divenne \"A Seventh Man\", affermando che entrambe erano azioni necessarie alla sua lotta politica.\nMolti dei suoi testi, dagli studi sociologici ai romanzi e alle poesie, hanno a che fare con l'esperienza. I lavori di sociologia comprendono \"A Fortunate Man: The Story of a Country Doctor\" (1967) e \"A Seventh Man: Migrant Workers in Europe\" (1975). La ricerca intrapresa per \"A Seventh Man\" lo ha interessato al mondo che i lavoratori migranti hanno abbandonato: comunit\u00e0 rurali abbandonate. \u00c8 stato a causa del lavoro su questo tema che lo hanno portato a trasferirsi a Quincy in Alta Savoia, dove ha vissuto e coltivato dalla met\u00e0 degli anni '70. Berger e il fotografo Jean Mohr, suo frequente collaboratore, cercano di documentare e di capire le esperienze vissute dai loro soggetti contadini. Il loro libro \"Another Way of Telling\" discute e mostra la loro tecnica documentaria, e tratta la teoria della fotografia sia attraverso i saggi di Berger che le fotografie di Mohr. I suoi studi su artisti includono in particolare \"The Success and Failure of Picasso\" (1965), una panoramica sulla carriera dell'artista, e \"Art and Revolution: Ernst Neizvestny, Endurance, and the Role of the Artist\", sull'estetica e l'impegno politico dello scultore dissidente sovietico.\nNegli anni '70 Berger ha collaborato con il regista svizzero Alain Tanner in diversi film; ha scritto o collaborato a scrivere a \"La Salamandre\" (1971), \"The Middle of the World\" (1974) e \"Jonah who will be 25 in the year 2000\" (1976). Il suo maggior lavoro degli anni '80, la trilogia \"Into Their Labours\" (composta dai romanzi \"Pig Earth\", \"Once in Europa\", e \"Lilac and Flag\"), considera l'esperienza dei contadini europei dalle loro radici agricole alla loro alienazione politica ed economica contemporanea.\nI suoi saggi recenti riguardano fotografia, arte, politica e memoria, collaborando a riviste e giornali quali \"El Pa\u00eds\", \"The Guardian\", \"The Independent\", \"Frankfurter Rundschau\", \"La Jornada\", \"Le Monde diplomatique\", \"Internazionale\" ecc. Ha pubblicato la corrispondenza con il Subcomandante Marcos in \"The Shape of a Pocket\", e scritto storie apparse su \"Threepenny Review\" e \"The New Yorker\". Il suo unico volume di poesie \u00e8 \"Pages of the Wound\", sebbene altri volumi come il suo saggio teorico \"And Our Faces, My Heart, Brief as Photos\" contengano anche poesie, oltre che prose. I suoi romanzi recenti comprendono \"To the Wedding\", una storia d'amore che tratta di AIDS basata sull'esperienza della sua famiglia, e \"King: A Street Story\", sulla vita dei senzatetto raccontata dal punto di vista di un cane randagio. Berger inizialmente ha richiesto che il suo nome non apparisse sulla copertina di \"King\", per far s\u00ec che il romanzo fosse valutato per i suoi meriti.\nIl romanzo pi\u00f9 recente di Berger, \"From A to X\", \u00e8 stato finalista dell'edizione 2008 del Booker Prize; Berger e Salman Rushdie erano gli unici, tra i finalisti di quell'anno, ad avere gi\u00e0 vinto il premio in passato.\nA Berger \u00e8 dedicato il numero 32 di \"Riga\", a cura di Maria Nadotti (2011)"}
{"id": "2400787", "revid": "1904508", "url": "https://it.wikipedia.org/wiki?curid=2400787", "title": "Ospedale Umberto I (Monza)", "text": "L'ottocentesco ospedale Umberto I di Monza si trovava in via Solferino. \u00c8 rimasto in funzione con il nome di ospedale San Gerardo vecchio fino al 2010, quando i reparti di ostetricia e ginecologia e di oculistica (con annessi i rispettivi pronto soccorso) sono stati trasferiti nel nuovo Ospedale San Gerardo.\nRealizzato grazie ad una cospicua donazione del re Umberto I di Savoia, a cui inizialmente fu intitolato, venne costruito su progetto dell'architetto Ercole Balossi Merlo. Strutturato a padiglioni \"singoli e separati\", disponeva alla sua apertura di 208 posti letto.\nStoria.\nLa decisione per la sua costruzione fu presa a seguito della cospicua donazione appositamente effettuata nel 1890 dal re Umberto I. I lavori furono completati in due anni, nel 1896. Il progetto, con la facciata in stile neoclassico, \u00e8 dovuto all'architetto milanese Ercole Balossi Merlo.\nNel 1946 ne fu cambiato il nome in \"Ospedale San Gerardo\".\nIl nuovo ospedale.\nA partire dagli anni ottanta del XX secolo sub\u00ec una graduale dismissione a favore dell'Ospedale San Gerardo nuovo, costruito in via Pergolesi.\nIl complesso, fino all'anno accademico 2013-2014, \u00e8 stato adibito a sede del corso universitario di \"Scienze dell'Organizzazione\" erogato dalla Facolt\u00e0 di sociologia dell'Universit\u00e0 di Milano-Bicocca."}
{"id": "2400791", "revid": "1605525", "url": "https://it.wikipedia.org/wiki?curid=2400791", "title": "G. (romanzo)", "text": "G. \u00e8 un romanzo di John Berger del 1972. Esso, il pi\u00f9 sperimentale tra i romanzi di Berger, ha vinto sia il James Tait Black Memorial Prize per la narrativa che il Booker Prize. In italiano \u00e8 uscito per la prima volta nel 1974 presso Garzanti nella traduzione di Riccardo Mainardi.\nIl romanzo, quasi picaresco, \u00e8 ambientato nell'Europa prima della prima guerra mondiale, e il protagonista, G., \u00e8 un personaggio alla Don Giovanni e Casanova che gradualmente acquisisce una consapevolezza politica in seguito alle sue disavventure in tutto il continente. "}
{"id": "2400794", "revid": "124350252", "url": "https://it.wikipedia.org/wiki?curid=2400794", "title": "Campionato del mondo rally 1994", "text": "Il campionato del mondo rally 1994 \u00e8 la 22\u00aa edizione del campionato del mondo rally organizzato dalla Federazione Internazionale dell'Automobile.\nLe premesse.\nLa stagione \u00e8 composta da 10 rally. Il 1994 rappresenta un anno importante per la storia del campionato mondiale rally; infatti lo storico team privato Jolly Club, che nel 1992 e 1993 aveva gestito privatamente le plurititolate Lancia Delta HF Integrale dopo il ritiro della casa madre a fine 1991, decide di non partecipare al mondiale lasciando cos\u00ec campo libero ai costruttori giapponesi.\nPronte a sfidare la Toyota, maggiore avversario della casa torinese negli anni precedenti, c'erano la Ford, unico costruttore non asiatico nel mondiale e che gi\u00e0 l'anno prima aveva fatto cose egregie (portandosi per un periodo anche al comando della classifica piloti con Fran\u00e7ois Delecour), la Subaru che riponeva nell'ormai competitiva Impreza 555 grandi possibilit\u00e0 di giocarsi il titolo, e infine la Mitsubishi, team in grande crescita.\nToyota evolve la Celica Turbo 4WD e la affida alle mani del finlandese campione del mondo uscente Juha Kankkunen, del francese Didier Auriol e dell'italiano Andrea Aghini. Ford consegna le proprie Escort RS Cosworth al transalpino Delecour, all'italiano Massimo Biasion e al belga Bruno Thiry; Subaru si mette nelle mani del gi\u00e0 due volte campione del mondo Carlos Sainz, e dei promettenti britannici Colin McRae e Richard Burns. Infine Mitsubishi schiera tre Lancer Evolution per l'esperto Kenneth Eriksson, il tedesco Armin Schwarz e per l'argentino Jorge Recalde.\nLa stagione.\nAl via del Rally di Montecarlo, prima prova della stagione, Auriol parte deciso a portare a quattro le vittorie nella prova del Principato e, difatti, va subito al comando della gara seguito come un'ombra da Delecour. Auriol per\u00f2 esce di strada e Fran\u00e7ois Delecour con la Escort RS Cosworth vince il rally. Dietro di lui giungono nell'ordine Kankkunen, Sainz e Biasion.\nIl secondo rally in calendario \u00e8 quello di Svezia che per\u00f2 \u00e8 valido solo per la coppa 2 litri e non pu\u00f2 quindi essere affrontato dai team principali.\nTutti dunque preannunciano un duello tra Tommi M\u00e4kinen, Marcus Gr\u00f6nholm e Per Eklund, i quali per\u00f2 sono costretti a abbandonare l'uno dopo l'altro consegnando la vittoria a Thomas R\u00e5dstr\u00f6m che precede Mats Jonsson e Stig Blomqvist.\nLa terza tappa del Campionato del Mondo prevede il rally del Portogallo. Delecour si porta subito in testa e la Ford dimostra cos\u00ec di fatto che ha i mezzi e gli uomini per contrastare la Toyota. Una valvola per\u00f2 frena presto la corsa del francese e a prendere il comando quindi \u00e8 Kankkunen che non molla la testa fino alla fine.\nLa gara registra quindi un duello per il secondo posto tra Biasion e Auriol che entusiasma il pubblico portoghese e nel quale a spuntarla sar\u00e0 il francese della Toyota per soli dieci secondi.\nDietro di loro arriva Carlos Sainz.\nDopo le tre gare europee ci si sposta in Africa per il Safari Rally; uno dei rally pi\u00f9 lunghi e faticosi del mondiale. Come ormai \u00e8 abitudine, la Toyota si presenta per la maratona africana con un numero incredibile di uomini, mezzi e ricambi per seguire le quattro Celica affidate a Kankkunen, ai due veloci piloti Duncan e Fujimoto che conoscono queste strade a memoria e infine ad Auriol, al debutto in questo rally.\nLa casa nippo-tedesca inoltre \u00e8 senza rivali in questo rally; la Subaru \u00e8 impegnata in lunghi test per migliorare l'Impreza come richiesto da Sainz e manda in Africa il solo Burns (poi quinto al traguardo), la Ford invece preferisce concentrarsi sui rally successivi come tra l'altro la Mitsubishi (il trasferimento per questo rally infatti \u00e8 molto costoso).\nLe Toyota cos\u00ec si dimostrano ben presto irraggiungibili per le auto dei piloti locali e l'unica minaccia resta Kenjir\u014d Shinozuka, con una Lancer semi-ufficiale.\nTutti si aspettano una vittoria di Kankkunen che domina incontrastato la corsa, ma il pilota finlandese a met\u00e0 gara \u00e8 costretto al ritiro per via di un guado non segnalato dai ricognitori, mentre Auriol, causa scarsa conoscenza delle piste africane e soprattutto per via di alcuni problemi alla sua Celica si ritrova pesantemente staccato.\nA vincere \u00e8 cos\u00ec Duncan al suo primo e unico successo iridato, che tiene a bada l'arrembante Shinozuka, riuscendo a non vanificare quindi il pesante investimento Toyota per questo rally.\nDietro a Duncan e Shinozuka arriva Auriol con un'insperata rimonta.\nAl suo ritorno in Europa in vista del successivo rally di Francia in Corsica, si registra il fatto che Jean-Fran\u00e7ois Delecour ha avuto un terribile incidente stradale che lo costringer\u00e0 a rimanere fuori dalle competizioni fino al Rally di Finlandia.\nLa Ford dunque affida la Escort del francese a Gianfranco Cunico che per\u00f2 esce di strada dopo aver disputato una buona gara, come pure Colin McRae che quindi ha solo un punto (conquistato grazie al decimo posto a Montecarlo) in classifica. La Subaru in ogni caso si presenta al via del rally di Corsica con un'Impreza molto migliorata e Sainz difatti d\u00e0 subito filo da torcere ad Auriol che cerca di scappare al comando.\nGli sforzi di Sainz per\u00f2 sono inutili: vince la Toyota e lo stesso Sainz che deve quindi accontentarsi del secondo gradino del podio.\nDietro al pilota spagnolo della Subaru si piazzano Aghini e Kankkunen, mentre le Ford di Biasion e Thiry si piazzano quinta e sesta.\nCon questa vittoria comunque Didier Auriol si porta in testa al campionato piloti con 47 punti contro i 45 di Kankkunen e i 37 di Sainz che, vista l'assenza di Delecour, sono i suoi diretti avversari per il titolo.\nCon questi aggiornamenti di classifica si arriva in Grecia dove si corre il rally dell'Acropoli. Le Impreza si portano in testa alla gara, con Sainz e Mcrae che dominano, ma la prima doppietta Subaru, che sembra ormai cosa fatta, per\u00f2 non si verificher\u00e0 dato che una svista del team costringer\u00e0 Mcrae a essere escluso dalla classifica finale e cos\u00ec, dietro a Carlos Sainz, arriva la Mitsubishi di Armin Schwarz seguita dalla Toyota di Juha Kankkunen, mentre Didier Auriol \u00e8 costretto a ritirarsi per un problema al motore. Sorprendente quarto posto per Alex Fiorio che riporta alla ribalta nel mondiale l'ancora competitiva Lancia Delta HF Evoluzione del piccolo team italiano Astra Racing.\nIl successo appena ottenuto \u00e8 molto importante per il pilota spagnolo della Subaru: Sainz infatti non vinceva pi\u00f9 una prova del Mondiale dal rally di Inghilterra 1992 e ora grazie a questa vittoria sembra aver ritrovato la fiducia nei propri mezzi.\nIn Argentina, tappa successiva del Campionato, il duello tra Toyota e Subaru si fa sempre pi\u00f9 acceso; mentre la Ford, dopo aver capito che Biasion e Thiry non sono in grado di lottare per la vittoria, cerca di non perdere troppo margine in classifica costruttori affidando la terza Escort al campione del mondo 1981 Ari Vatanen, che prima guidava una Escort non ufficiale.\nLa lotta per la vittoria del rally \u00e8 un duello sul filo dei secondi tra Auriol e Sainz; mentre Kankkunen, Mcrae e Biasion per cercare di inseguirli rompono le proprie vetture e sono costretti a ritirarsi dalla gara.\nCos\u00ec, dietro al vincitore Auriol che precede Sainz per soli sei secondi, si piazzano nell'ordine Vatanen, Thiry e Recalde.\nDopo questa gara, i team si spostano in Nuova Zelanda per l'omonimo rally.\nA vincere questa prova sar\u00e0 lo scozzese Mcrae che precede la Celica di Kankkunen, le Lancer di Schwarz ed Eriksson e la Celica di Auriol. Con questi ultimi risultati il pilota finlandese della Toyota affianca Sainz (costretto a ritirarsi per un problema al propulsore) in classifica generale dietro ad Auriol, che si porta al comando della stessa a tre gare dalla fine grazie agli otto punti ottenuti che spettano al quinto in classifica.\nLa gara per\u00f2, oltre che per questi importanti spostamenti in classifica, verr\u00e0 ricordata per lo spaventoso incidente che coinvolge Ari Vatanen, comunque rimasto senza conseguenze.\nL'ottava prova del Campionato Gruppo A prevede il ritorno in Europa per il rally di Finlandia, dove rientra il francese Delecour.\nLa Ford dunque per affiancarlo, oltre alla solita Escort per Bruno Thiry, sceglie di dare un'opportunit\u00e0 a Tommi M\u00e4kinen; pilota giovane che nel 1993 era giunto quarto con una Lancia privata nella stessa gara.\nEd \u00e8 proprio Makinen che, dopo gli inconvenienti che manderanno Kankkunen nelle retrovie, lotter\u00e0 con Sainz e Auriol per la vittoria del rally dei Millelaghi.\nA spuntarla alla fine sar\u00e0 proprio Tommi M\u00e4kinen che centra la sua prima vittoria nel mondiale e dimostra a tutti che la Escort \u00e8 ancora una macchina competitiva.\nDietro di lui arrivano nell'ordine Didier Auriol, che con il suo secondo posto regala alla Toyota il titolo marche, Carlos Sainz e Delecour; ottimo quarto al ritorno alle corse.\nLa lotta tra Sainz e Auriol continuer\u00e0a in Italia; ma prima c'\u00e8 il rally d'Australia da correre, valido solo per la coppa due litri.\nToyota e Subaru, nonostante la gara non porti punti per il mondiale a loro riservato, mandano in Oceania Kankkunen e Mcrae (cos\u00ec pure la Mitsubishi che spedisce Eriksson) dato che la gara offre comunque ottimi risvolti pubblicitari.\nRimangono a casa a prepararsi per gli ultimi due rally del campionato invece Sainz e Auriol, oltrech\u00e9 tutto il team Ford.\nLa prova in ogni caso verr\u00e0 vinta da Mcrae che precede Kankkunen ed Erikkson.\nSi arriva cos\u00ec in Italia dove Biasion riprende la sua Escort ai danni di Makinen (che quindi passa alla Mitsubishi) e la sfida tra Sainz e Auriol \u00e8 sempre pi\u00f9 intensa.\nDa segnalare in questa gara il debutto del modello Toyota per il 1995, la Celica GT-Four, portata in gara da Kankkunen (settimo al traguardo).\nLo spagnolo della Subaru \u00e8 determinatissimo a portare a tre i titoli mondiali e si porta subito al comando nelle prime tappe su sterrato.\nAuriol per\u00f2 (sulla vecchia ma solida Celica Turbo 4WD) non molla e riesce a riavvicinare Carlos nelle successive tappe sull'asfalto, suo terreno da gara preferito; lasciando cos\u00ec che tutto si decida sull'asfalto della Liguria nell'ultima parte del rally.\nNei tratti liguri il transalpino della Toyota recupera sempre di pi\u00f9 anche perch\u00e9 il motore della Subaru di Sainz accusa qualche problema.\nNell'ultima prova il francese passa il madrileno e va a vincere la gara italiana seguito dallo stesso Sainz, da Biasion, da Thiry e da Mcrae.\nTommi M\u00e4kinen invece al suo debutto con la Lancer \u00e8 costretto a ritirarsi per via di un problema alle sospensioni, mentre Delecour si ferma con il motore rotto mentre stava disputando una buona gara.\nDopo la gara italiana si corre il rally di Catalogna, valido solo per la coppa due litri e quindi ininfluente per il Mondiale Gruppo A.\nCi si aspetta una vittoria di Makinen che \u00e8 impegnato in questo campionato con la Nissan, ma il giovane finlandese \u00e8 tradito dal cambio e lascia strada libera a Enrico Bertone, che vince con la sua Celica davanti alla Renault Clio Williams di Oriol Gomez e alla Nissan Sunny di Salvador Servi\u00e0.\nSi arriva cos\u00ec al Rally di Gran Bretagna, ultimo appuntamento della stagione, con Auriol in vantaggio di undici punti su Sainz: punti che non sono pochi, ma non sono tali da mettere il francese al sicuro da sorprese.\nCon queste premesse il rally inizia e Sainz, che \u00e8 secondo dietro a Mcrae, sembra essere fortunato dato che prima l'urto contro una roccia, poi una uscita di pista ed infine problemi al turbo fanno perdere ad Auriol minuti preziosi.\nTutto sembra finito per il francese, fino a che Sainz non compie una pesante leggerezza e termina la sua corsa con un'uscita di strada.\nMcrae consola almeno in minima parte la Subaru portando a casa la vittoria dopo un lungo dominio della corsa; dietro di lui arriveranno Juha Kankkunen, Bruno Thiry e le due Escort semi ufficiali di Stig Blomqvist e Ari Vatanen; mentre Makinen conclude al nono posto e le Ford di Delecour e Biasion non arriveranno al traguardo.\nIl pilota campione del mondo in questa stagione \u00e8 stato per la prima e ultima volta Didier Auriol con la sua Toyota Celica Turbo 4WD, contribuendo anche a regalare il titolo marche alla casa giapponese."}
{"id": "2400796", "revid": "974994", "url": "https://it.wikipedia.org/wiki?curid=2400796", "title": "Busto di giovane con cammeo", "text": "Il Busto di giovane con cammeo \u00e8 un'opera attribuita a Donatello, di datazione incerta. \u00c8 in bronzo, misura 42x42 cm ed \u00e8 conservata al Museo nazionale del Bargello di Firenze.\nStoria.\nIl busto bronzeo proviene dalle collezioni granducali ed \u00e8 citato negli Inventari del 1560. Nel 1769 fu esposto nella Galleria degli Uffizi, finch\u00e9 non fu trasferito, nel 1865, al Bargello.\nDescrizione.\nIn quest'opera il busto ritratto veniva impiegato non pi\u00f9 come un reliquiario, ma come un monumento profano, nel caso specifico, non si trattava del ritratto di un individuo distinto ma di un tipo ideale. Sul petto ha un cammeo, copiato da uno antico facente parte della collezione medicea, in cui \u00e8 raffigurato il \"Carro di Eros\", un tema mitologico presente nel \"Fedro\" di Platone.\nAttribuzione.\nL'attribuzione \u00e8 tuttora oggetto di discussione tra gli studiosi; il busto venne inserito per la prima volta nel 1887 dal Milanesi tra le opere dubbie di Donatello. Il Bode (1892) ipotizz\u00f2 che fosse il ritratto di Giovanni Antonio di Narni, figlio del Gattamelata, ma la sua idea non si basava su riscontri oggettivi ma solo su suggestioni, talvolta riprese da altri storici.\nTra i fautori dell'attribuzione a Donatello ci sono Janson, Grassi, Castelfranco e Schuyler, mentre altri restano dubbiosi, come pure non \u00e8 sicura la datazione, di solito indicata ai primi anni quaranta del Quattrocento, prima della partenza per Padova (1443), quando l'artista realizz\u00f2 probabilmente altre grandi opere bronzee, come il \"David\" e l'\"Amore-Attis\".\nSchmarsow (1889) e Semrau (1891) notarono la somiglianza con il \"busto di Ludovico Gonzaga\" nei Musei Statali di Berlino, che attribuirono a Niccol\u00f2 Baroncelli, come pure il busto del Bargello.\nLo studio del cammeo ha aperto nuove questioni: si tratta di una riproduzione di un cammeo appartenuto a Paolo II, citato nel suo inventario del 1457, che nel 1471 venne donato a Lorenzo de' Medici. Esso era per\u00f2 noto gi\u00e0 in precedenza a Firenze, forse attraverso disegni, essendo raffigurato anche sul basamento della tomba del cardinale del Portogallo a San Miniato al Monte, creata nel 1461-1466.\nIl tema del cammeo metterebbe l'opera in relazione con l'accademia neoplatonica, in particolare all'ambiente di Marsilio Ficino, che farebbe propendere per una datazione al 1470-1480. Lo Chastel, che neg\u00f2 la paternit\u00e0 a Donatello, assegn\u00f2 l'opera a un collaboratore di Desiderio da Settignano e Mino da Fiesole, per poi proporre il nome di Bertoldo di Giovanni.\nAmes-Lewis ha invece riconfermato l'attribuzione a Donatello, datando l'opera agli ultimi anni della vecchiaia, confermato anche in seguito da Rosenauer. Il Badt, riprendendo il confronto con il \"busto di Lodovico Gonzaga\", attribu\u00ec l'opera a Leon Battista Alberti, come sottoline\u00f2 poi anche Parronchi, che vi ravvis\u00f2 un ritratto di Lionello d'Este.\nTra gli studiosi pi\u00f9 recenti Collareta (\"Eredit\u00e0 del Magnifico\", 1992) attribu\u00ec il busto a un seguace di Donatello, forse Bertoldo, proponendo la datazione al 1470-1480. Lewis nel 2001 rintracci\u00f2 una lettera di Piero de' Medici di ritorno da Padova nel 1456, dove pens\u00f2 di trovare un'allusione all'opera, che sarebbe allora frutto del periodo padovano."}
{"id": "2400798", "revid": "287204", "url": "https://it.wikipedia.org/wiki?curid=2400798", "title": "Joseph Chamberlain", "text": "Ministro del Commercio (dal 1880 al 1885) e ministro delle Colonie (dal 1895 al 1903) della Gran Bretagna. Fu liberale e radicale ma come unionista si impegn\u00f2 affinch\u00e9 l'Irlanda rimanesse nel Regno Unito. Promosse un nuovo tipo di imperialismo basato sugli investimenti nelle colonie e sull'idea di una federazione imperiale. \u00c8 considerato uno dei maggiori responsabili della crisi che determin\u00f2 la seconda guerra anglo-boera. Nel 1898 fu promotore di un'alleanza fra Gran Bretagna e Germania che non si realizz\u00f2.\nLe origini e gli inizi.\nJoseph Chamberlain nacque e crebbe a Londra, figlio di un piccolo fabbricante di calzature. Ultimati gli studi entr\u00f2 nell'azienda del padre che quando Joseph ebbe compiuto 18 anni lo mand\u00f2 a lavorare a Birmingham. Qui il giovane divenne ricco in breve tempo e all'et\u00e0 di 38 anni si ritir\u00f2 per dedicarsi completamente alla politica. Fu sindaco di Birmingham, per il Partito liberale, dal 1873 al 1876, anno in cui entr\u00f2 alla Camera dei Comuni. Nel 1877 fond\u00f2 la Federazione liberale (\"National Liberal Federation\"), un'organizzazione politica di indirizzo radicale che aveva la sede centrale a Birmingham. Con il secondo governo del liberale William Ewart Gladstone, nel 1880, Chamberlain fu nominato ministro del Commercio (\"President of the Board of Trade\"), carica che conserv\u00f2 fino al 1885.\nMinistro del Commercio (1880-1885).\nL'incarico fu un riconoscimento della politica radicale di Chamberlain che allo stesso tempo accettava, con il ministero, le regole della tradizionale politica liberale. Anzi, quando Gladstone nel 1882 si mostr\u00f2 cauto nei confronti di un'eventuale occupazione dell'Egitto, Chamberlain si schier\u00f2 con la fazione \u201cardita\u201d convertendosi all'intervento. Egli si convinse che il capo egiziano della rivolta, Ahmad Urabi, era in realt\u00e0 un avventuriero e non un vero nazionalista, che avrebbe messo in pericolo la sicurezza sia del Canale di Suez, sia del commercio inglese che vi transitava. Chamberlain tuttavia non diede molta pubblicit\u00e0 alla sua posizione, poich\u00e9 temeva di perdere consensi fra i \u201c\"Little Englanders\"\u201d radicali, un movimento antimperialista.\nLa Questione irlandese.\nPer la sinistra liberale, nella quale Chamberlain ufficialmente militava, l'autodeterminazione dell'Irlanda dal Regno Unito fu un problema molto sentito. La simpatia per gli oppressi si scontrava con la necessit\u00e0 di mantenere la legge e l'ordine. Chamberlain fin\u00ec per approvare l'arresto dell'autonomista irlandese Charles Stewart Parnell, sebbene, in generale, le sue idee liberali mantenessero un certo vigore. Nel 1884, infatti, in diverse manifestazioni critic\u00f2 aspramente l'istituzione della Camera dei Lord: \u00abNoi non saremo mai l'unica razza del mondo civile schiava delle pretese insolenti di una casta ereditaria\u00bb.\nNell'inverno fra il 1884 e il 1885, Chamberlain propose a Parnell un'alleanza fra i liberali radicali e i nazionalisti irlandesi. Tale intesa si sarebbe basata su un piano di decentramento dei poteri per l'Irlanda che per\u00f2 non prevedeva n\u00e9 una vera indipendenza, n\u00e9 l'istituzione di un parlamento locale. Il 9 giugno 1885 il governo liberale, pi\u00f9 volte battuto sul bilancio, cadde e Chamberlain, svincolato da ogni impegno ministeriale, si trov\u00f2 libero di contrastare Gladstone nella sua politica favorevole all'autonomia irlandese. Poco prima della caduta del governo, inoltre, era fallita l'intesa con Parnell, che sarebbe servita a Chamberlain soprattutto a battere il Primo ministro nella lotta alla leadership del Partito Liberale.\nEntrato nel terzo governo Gladstone nel 1886, Chamberlain vi rimase poche settimane, il tempo che si definisse la nuova proposta per l'autonomia dell'Irlanda del Primo ministro, la \"Home Rule Bill\", che port\u00f2 alla definitiva rottura fra i due politici. Calcoli di opportunit\u00e0 politica guidarono probabilmente Chamberlain, oltre alla convinzione che consentire all'Irlanda di possedere un parlamento autonomo avrebbe messo in pericolo la stabilit\u00e0 dell'Impero britannico. L'8 giugno, la \"Home Rule Bill\" fu respinta per 341 voti contro 311 e il giorno dopo il governo sciolse il parlamento.\nLa nuova visione di Impero (1886-1895).\nDopo la caduta del terzo, breve, governo Gladstone, Chamberlain fond\u00f2 nel 1886, assieme a Spencer Cavendish, il Partito Liberale Unionista (\"Liberal Unionist Party\"). Le elezioni dello stesso anno determinarono la vittoria dei conservatori e il nuovo Primo ministro, Lord Salisbury, nell'agosto del 1887 volle affidare a Chamberlain il difficile compito di mediare fra Stati Uniti e Canada sulla questione dei diritti di pesca nel Golfo di San Lorenzo.\nCon questo viaggio matur\u00f2 in Chamberlain la nuova visione di Impero: di fronte al pericolo di un accordo commerciale fra Stati Uniti e il \"Dominion\" del Canada, egli dichiar\u00f2 che la chiave consisteva \u00abnella soluzione del grande problema del governo federale\u00bb, gi\u00e0 realizzato dai canadesi. Questa stessa soluzione doveva essere attuata per tutto l'Impero britannico. Chamberlain si convinse che la \u00abrazza britannica\u00bb fosse la migliore del mondo e che la crescita della potenza di Londra fosse nell'interesse dell'umanit\u00e0, soprattutto dei popoli di colore. Per attuare questo progetto occorreva una \u201cFederazione imperiale\u201d che armonizzasse politica ed economia di tutti i componenti dell'Impero britannico. \u00c8 verosimile che tali idee, assieme a quelle per preservare l'Irlanda nel Regno Unito, trovassero d'accordo molti Conservatori. Si realizz\u00f2 quindi la possibilit\u00e0 di un governo di coalizione fra i Liberali unionisti di Chamberlain e i Conservatori.\nNel 1895 cadde il governo dei liberali di Gladstone presieduto da Rosebery e la Regina Vittoria affid\u00f2 l'incarico al conservatore Robert di Salisbury; questi form\u00f2 rapidamente il suo governo di coalizione unionista e a Chamberlain fu affidato il Ministero delle Colonie.\nMinistro delle Colonie (1895-1903).\nChamberlain, come capo del gruppo unionista in Parlamento, ebbe all'interno del governo un peso considerevole. Assieme al Primo ministro Salisbury, che avr\u00e0 anche l'incarico agli Affari Esteri fino al 1900, e al nipote di questi, Arthur James Balfour, presidente della Camera dei Comuni, egli form\u00f2 la terna che diresse il Regno Unito dal 1895 al 1902. La nuova politica coloniale di Chamberlain era di investimenti economici e di sviluppo. Bisognava costruire ferrovie, attrarre capitali, incoraggiare la produzione. Amministrazione organizzata e imperialismo costruttivo furono le colonne portanti del nuovo corso.\nContro il Transvaal.\nMolto ambizioso, Chamberlain era alla ricerca di una vera occasione di gloria che parve arrivare dall'Africa australe. Dopo la scoperta dell'oro nel 1885, si verific\u00f2 nella Repubblica del Transvaal un notevole influsso di stranieri che destabilizz\u00f2 il Paese. Dieci anni dopo, agli inglesi sembravano maturi i tempi per tentare un colpo di Stato e riacquistare il potere perso con la guerra del 1880-1881. Il Primo ministro della Colonia del Capo, Cecil Rhodes, sostenuto da Chamberlain, organizz\u00f2 un'incursione militare nel Transvaal che, attuata fra il dicembre 1895 e il gennaio dell'anno successivo, fall\u00ec miseramente. Il coinvolgimento di Chamberlain nella serie di fatti che portarono all'incursione fallita, era tale che se fosse venuto alla luce avrebbe probabilmente messo fine alla sua carriera politica.\nContro la Francia sul fiume Niger.\nTuttavia le opportunit\u00e0 in Africa non mancavano. A conclusione di una vasta serie di operazioni coloniali nel 1897 la Francia occup\u00f2 Bussa (in Nigeria), sul fiume Niger. In quella zona, il corso inferiore del fiume, vantava diritti economici la Compagnia inglese \"Royal Niger Company\". Chamberlain decise di istituire in loco una forza militare, la \"West African Frontier Force\", puntando a creare un insediamento britannico accanto ad ogni insediamento francese.\nSalisbury si disse contrario perch\u00e9 considerava la strategia troppo rischiosa ma Chamberlain, che aveva l'appoggio di altri ministri, la spunt\u00f2 e nel 1898 sul fiume Niger ebbe inizio la sua politica. Ovunque si alzasse una bandiera francese, poco pi\u00f9 in l\u00e0 ne veniva issata una britannica. Si verificarono molti incidenti ma nessuna delle due parti sarebbe mai entrata in guerra con l'altra per questioni simili. Il 14 giugno 1898, riunitasi la Commissione per il fiume Niger, venne firmata la convenzione anglo-francese che poneva fine a due decenni di rivalit\u00e0. La Francia ottenne Nikki; la Gran Bretagna, il controllo politico del corso meridionale del fiume e dell'intero Califfato di Sokoto. I francesi rimasero delusi: molto di quello che avevano conquistato, and\u00f2 perduto.\nLa proposta di alleanza con la Germania.\nNel 1898, Salisbury, indebolito per la salute malferma, perdeva man mano il controllo della politica estera a favore di Chamberlain che, nonostante le simpatie dei tedeschi per i boeri, a marzo, lanci\u00f2 la proposta di un'alleanza con la Germania. Le mire di Chamberlain puntavano soprattutto alla Cina, su cui egli riteneva di trovarsi in antagonismo con la Russia. Da qui le prospettive di un'alleanza con la Germania che tenesse sotto scacco lo Zar ad Occidente.\nLa decisione di fare proposte alla Germania venne presa in un Consiglio dei ministri del 25 marzo 1898. L'interlocutore tedesco di Chamberlain fu l'ambasciatore a Londra Paul von Hatzfeld zu Trachenberg (1831-1901) al quale fu chiaramente proposta un'alleanza difensiva. Alle perplessit\u00e0 del ministro degli Esteri tedesco Bernhard von B\u00fclow, secondo cui caduto il governo inglese quello successivo avrebbe potuto non mantenere gli impegni, Chamberlain rispose che l'alleanza sarebbe stata votata dal Parlamento per essere sancita definitivamente. Il ministro delle Colonie spieg\u00f2 che lo scopo principale dell'accordo sarebbe stata la spartizione fra Gran Bretagna e Germania di quelle parti dell'Impero cinese che erano ancora a disposizione delle grandi potenze. Ma per B\u00fclow, troppe erano le incognite. Prima fra tutte il parlamento inglese che avrebbe potuto rifiutare la proposta scoprendo il gioco e mettendo in crisi i rapporti fra Germania e Russia.\nAlla fine di aprile del 1898, Salisbury riprendeva la direzione degli Affari Esteri, dichiarandosi molto scettico sulla possibilit\u00e0 di un'alleanza formale che invece Chamberlain invoc\u00f2 ancora in un discorso tenuto a Birmingham il 13 maggio. Per nulla scoraggiato il ministro delle Colonie fece un altro tentativo ad agosto, attraverso l'ambasciatore inglese a Berlino Frank Lascelles (1841-1920) che propose ufficiosamente un'alleanza che sarebbe scattata se una delle due parti fosse stata attaccata contemporaneamente da due potenze nemiche. A questo punto il Kaiser Guglielmo II si dimostr\u00f2 favorevole ma B\u00fclow gli fece cambiare idea facendogli notare come, in caso di guerra, tutto il peso militare sarebbe ricaduto sulla Germania, confinando essa con entrambe le potenze a cui alludeva Chamberlain (Francia e Russia).\nLo scoppio della Guerra boera.\nEra, tuttavia, l'Africa a destare le maggiori preoccupazioni: la Repubblica del Transvaal rimaneva per Chamberlain una spina nel fianco. Questa nazione, potente grazie alle sue ricchezze minerarie, minacciava secondo il ministro la Colonia del Capo che, nonostante l'importanza del Canale di Suez, restava un caposaldo strategico, \u00abLa pietra angolare di tutto il sistema coloniale britannico\u00bb.\nPer gli inglesi che lavoravano in Transvaal, gli \"Uitlanders\", Chamberlain chiedeva il diritto di voto ma, come i suoi colleghi, era sempre pi\u00f9 propenso ad uno sfoggio di forza. All'inizio di settembre del 1899 il governo di Salisbury decise di inviare truppe in Sud Africa, mentre si rafforzava la volont\u00e0 di impedire ai boeri di costruire una ferrovia che raggiungesse Delagoa (oggi Maputo), citt\u00e0 coloniale portoghese sull'Oceano Indiano.\nCon questo nuovo collegamento ferroviario i boeri si sarebbero liberati della necessit\u00e0 di servirsi della ferrovia britannica che arrivava al Capo. Per lo scontro imminente, Chamberlain aveva avuto la promessa di appoggio da australiani, canadesi, coloni dell'Africa occidentale e della Malaysia. Ma a rompere gli indugi fu il presidente del Transvaal, Paul Kruger, che nell'ottobre del 1899 mand\u00f2 un \"ultimatum\". A Natale le truppe boere erano gi\u00e0 entrate in profondit\u00e0 in territorio britannico.\nL'incontro con Guglielmo II.\nNel novembre dello stesso 1899, i sovrani dell'Impero tedesco, Guglielmo II e Augusta Vittoria fecero visita a Londra alla Regina Vittoria di Gran Bretagna. Salisbury, al capezzale della moglie morente, fu sostituito da Chamberlain che il 21 ebbe un lungo colloquio con Guglielmo. Questi, di fronte a ulteriori offerte di alleanza, conferm\u00f2 la posizione dell'anno precedente, facendo presente gli ottimi rapporti che la Germania intratteneva con la Russia.\nIl giorno dopo Chamberlain si incontr\u00f2, per la prima volta di persona, con Bernhard von B\u00fclow, per enunciargli il suo ideale di collaborazione fra Gran Bretagna, Stati Uniti e Germania. Anche con B\u00fclow non si trov\u00f2 d'accordo sul tema della Russia della quale, secondo Chamberlain, occorreva arginare i disegni espansionistici.\nI boeri e la crisi con la Germania.\nSottovalutato il nemico, il secondo conflitto anglo-boero si rivel\u00f2 per le forze britanniche molto pi\u00f9 impegnativo del previsto. Al giudizio militare errato dei generali si affianc\u00f2 il giudizio politico errato di uomini come Chamberlain, secondo cui i boeri potevano facilmente essere assimilati nell'Impero britannico. Di fronte ai primi insuccessi militari, Salisbury e Balfour si difesero molto male in Parlamento, cos\u00ec che Chamberlain divent\u00f2 la figura centrale del governo.\nA suo favore giocava il fatto che uomini di origine inglese di tutti i \"Dominions\" si stringevano intorno alle madre patria, e quando le vittorie britanniche di maggio e giugno del 1900 parvero preludere ad un crollo del nemico, Chamberlain si batt\u00e9 energicamente a favore delle elezioni anticipate per raccogliere i frutti dell'imminente vittoria. Salisbury dapprima esit\u00f2 ma di fronte all'annessione del Transvaal nei confini dell'Impero, cedette: a settembre fu sciolto il Parlamento e alle elezioni successive gli unionisti ottennero oltre il 50% dei voti. Tuttavia il conflitto, combattuto dai boeri con le armi della guerriglia, dur\u00f2 per altri due anni.\nIn quest'ultimo periodo le forze britanniche furono accusate di gravi maltrattamenti e Chamberlain il 25 ottobre 1901 dichiar\u00f2 che se la Gran Bretagna avesse dovuto prendere per il futuro misure pi\u00f9 severe contro i boeri, tali misure non si sarebbero mai avvicinate a quelle adottate dalle altre potenze in passato. Egli cit\u00f2 alcuni casi, alludendo anche a violenze perpetrate dai tedeschi durante la Guerra franco-prussiana. Tali affermazioni produssero molto rumore in Germania e una violenta risposta da parte di B\u00fclow che nel frattempo era diventato Cancelliere.\nL'episodio port\u00f2 ad una crisi politica fra Gran Bretagna e Germania e al definitivo abbandono da parte di Chamberlain di proposte d'alleanza fra i due Paesi. Successivamente, anzi, Chamberlain appoggi\u00f2 sia l'alleanza della Gran Bretagna con il Giappone (1902), sia l\"'Entente cordiale\" con la Francia (1904).\nPer il Protezionismo (1903-1906).\nTerminata la guerra anglo-boera e deceduta la Regina Vittoria, la posizione di Salisbury si fece pi\u00f9 precaria. Non vi erano dubbi che suo nipote, il conservatore Balfour, gli sarebbe succeduto nella carica di Primo ministro, anche se una parte della stampa, compreso il \"The Times\", sostenne la candidatura di Chamberlain. Nel luglio del 1902, si form\u00f2 tuttavia il governo Balfour che vide confermato Chamberlain al dicastero delle Colonie e che affront\u00f2, subito diviso, il problema delle enormi spese sostenute per la guerra.\nChamberlain, con il motto di \u00abPreferenza all'Impero\u00bb, colse l'occasione per chiedere che venissero reintrodotte le tariffe doganali per trasformare l'Impero in un'unione protezionistica. Assicuratosi della convergenza di idee con Balfour, nel settembre 1903, per avere maggiore libert\u00e0 di azione, si dimise da ministro e avvi\u00f2 la sua campagna per convertire la Gran Bretagna alla riforma delle tariffe doganali. Dichiar\u00f2 al suo pubblico operaio che il protezionismo era necessario a mantenere gli standard di assistenza sociale, e persegu\u00ec costantemente la tesi che la riforma delle tariffe avrebbe assicurato la sopravvivenza della Gran Bretagna come grande potenza.\nIn campo liberale, Herbert Henry Asquith si propose come il pi\u00f9 accanito oratore contro le tesi di Chamberlain che, in tutti i modi, nell'inverno del 1903 rimaneva sulla cresta dell'onda, tanto che a dicembre i fautori della riforma doganale vinsero tre elezioni suppletive. Con il passare degli anni, per\u00f2, i Liberali guadagnarono sempre pi\u00f9 terreno e alle elezioni politiche del gennaio 1906, alla maggioranza degli elettori il protezionismo sembr\u00f2 il tentativo di aumentare le tasse e il prezzo del cibo. Cos\u00ec che i Liberali tornarono al potere con una maggioranza di 243 deputati.\nGli ultimi anni (1906-1914).\nNel luglio del 1906, Chamberlain ebbe un colpo apoplettico e l'anno seguente era ormai evidente che non sarebbe pi\u00f9 tornato alla vita politica attiva. Mor\u00ec nella sua dimora di Highbury Hall, a Birmingham, il 2 luglio 1914. I suoi due figli Joseph Austen e Neville divennero personalit\u00e0 di primo piano della vita politica del Regno Unito e mondiale."}
{"id": "2400804", "revid": "1226", "url": "https://it.wikipedia.org/wiki?curid=2400804", "title": "Distruzione del mondo", "text": ""}
{"id": "2400805", "revid": "1991", "url": "https://it.wikipedia.org/wiki?curid=2400805", "title": "Triratana", "text": ""}
{"id": "2400809", "revid": "287495", "url": "https://it.wikipedia.org/wiki?curid=2400809", "title": "Winterreise", "text": "Winterreise (Viaggio d'inverno), D.911, \u00e8 un ciclo di ventiquattro lieder (composizioni per pianoforte e canto), su testi di Wilhelm M\u00fcller. Insieme a \"Die Sch\u00f6ne M\u00fcllerin\", \u00e8 il pi\u00f9 famoso ciclo di lieder di Franz Schubert, tra i pi\u00f9 conosciuti in generale nella storia della musica.\nComposto solo un anno prima della morte dell'autore, rappresenta la summa di questo genere, assai diffuso nella cultura musicale tedesca, nonch\u00e9 uno dei massimi esiti del Romanticismo per i temi esposti e per la figura archetipa del protagonista, il \"Wanderer\" (\"viaggiatore\").\nGenesi e composizione.\n\"Winterreise\" fu composto in tempi diversi, in due parti da dodici Lieder ciascuna, rispettivamente nel febbraio e nell'ottobre 1827 e pubblicate separatamente il 14 gennaio e il 30 dicembre 1828; Schubert stava ancora correggendo le bozze di quest'ultima prima della morte il 19 novembre 1828.\nL'autore dei testi \u00e8 Wilhelm M\u00fcller, un poeta considerato un autore minore nella letteratura romantica tedesca, soldato e bibliotecario imperiale a Dessau in Prussia, morto nel 1827 all'et\u00e0 di 33 anni, che aveva scritto anche le liriche del precedente ciclo \"Die sch\u00f6ne M\u00fcllerin\" (\"La bella mugnaia\"). Schubert lesse le prime dodici poesie sull'almanacco \"Urania\", pubblicato a Lipsia dall'editore Brockhaus nel 1823, raccolte sotto il titolo \"Wanderlieder von Wilhelm M\u00fcller. Die Winterreise\". Solo dopo avere musicato questa prima parte Schubert scopr\u00ec che il ciclo completo era composto da altre dodici poesie. La seconda parte apparve in luoghi e tempi distinti: poich\u00e9 il governo aveva vietato la diffusione di \"Urania\" nella capitale imperiale (a causa di un articolo sempre di M\u00fcller sul poeta inglese George Byron), le altri dodici poesie furono pubblicate altrove; in particolare dieci testi apparvero sulla rivista \"Deutsche Bl\u00e4tter\" di Breslavia, nel numero di marzo 1823. Le ventiquattro poesie apparvero per la prima volta tutte insieme nel volume \"Settantasette poesie postume di un suonatore di corno itinerante\" nel 1824 che M\u00fcller dedic\u00f2 a Carl Maria von Weber, il quale aveva fatto da padrino a suo figlio.\nL'ordine delle poesie varia tra le diverse edizioni. Nel ciclo di lieder (cui l'autore appose il numero di opus 89), Schubert conserva l'ordine dell'edizione 1823 per la prima parte, accodando le nuove liriche nell'ordine dell'edizione in volume, cambiando di posto il n. 22 \"Mut!\" con il n. 23 \"Die Nebensonnen\". In questo modo l'ordine stabilito da Schubert vede terminare la prima parte (l'allontanamento dall'amata) con la sequenza drammatica \"Irrlicht, Rast, Fr\u00fchlingstraum, Einsamkeit\", e iniziare la seconda (i tormenti della speranza che si risveglia e la via della rassegnazione) con \"Die Post\".\nAnalisi.\nIn \"Winterreise\" Schubert eleva l'importanza del piano alla pari di quella della voce. In particolare, il ritmo dello strumento sottolinea costantemente il sentimento poetico, come le irrequiete figure sincopate di \"R\u00fcckblick\", il drammatico tremolo in \"Einsamkeit\", i grappoli brillanti di note in \"Irrlicht\", o gli accenti acuti in \"Der St\u00fcrmische Morgen\". Il pianoforte provvede vividi effetti all'immaginario del poeta sulla natura: le voci degli elementi, le creature viventi, l'urlo del vento, l'infuriare della tempesta, lo scorrere dell'acqua sotto il ghiaccio, il canto degli uccelli, il gracchiare dei corvi, i cani che abbaiano, il cigolio della banderuola arrugginita, il corno della posta, la melodia ripetitiva dell'organetto.\nIl viaggio d'inverno del Wanderer \u00e8 il notturno errare di un amante respinto che si trasforma in un itinerario metaforico, la ricerca di un senso per la vita. Il finale enigmatico, l'incontro con \"Der Leiermann\" (il suonatore di Ghironda) dell'ultimo lieder \u00e8 forse un appuntamento con il destino, o con il doppelg\u00e4nger della tradizione popolare, il doppio spirituale. C'\u00e8 chi vi ha visto una filiazione ideale dal viaggio infernale di Dante Alighieri, notando anche un'affinit\u00e0 delle liriche di M\u00fcller con le sue \"Rime petrose\". Dal punto di vista musicale, i lieder contengono citazioni di musica liturgica che ne accentuano il senso di ineluttabilit\u00e0, di metafora del viaggio ultimo che a questo punto il compositore deve gi\u00e0 ritenere imminente: il n. 23 \"Die Nebensonnen\" contiene alle battute 5-9 una citazione dal \"Sanctus\" della \"Deutsche Messe\" D. 872, mentre il n. 17 \"Im Dorfe\" cita il corale \"Wachet auf, ruft uns die Stimme\".\nDiscografia selezionata.\nIl \"Winterreise\" venne scritto in origine per tenore, e non per baritono secondo un'interpretazione recente, anche se poi \u00e8 stato cantato anche da voci femminili come Brigitte Fassbaender, Christa Ludwig e Christine Sch\u00e4fer."}
{"id": "2400812", "revid": "1123126", "url": "https://it.wikipedia.org/wiki?curid=2400812", "title": "Santi Sette Fratelli", "text": ""}
{"id": "2400813", "revid": "125142817", "url": "https://it.wikipedia.org/wiki?curid=2400813", "title": "Casati (famiglia)", "text": "I Casati sono una famiglia lombarda attestata dall'XI secolo. Nel 1277 venne ascritta nella matricola delle duecento famiglie patrizie milanesi pubblicata da Ottone Visconti.\nStoria.\nLa loro origine accertata si colloca a partire dal capostipite Pietro Casati, vissuto durante la prima met\u00e0 dell'XI secolo. Questi ebbe da moglie ignota numerosi figli, dei quali solamente due risultano citati in documenti dell'epoca, Eriberto, prete, che fond\u00f2 le chiese di San Pietro e San Paolo a Brugora (Besana in Brianza) nel 1102 e Giovanni, morto agli inizi del XII secolo.\nQuest'ultimo ebbe da moglie ignota tre figli. Il secondogenito, Pietro fu l'unico ad avere discendenti. Il suo bisnipote Giordano (morto nella seconda met\u00e0 del XIII secolo) ebbe quattro figli, Ottone, che diede luogo ad un ramo della famiglia estintosi nei maschi dopo il 1561 con Filippo, Allegranza, Conte (morto a Roma l'8 aprile 1287), cardinale del titolo di San Pietro e Marcellino dal 23 marzo 1281, arcidiacono della Cattedrale di Milano dal 1270 e Manfredo, morto nella seconda met\u00e0 del XIII secolo.\nDai suoi discendenti (nella fattispecie dal nipote Filippo, figlio secondogenito di Manfredo), si origineranno i rami comitali che acquisiranno lustro e prestigio a Milano e nella Lombardia medioevale e rinascimentale, estendendosi sino all'et\u00e0 moderna nella citt\u00e0 di Milano. Le propriet\u00e0 terriere dei numerosissimi componenti la famiglia Casati erano sparse in molte zone della citt\u00e0 di Milano e in molte localit\u00e0 del suo territorio. Alcuni documenti consentono di individuarle con maggiore precisione, come pure d'intravvedere le diverse professioni che furono praticate nell'ambito delle famiglie e di valutarne quindi meglio il peso sociale ed economico. Oltre ai beni di Casate Vecchio, Casate Nuovo, Monticello, Robecco e Arcore, cui si \u00e8 gi\u00e0 accennato, ricordiamo le botteghe in citt\u00e0, attestate nel 1406, le case nelle quali abitavano i vari ceppi, e che erano sparse per tutti, o quasi, i quartieri cittadini, i terreni gi\u00e0 citati a Porta Romana e a Porta Vercellina (1398), la grossa propriet\u00e0 di Lambrate, in localit\u00e0 Mulini della Trinit\u00e0, attestata nel 1405, i beni del territorio di Locate (1369),di Gorgonzola, della cui chiesa \u00e8 beneficiale nel 1405 Giovanni Casati, quelli in Bruzzano (1369),in Albignano, pieve di Corneliano (1396), in Biassono (1406); nella pieve di Corbetta (1420), e in molte altre localit\u00e0, oltre Casate Nuovo, nella pieve di Missaglia, in territorio di Bernate, pieve di Vimercate (1397).\nIl quarto figlio di Alberto, Guglielmo, avrebbe dato origine al ramo comitale dei Casati di Fabbrica.\nConte Casati avrebbe dato origine ai rami comitali dei Casati di Spino, dei Casati di Borgolavezzaro, dei Casati Stampa di Soncino. \nRami comitali.\nRamo di Spino.\nL'origine di questa branca della famiglia \u00e8 collocata a partire da Pietro Casati, patrizio milanese, decurione di Milano, luogotenente dell'ospedale Maggiore, morto intorno al 1530. Il titolo comitale venne assunto tuttavia solamente a partire da don Giuseppe (Monza, battezzato il 31 luglio 1673- 1740), cassiere e regolatore della mercanzia del Ducato di Milano, carica con cui divenne molto facoltoso. Venne creato Conte con Diploma imperiale datato 22 dicembre 1728. Acquist\u00f2 il feudo di Spino e Nosadello il 17 settembre 1730 e su di esso poggi\u00f2 il titolo comitale; ottenne la concessione dello \"jus proclamandi\" il 18 gennaio 1732. Si spos\u00f2 due volte: dal secondo matrimonio, contratto con Anna, figlia di Giovanni Battista Negri, Regolatore Generale dell'appalto di Mercanzia del Ducato di Milano ebbe don Cristoforo (2 giugno 1724- 1804), divenuto 2\u00ba conte di Spino e Nosadello nel 1740, alla sua morte. Quest'ultimo ebbe tre figli maschi:\nDa don Carlo si originarono gli ultimi esponenti dei conti di Spino e Nosadello, vista l'assenza di eredi maschi dei due fratelli maggiori (o anche come conseguenza del fatto che alcuni di essi risultarono premorti rispetto ad essi, non lasciando poi discendenza maschile). Il nipote di don Carlo (figlio del secondogenito don Cristoforo), don Carlo (1834- ?), divenne il 6\u00ba conte di Spino e Nosadello dal 1864. Dottore in leggi, notaio, storico, fu componente della Regia Deputazione sopra gli studi di Storia Patria a Torino dal 23 maggio del 1881.\nRamo di Casate.\nIl ramo si origin\u00f2 nel 1691 con la creazione di don Giovanni, gi\u00e0 Vicario di Provvisione di Milano dal 1690, in marchese Casati (diploma conferito dal Duca di Parma e Piacenza il 3 aprile del 1691). Gli succedette il fratello don Giulio nello stesso anno a seguito della sua morte avvenuta in Spagna: egli acquis\u00ec i diritti feudali su Casatenovo il 23 giugno del 1692 e spos\u00f2 donna Chiara Guicciardini nel 1687 e mor\u00ec il 20 aprile del 1706, lasciando otto figli. \nIl figlio secondogenito della coppia, don Francesco succedette al padre come terzo marchese, venendo confermato nella sua posizione dal diploma conferitogli dall'Imperatore Carlo VI il 19 luglio del 1720. Nello stesso anno spos\u00f2 Chiara Elena Olgiati (figlia del marchese Ignazio, signore di Bussero e di donna Teresa Sirtori). Mor\u00ec nel 1768, lasciando cinque figli (tre maschi e due femmine). I primi due, don Giulio (1721-1786) e don Giovanni Paolo (1723-1792), quarto e il quinto marchese, morirono senza eredi. A questo punto subentr\u00f2 un ramo cadetto della famiglia, originatosi dal minore dei figli di don Giulio, don Giuseppe Casati. Il discendente di quest'ultimo (nella fattispecie il figlio terzogenito don Apollonio, a seguito della rinuncia del fratello ecclesiastico don Francesco al titolo nobiliare) divenne nel 1792 il sesto Marchese Casati. Don Apollonio, giureconsulto, spos\u00f2 nel 1760 Maria Delfinoni. La coppia ebbe un solo figlio, don Francesco. Questi, nato nel 1764, divenne giureconsulto e consigliere imperiale privato. Spos\u00f2 Carolina dei conti Bedoni nel 1796. Divenuto settimo Marchese Casati alla morte del padre (avvenuta in data incerta, ma comunque posteriore al 1805), mor\u00ec a Milano il 3 marzo del 1837, senza lasciare eredi. Con la sua morte si estinse il ramo dei marchesi Casati di Casate.\nRamo Lonati Crivelli, Stampa di Soncino.\nRamo originatosi a partire da Giovanni Battista Casati (1557-1617), figlio secondogenito di Donato Casati (patrizio milanese, decurione di Monza) e Caterina Bernareggi. Giovanni Battista era nipote, dal ramo paterno di Antonio Casati (1478) (terzogenito di Pietro Casati (1457), a sua volta figlio quartogenito di Giacomo, nipote di conte Casati, che costituisce il raccordo con il ramo principale della famiglia) e Bianca degli Stratoni. L'ottenimento da parte di questo ramo della famiglia del titolo comitale si ha nel 1771 con Gabrio Casati (1701-1787), riconfermato al figlio Agostino (1739-1820) con diploma del 1796. Gaspare Casati (1756-1808), altro figlio di Gabrio, ebbe i figli Teresa Casati (1787-1830), prima consorte di Federico Confalonieri (1785-1846), Gabrio Casati (1798 - 1873), podest\u00e0 di Milano, presidente del Governo provvisorio di Lombardia nel 1848 e presidente del Consiglio dei ministri e del Senato, e Camillo Casati (1805-1869), Sindaco di Muggi\u00f2. \nDa Camillo nacque Gian Alfonso Casati (1854-1890) che a sua volta ebbe il figlio primogenito Camillo Casati Stampa di Soncino (1877-1946), al quale nel 1891 fu rinnovato il titolo di conte. Camillo aveva acquisito i titoli e le sostanze di Massimiliano IX Giovanni Stampa, il quale lo aveva nominato suo erede nel 1876. Nel 1892 ottenne il titolo di marchese e l'autorizzazione ad aggiungere al proprio il cognome Stampa di Soncino. Camillo \u00e8 inoltre noto per essere stato il marito della socialite Luisa Amman, figlia dell'industriale cotoniero Alberto Amman. \nIl figlio di Camillo (1927-1970), omonimo del padre, nacque dalla relazione avuta da questi con Anna Ewing Cockrell. Anna Ewing Cockrell (26 maggio 1884-18 settembre 1946) era l'ultima figlia figlia del brigadiere generale della \"Confederate States Army\" nonch\u00e9 senatore Francis Marion Cockrell (1834-1915), originario del Missouri, esponente dell'influente famiglia di politici del Sud South\u2013Cockrell\u2013Hargis. \nCamillo mor\u00ec suicida nel 1970 dopo aver assassinato la moglie. Anna Maria (1951), figlia di Camillo, \u00e8 l'ultima discendente di questo ramo della famiglia, che con la morte del padre si estinse nella linea maschile. \nImparentati in linea femminile con questo ramo dei Casati vi erano anche i discendenti di Roberto Visconti dei marchesi di San Vito (1862-1922), fratello minore del IX marchese Ermes e figlio di Carlo Ermes, VIII marchese. Roberto aveva infatti sposato Anna (22 febbraio 1863-1 settembre 1939), figlia di Luigi Agostino Casati, IV conte Casati (secondogenito di Gabrio Casati e della sua seconda moglie Beatrice Casati). L'ultimo esponente di questo ramo della famiglia \u00e8 stato Gabrio Luigi, XII marchese di San Vito (1943-1997), morto senza lasciare discendenti, determinando l'estinzione del ramo dei Visconti marchesi di San Vito. \nTutti gli esponenti di questo ramo della famiglia Casati sono sepolti presso lo storico Mausoleo Casati Stampa di Soncino nel cimitero urbano di Muggi\u00f2.\nRamo di Borgolavezzaro.\nOriginano dal capostipite dei Casati Stampa di Soncino, Giovan Battista Casati, Patrizio Milanese. Questi spos\u00f2 in prime nozze (contratto: 13 gennaio 1524) Francesca, figlia di Evangelista Andreotti de Reiva e in seconde nozze Orsola dei Capitanei di Lavello, vedova di Stefano Pellegrini e il suo terzo figlio, Gerolamo (moto il 23 aprile 1594), patrizio milanese, ispettore generale di cavalleria a Milano, decurione di Milano, \u00e8 l'antenato comune delle due linee. \nIl suo terzo figlio (avuto dalla prima moglie Francesca Aliprandi) Alfonso (Milano 1565- Coira 1621), patrizio milanese, divenne 1\u00ba conte di Borgolavezzaro dal 28 maggio 1621 con diploma del Re di Spagna. Ricopr\u00ec anche le cariche di decurione di Milano dall'8 agosto 1587, gentiluomo di Camera del Duca di Savoia dal 1593, ambasciatore spagnolo in Svizzera nel 1595 e dal 1603. Gli succedette il figlio secondogenito don Gerolamo (morto nel 1628), 2\u00ba conte di Borgolavezzaro (1621-1628) e patrizio milanese, diplomatico spagnolo in Svizzera. Questi non lasci\u00f2 eredi e il titolo comitale pass\u00f2 al fratello minore don Carlo Emanuele (morto intorno al 1643), 3\u00ba conte di Borgolavezzaro (1628-1643) e patrizio milanese, diplomatico spagnolo in Svizzera. Il terzogenito don Alfonso, patrizio milanese (morto a Coira 16 febbraio 1681), divenne 4\u00ba conte di Borgolavezzaro (1643-1681). Il figlio secondogenito di questi, nato dal matrimonio con Livia Melzi, don Carlo, patrizio milanese (morto il 25 luglio 1730), divenne 5\u00ba conte di Borgolavezzaro (1681-1730). Ricopr\u00ec inoltre le cariche di Ciambellano Imperiale dal 24 aprile 1688, diplomatico spagnolo in Svizzera, consigliere imperiale privato dal 30 gennaio 1696. Spos\u00f2 nel 1682 Gerolama Pozzobonelli, figlia di Giovanni Maria marchese di Arluno e di Innocenza Corio dei conti di Robbiate (morta nel 1736). Dal matrimonio nacquero quattro figli. Il secondogenito don Gerolamo, patrizio milanese (morto il 21 gennaio 1759), divenne 6\u00ba conte di Borgolavezzaro (1730-1759). Ricopr\u00ec anche le cariche di Decurione di Milano dal 12 maggio 1733, e fece parte dei XII di Provvisione nel 1737. Spos\u00f2 Antonia, figlia di Filippo Casati, dalla quale ebbe tre figli. L'unico figlio maschio, don Alfonso, patrizio milanese (morto il 30 maggio 1762), divenne 7\u00ba conte di Borgolavezzaro (1759-1762). Gesuita, mor\u00ec senza eredi determinando l'estinzione del ramo maschile della famiglia. La sorella maggiore, donna Innocenza (morta nel 1794), eredit\u00f2 nel 1762 Borgolavezzaro. Innocenza aveva sposato nel 1744 Galeazzo Arconati Visconti, conte di Lomazzo e di Arconate. La coppia tuttavia non ebbe figli, determinando l'estinzione del ramo degli Arconati Visconti alla morte di Galeazzo avvenuta nel 1772. Il feudo di Borgolavezzaro ricadde ai parenti pi\u00f9 prossimi, ovvero la zia di Galeazzo, Bianca Arconati Visconti, moglie del marchese Lodovico Busca, ed i loro figli.\nRamo di Fabbrica.\nSi origin\u00f2 a partire da Guglielmo Casati (morto dopo il 1322), figlio cadetto di Alberto Casati. Il primo signore di Fabbrica fu Alessandro, patrizio milanese, che ne acquis\u00ec i diritti feudali il 2 luglio 1594 sposando Daria Casati, erede di Fabbrica. Gli succedette il secondogenito Gaspare, patrizio milanese, signore di Fabbrica dal 23 aprile 1640. Questi tuttavia non ebbe discendenza e i suoi possedimenti passarono alla sua morte al suo parente pi\u00f9 prossimo, il fratello minore Giovanni Battista (1619- Modena 25 febbraio 1661), signore di Fabbrica e patrizio milanese. Questi spos\u00f2 nel 1637 Lucrezia Bernieri, figlia del conte Girolamo, dalla quale ebbe sette figli. Ala sua morte gli succedette il primogenito Paolo Emilio, che tuttavia rinunci\u00f2 al feudo nel 1669 a favore del fratello minore Diomede (morto post 27 settembre 1704), patrizio milanese e signore di Fabbrica. Un altro fratello minore, Ramengo (1654- ?), patrizio milanese, fu creato 1\u00ba conte di Fabbrica nel 1694 dal Duca di Modena. Alla sua morte gli succedette il figlio secondogenito Gaspare, 2\u00ba conte di Fabbrica e patrizio milanese, gentiluomo di Camera del Duca di Modena. Questi mor\u00ec nel 1738 senza eredi, determinando l'estinzione del ramo dei Casati di Fabbrica.\nRamo di Piacenza: Casati - Casati Rollieri.\nDalla famiglia Casati di Milano, un membro di essa Giovanni venne nominato podest\u00e0 a Piacenza nel 1350. Il figlio di lui Paolo ebbe nel 1414 dal Capitolo di Sant'Antonino di Piacenza l'investitura in feudo nobile per s\u00e9 e suoi discendenti della Mezzana, isola del Po, gi\u00e0 precedentemente concessa in feudo alla famiglia Visconti nel 1057. Da questi ebbe origine il ramo piacentino della famiglia, divisa in varie branche ancora oggi viventi e presenti sul territorio Milanese, Piacentino e Modenese. Con patente del 10 settembre 1659 il duca Carlo Emanuele II di Savoia eresse il feudo di Andonno (Cuneo) acquistato dalla famiglia Casati in marchesato e con diploma del 20 marzo 1660 i fratelli Francesco e Orazio, cavaliere gerosolimitano, figli di Lodovico e il cugino Orazio di Pietro Antonio furono dal medesimo principe solennemente ed in ogni pi\u00f9 ampia forma investiti del feudo suddetto e del titolo di marchese trasmissibile per linea maschile primogeniale. A tale famiglia appartennero Paolo Emilio, consigliere del duca di Ferrara; Paolo, sacerdote della Compagnia di Ges\u00f9, matematico e teologo, che contribu\u00ec alla conversione della regina Cristina di Svezia; Francesco, arcivescovo di Trebisonda, che prest\u00f2 ragguardevoli servigi alla Casa d'Este; Bartolomeo, tesoriere e maggiordomo del duca Francesco Farnese; Fra' Antonino Casati, Bal\u00ec di Gran Croce e di Giustizia Gran Priore di Lombardia e Venezia.\nBlasone.\nArma: d'argento alla torre di rosso coperta entro a due trecce di rosso piegate in cerchio; con le punte decussate di sotto; col capo di concessione, d'azzurro al FERT, d'oro in caratteri gotici, accostato da due rose d'oro: quella di destra bottonata d'argento, quella di sinistra bottonata di rosso.\nCimiero: un'aquila di nero nascente, rostrata d'oro e linguata di rosso."}
{"id": "2400817", "revid": "629745", "url": "https://it.wikipedia.org/wiki?curid=2400817", "title": "Busto di Niccol\u00f2 da Uzzano", "text": "Il Busto di Niccol\u00f2 da Uzzano \u00e8 un'opera in terracotta policroma attribuita a Donatello, databile al 1432 circa. Misura 46x44 cm ed \u00e8 conservata nel Museo del Bargello a Firenze.\nStoria.\nIl busto si trovava nel palazzo di Niccol\u00f2 da Uzzano, poi Capponi, e venne venduto dalla famiglia allo Stato nel 1881, quando pervenne al Bargello. Le fonti antiche lo ricordano come ritratto dello statista fiorentino e nel XVI secolo venne usato come modello da Cristofano dell'Altissimo per il ritratto nella serie degli uomini illustri per la serie gioviana. \nL'attribuzione a Donatello \u00e8 molto controversa, e l'opera \u00e8 stata riferita anche a Desiderio da Settignano (Janson 1957) o Pietro Torrigiani (Ciardi Dupr\u00e9). Venne messo in dubbio anche il soggetto ritratto, che \u00e8 noto solo dal XVI secolo e che sarebbe altrimenti potuto essere anche un componente dei Capponi. Niccol\u00f2 da Uzzano era comunque tra gli esecutori testamentari di Baldassarre Coscia, per cui venne sicuramente in contatto con Donatello per l'esecuzione del monumento funebre all'antipapa.\nDescrizione.\nL'opera \u00e8 di altissima qualit\u00e0 ed \u00e8 uno dei pi\u00f9 antichi ritratti a busto del Rinascimento. La resa naturalistica del soggetto \u00e8 molto spiccata, con la fisionomia che, come ha confermato il restauro, deriva da un calco preso direttamente dalla maschera mortuaria. Grande attenzione \u00e8 data ai dettagli anatomici della muscolatura facciale e dell'epidermide, che non sono tipici di Donatello.\nNonostante ci\u00f2 la qualit\u00e0 del modellato \u00e8 stata da alcuni messa in relazione con quella dell'\"Abacuc\" o del \"Geremia\", opere databili al 1423-1435. Janson e Schlegel propesero per Desiderio e per una datazione al 1450 circa, che escludeva l'identificazione con Niccol\u00f2 da Uzzano. "}
{"id": "2400823", "revid": "36426", "url": "https://it.wikipedia.org/wiki?curid=2400823", "title": "Palazzo di Niccol\u00f2 da Uzzano", "text": ""}
{"id": "2400825", "revid": "36426", "url": "https://it.wikipedia.org/wiki?curid=2400825", "title": "Monumento funebre all'antipapa Giovanni XXIII", "text": ""}
{"id": "2400826", "revid": "36426", "url": "https://it.wikipedia.org/wiki?curid=2400826", "title": "Baldassarre Coscia", "text": ""}
{"id": "2400828", "revid": "1318658", "url": "https://it.wikipedia.org/wiki?curid=2400828", "title": "Partito Libertario", "text": "La locuzione Partito libertario o Partito libertariano pu\u00f2 riferirsi a diverse organizzazioni di ispirazione libertaria:"}
{"id": "2400830", "revid": "36426", "url": "https://it.wikipedia.org/wiki?curid=2400830", "title": "Ritratto di Niccol\u00f2 da Uzzano", "text": ""}
{"id": "2400831", "revid": "36426", "url": "https://it.wikipedia.org/wiki?curid=2400831", "title": "San Giorgio libera la principessa dal drago", "text": ""}
{"id": "2400833", "revid": "1305772", "url": "https://it.wikipedia.org/wiki?curid=2400833", "title": "Knock You Down", "text": "Knock You Down \u00e8 un brano musicale R&amp;B/Hip hop della cantautrice statunitense Keri Hilson, prodotto da Danja e scritto dalla stessa Hilson con Nathaniel Hills, Marcella Araica, Kevin \"KC\" Cossom, Shaffer Smith e Kanye West. Il pezzo, che vede la partecipazione del rapper Kanye West e del cantante Ne-Yo, \u00e8 stato pubblicato come quarto singolo tratto dall'album d'esordio di Hilson, In a Perfect World..., nella primavera del 2009, ed ha avuto successo in tutto il mondo, diventando il singolo di maggior successo della cantante. Il singolo ha raggiunto la prima posizione nella classifica neozelandese, dove \u00e8 stato anche certificato disco di platino, e nella Hot R&amp;B/Hip-Hop Songs di Billboard, mentre nella Hot 100 \u00e8 arrivato alla terza posizione.\nVideo.\nIl video della canzone, diretto da Chris Robinson e girato a Los Angeles \u00e8 stato presentato il 23 marzo 2009 durante il programma \"Access Granted\" di BET, un giorno prima della pubblicazione dell'album. Il 14 maggio \u00e8 stato trasmesso per la prima volta nel Regno Unito, su Channel 4 e Four Music. Il video si apre con la cantante vestita solo di slip e t-shirt succinta mentre \u00e8 in caduta libera in slow motion su un enorme letto bianco. La storia narrata nel video racconta di un m\u00e9nage \u00e0 trois tra la cantante e due uomini interpretati per l'occasione dagli ospiti del brano musicale, Kanye West e Ne-Yo.\nQuando inizia l'audio del singolo viene mostrato un momento della relazione tra Keri e il suo fidanzato pittore, interpretato da West, mentre quest'ultimo sta cercando di dipingere un grande ritratto dell'amata; in questo frangente i due hanno un litigio, e dopo un faccia a faccia la sagoma di Kanye West cade a terra infrangendosi in migliaia di pezzi. Dopo il primo ritornello viene mostrato l'approccio tra Keri e Ne-Yo durante l'incontro a una festa, nella quale campeggia sul muro il ritratto mostrato nella prima scena gi\u00e0 completato. E proprio sotto il ritratto hanno un confronto i due ragazzi, con Keri imbarazzata e confusa che decide di andarsene. Durante il video spesso lo schermo \u00e8 diviso a met\u00e0, mettendo a confronto diverse situazioni.\nIl video ha raggiunto la prima posizione nella classifica di \"106 &amp; Park\", nella quale \u00e8 rimasto per 60 giorni di seguito, ed \u00e8 stato \"mandato in pensione\" durante una puntata con la partecipazione della stessa Hilson. Una cosa del genere non avveniva da due anni, da quando l'ultimo video ad essere ritirato dopo 60 giorni in classifica era stato You di Lloyd.\nRicezione.\nCritica.\n\"Knock You Down\" ha ricevuto recensioni eterogenee. Chris Williams di \"Billboard\" ha recensito positivamente il brano, pronosticando un seguito del successo di \"Turnin' Me On\". Williams ha notato anche come la cantante non si sia fatta sopraffare dalla presenza di ospiti illustri nel brano: \"Con l'aiuto vocale di Ne-Yo e di un abile rapper come Kanye West, sembra che Hilson sia decisa a tirare un colpo vincente di propria mano\". Anche Tracy Garraud di Vibe ha recensito positivamente il singolo, definendolo \"un raggiante pezzo mid-tempo [...] pi\u00f9 pesante dell'amore a prima vista\".\n\"Digital Spy\" ha definito la canzone \"una produzione mid-tempo di Danja costruita intorno a un riff ottenuto al sintetizzatore che colpisce\". Ma amaramente aggiunge che la fortuna di Hilson, ovvero le collaborazioni importanti, sia anche la sua maledizione: \"Avere due artisti R&amp;B di prima linea nella tua canzone dovrebbe essere una bella mossa, ma non quando uno di loro ha una voce migliore della tua e l'altro ruba la scena con la sua abilit\u00e0 di rapper\".\nSal Cinquemani di Slant ha dato invece una recensione completamente negativa del singolo: \"Ancora un'altra presenza da ospite per Kanye West, che rappa sopra un \"beat\" da club che picchia. [...] Passa troppo velocemente da uno studio all'altro nel tentativo evidente di collezionare il maggior numero di presenze da ospite dell'industria musicale, e la metafora di violenza domestica del brano \u00e8 scarsamente affrontata, ma hey, sta gi\u00e0 guadagnando spazio nella programmazione radiofonica \"urban\", quindi chi se ne importa, giusto?\"\nPubblico.\nL'accoglienza del pubblico nei confronti del singolo \u00e8 stata calorosa quasi ovunque. Nella classifica statunitense Hot 100 il pezzo \u00e8 stato il primo della cantante come artista principale di un brano ad entrare in top10, arrivando fino alla posizione numero 3, dove Hilson era gi\u00e0 arrivata nel 2007 grazie alla partecipazione a \"The Way I Are\" di Timbaland. Nella classifica R&amp;B/Hip-Ho di \"Billboard\" il singolo \u00e8 riuscito a diventare la prima numero 1 della cantante in questa classifica. Anche in Canada come negli Stati Uniti, \"Knock You Down\" \u00e8 stato il primo singolo della Hilson ad entrare in top10, arrivando al numero 9.\nNel Regno Unito il singolo \u00e8 riuscito a superare Return the Favor, che si era fermato alla posizione 19, raggiungendo la posizione numero 5. Nelle classifiche irlandesi il successo \u00e8 stato persino maggiore, essendo qui il singolo arrivato alla posizione numero 2.\nIn Nuova Zelanda il successo \u00e8 stato strabiliante, essendo il brano riuscito a raggiungere la prima posizione, quando in passato Hilson era gi\u00e0 arrivata alla seconda posizione con \"The Way I Are\" e \"Energy\": entrato in classifica il 11 maggio 2009 direttamente al numero 4, il singolo \u00e8 arrivato in cima alla classifica neozelandese gi\u00e0 la settimana successiva, rimanendovi poi per ben 6 settimane consecutive. In Australia il singolo \u00e8 stato il primo della cantante come artista principale ad entrare in classifica: pur arrivando solo al numero 24, ha passato 12 settimane in classifica.\nSia in Svezia che in Norvegia il pezzo \u00e8 arrivato al numero 11, mentre \u00e8 entrato nella top40 di Belgio, Paesi Bassi e Danimarca."}
{"id": "2400836", "revid": "729019", "url": "https://it.wikipedia.org/wiki?curid=2400836", "title": "Ferdinand Tige", "text": "Biografia.\nProveniente da una famiglia della nobilt\u00e0 transilvana, il Conte Ferdinand Tige inizi\u00f2 la propria carriera nell'esercito ancora giovane.\nVenne promosso al grado di maggiore il 24 giugno 1757, giungendo a quello di Tenente Colonnello il 12 novembre 1758.\nDivenuto Colonnello nel 1762, divenne Maggiore Generale il 30 aprile 1773 e successivamente venne promosso al grado di Feldmaresciallo Luogotenente il 15 maggio 1784.\nFurono questi gli anni in cui egli si occup\u00f2 della direzione delle Poste e degli uffici postali nell'Impero coadiuvando l'opera secolare svolta dalla famiglia dei Thurn und Taxis.\nNominato Generale di cavalleria il 26 dicembre 1789, divenne dal 1791 al 1796 Vicepresidente del Consiglio imperiale di guerra, divenendone presidente dal 1796 al 1801 e venendo onorato dei titolo di Ciambellano e Consigliere Privato dell'Imperatore.\nSi ritir\u00f2 a vita privata il 25 febbraio del 1808 e mor\u00ec il 22 settembre 1811.\nNella vita privata spos\u00f2 la Contessa Antonia Larisch e fu padre di Franz Karl Tige, anch'egli valente militare al servizio della casata d'Austria."}
{"id": "2400838", "revid": "767487", "url": "https://it.wikipedia.org/wiki?curid=2400838", "title": "Luis Emilio Recabarren", "text": "\u00c8 considerato il padre del movimento operaio rivoluzionario del Cile.\nBiografia.\nNato a Valpara\u00edso da una poverissima famiglia di origine basca, lavor\u00f2 come operaio tipografico fin da giovane et\u00e0 e si dedic\u00f2 all'attivit\u00e0 politica fondando nella propria citt\u00e0 natale, il porto di Valpara\u00edso, varie organizzazioni e giornali che esortavano alla solidariet\u00e0 all'interno della classe operaia. Assunta la direzione del quotidiano \"El Trabajo (Il Lavoro)\", fu imprigionato per 8 mesi a seguito della pubblicazione di duri articoli che criticavano le condizioni dei lavoratori nel nord del Paese. Nel 1905 si trasfer\u00ec nel porto settentrionale di Antofagasta, dove pubblic\u00f2 il periodico \"La Vanguardia (L'Avanguardia)\".\nFu eletto deputato per il Partito Democratico nel 1906, ma non pot\u00e9 assumere l'incarico perch\u00e9, essendo agnostico, rifiut\u00f2 di giurare sulla Bibbia. Ebbe poi nuovamente problemi con la giustizia per le sue pubblicazioni ferocemente critiche nei confronti del governo cileno, e dovette lasciare il Paese stabilendosi in Argentina. Qui entr\u00f2 a far parte del Partito Socialista. Nel 1908 si rec\u00f2 in Europa (visitando Spagna, Francia e Belgio) e torn\u00f2 in Cile a fine anno.\nRientrato nel Paese, fu condannato nuovamente al carcere. Torn\u00f2 in libert\u00e0 nell'agosto del 1909. Nel 1911 si stabil\u00ec a Iquique. Molto deluso del proprio partito, fu in questa citt\u00e0 che fond\u00f2 nel 1912, insieme a una trentina di operai, il Partito Operaio Socialista (POS).\nNel 1915 fu candidato a deputato ad Antofagasta ma fu sconfitto a seguito di brogli. Si trasfer\u00ec allora a Valpara\u00edso e vi rimase fino all'inizio del 1916, quando viaggi\u00f2 lungo il Cile in direzione sud, giungendo fino a Punta Arenas. Nel 1918 torn\u00f2 in Argentina e partecip\u00f2 alla fondazione del Partito Comunista Argentino, entrando a far parte della sua prima Direzione Nazionale.\nAl rientro in Cile, partecip\u00f2 al III Congresso del POS, nel quale fu avviata la strada per l'ingresso nella Terza Internazionale e per la trasformazione in Partito Comunista del Cile. Fu candidato alla Presidenza della Repubblica nel 1920. Al momento delle elezioni, che videro il successo di Arturo Alessandri Palma, Recabarren era nuovamente in carcere. Nel 1921, ad ogni modo, fu rieletto deputato ad Antofagasta.\nImpressionato dalla Rivoluzione Russa, dopo il Congresso del Partito di gennaio del 1922 che sanc\u00ec ufficialmente la trasformazione del POS in Partito Comunista del Cile, Recabarren si rec\u00f2 in Unione Sovietica per partecipare al Congresso dell'Internazionale Comunista. Torn\u00f2 in Cile nel febbraio del 1923. Nel 1924 non volle ricandidarsi alle elezioni, e il 19 dicembre dello stesso anno si tolse la vita, apparentemente a causa di una depressione provocata sia da problemi personali che politici."}
{"id": "2400843", "revid": "767487", "url": "https://it.wikipedia.org/wiki?curid=2400843", "title": "Central \u00danica de Trabajadores de Chile", "text": "La CUT \"(Central \u00danica de Trabajadores de Chile)\" \u00e8 stata la pi\u00f9 grande confederazione sindacale cilena tra il 1953 e il 1973. Venne fondata con l'obiettivo di raggruppare l'intero movimento operaio (fino a quel momento disperso in pi\u00f9 realt\u00e0), difenderne i diritti e rivendicarne le istanze. Il primo presidente della CUT fu Clotario Blest.\nStoria.\nLe organizzazioni e centrali sindacali che acconsentirono alla fusione furono: \nLa CUT si considerava erede degli obiettivi (unificare ed omogeneizzare il movimento operaio, le sue richieste e i suoi diritti) della Federaci\u00f3n Obrera de Chile (FOCH) e della CTCH (prima della sua scissione nel 1946). Una delle sue prime decisioni, per evitare spaccature, fu quella di non affiliarsi a nessuna delle tre centrali sindacali internazionali."}
{"id": "2400848", "revid": "1154737", "url": "https://it.wikipedia.org/wiki?curid=2400848", "title": "Riserva naturale statale Litorale Romano", "text": "La riserva naturale statale Litorale Romano \u00e8 un'area naturale protetta istituita dal Ministero dell'ambiente con decreto ministeriale 29 marzo 1996 che comprende un ampio territorio di interesse storico-naturalistico diviso tra i comuni di Roma e Fiumicino. Con i suoi oltre ettari, distribuiti in maniera discontinua sul litorale laziale tra Palidoro e Capocotta, \u00e8 la pi\u00f9 grande area protetta affacciata sul mar Mediterraneo. La gestione \u00e8 affidata ai due comuni nei rispettivi tratti di competenza.\nTerritorio.\nIl territorio della riserva, che occupa un'area di ettari, comprende ampie porzioni di terreni sia sul litorale stesso che in alcuni punti dell'entroterra e comprende aree sia di interesse naturalistico come le dune di Palidoro e quelle di Capocotta, le oasi di Macchiagrande e Castel di Guido, o le pinete di Castel Fusano e Coccia di Morto, sia di interesse storico-archeologico come gli scavi di Ostia antica, la villa della Palombara, i resti di Porto e le torri costiere dei due comuni (tor San Michele, tor Boacciana, torre Primavera e torre Perla). \nAlcune aree naturalistiche sono state concesse alle organizzazioni ambientaliste LIPU e WWF Italia. Da un punto di vista idrografico la riserva si affaccia sul mar Tirreno ed \u00e8 attraversata dai fiumi Tevere, la cui valle e foce rientra tra le aree protette, ed Arrone.\nStoria.\nLe prime istanze per la creazione di un'area protetta sul litorale romano risalgono agli anni '70 del '900, ma solo nel 1982 fu istituito un comitato promotore ufficiale. Il primo tentativo di istituzione si ebbe con il decreto ministeriale del 28 luglio 1987, firmato dal Ministro dell'ambiente Mario Pavan. La riserva naturale statale fu invece istituita con decreto ministeriale 29 marzo 1996. \nE' tutelata da uno dei quattro Piani AIB (anti incendi boschivi) delle riserve naturali statali riferiti alla Regione Lazio in quanto bersaglio sensibile dei piromani. L'area soffre anche di problemi di desertificazione. Nel 2000 il Comune di Roma ha istituito il CEA (Centro di Educazione Ambientale) con sede adiacente alla pineta di Castel Fusano; presso il CEA \u00e8 stato allestito un piccolo museo degli insetti del Litorale Romano.\nFauna.\nIl delta del Tevere presenta al suo interno un mosaico di ambienti naturali che conservano ancora oggi una fauna interessante da vari punti di vista.\nInvertebrati.\nGrazie alla presenza di leccete secolari, sono molto comuni lo scarabeo rinoceronte e il cerambice della quercia, mentre sulle dune si trovano \"Pimelia bipunctata\" e \"Scarites\". Tra le farfalle sono presenti \"Philobrosis fregenella\" e \"Caracoma nilotica\", unica segnalazione in Italia.\nMammiferi.\nCinghiale, daino, donnola, faina, ghiro, istrice, martora, moscardino, nutria, riccio comune, tasso comune, volpe rossa.\nPesci.\nAnguilla, carassio, carpa, cavedano italico, cefalo comune, gambusia, luccioperca, persico sole.\nRettili e anfibi.\nAspide, lucertola muraiola, luscengola, natrice tassellata, ramarro occidentale, rana verde, rana toro, rospo comune, testuggine di Hermann, testuggine palustre europea, testuggine palustre americana, tritone.\nUccelli.\nAirone bianco maggiore, airone cenerino, airone guardabuoi, allocco, averla piccola, barbagianni, cigno reale, cornacchia grigia, fagiano comune, falco di palude, falco pellegrino, folaga, gabbiano reale mediterraneo, gallinella d'acqua, garzetta, germano reale, gheppio comune, ghiandaia, ghiandaia marina, gruccione, gufo comune, martin pescatore comune, nibbio bruno, oca selvatica, picchio muratore, picchio rosso maggiore, picchio rosso minore, picchio verde, poiana comune, succiacapre, svasso maggiore, taccola eurasiatica, tarabusino, tuffetto, usignolo di fiume.\nIn autunno e in inverno si possono osservare cormorano, gru, falco pescatore, tarabuso, spatola bianca, mignattino e gabbiano corallino. In primavera sono frequenti anche il cavaliere d'Italia e l'airone rosso."}
{"id": "2400865", "revid": "1543377", "url": "https://it.wikipedia.org/wiki?curid=2400865", "title": "Sa\u00efan Supa Crew", "text": "I Saian Supa Crew [Sa\u00efan Supa Crew] \u00e8 un gruppo musicale francese che suona Hip hop, rap e reggae a cappella usando la tecnica beatbox. Il gruppo \u00e8 un collettivo di vari gruppi rap: gli Explicit Samourai, gli OXF e Simple Spirit. Il nome prende ispirazione dai \"Super Saian\" della serie manga e animata Dragon Ball Z e Dragon Ball GT."}
{"id": "2400871", "revid": "712828", "url": "https://it.wikipedia.org/wiki?curid=2400871", "title": "Kikyo (Inuyasha)", "text": ""}
{"id": "2400872", "revid": "2184720", "url": "https://it.wikipedia.org/wiki?curid=2400872", "title": "Bucaletto", "text": "Bucaletto \u00e8 un quartiere popolare della periferia sud-est di Potenza. Fu progettato all'indomani del terremoto dell'Irpinia del 23 novembre 1980, per risolvere i problemi delle famiglie sfollate a causa dei crolli di alcune abitazioni della citt\u00e0, difatti \u00e8 caratterizzato dalla presenza di abitazioni singole, in prefabbricati.\nIl Piano di Riqualificazione.\nCarlo Alessandro Manzo, docente di Progettazione Architettonica alla Seconda Universit\u00e0 degli Studi di Napoli, e prima ancora docente alla facolt\u00e0 di Ingegneria dell'UniBas, ha collaborato alla realizzazione del Piano di riqualificazione per Bucaletto. L'obiettivo era quello di trasformare l'area, allora considerata estremamente periferica, in un agglomerato di alloggi, negozi e uffici. Tale progetto doveva essere portato a compimento per mezzo di iniziative miste: finanziamenti pubblici e privati. Il piano prevedeva il graduale smantellamento dei prefabbricati, e la costruzione nella stessa area di alloggi popolari da assegnare alle famiglie pi\u00f9 disagiate in base a criteri ben definiti. Il tutto accompagnato dalla realizzazione di un certo numero di \"alloggi parcheggio\" atti ad ospitare (a rotazione) le famiglie sfrattate. Il piano si prefiggeva uno scopo ben definito, ovvero rendere l'insediamento abitativo il pi\u00f9 possibile eterogeneo: non solo dunque realizzazione di case popolari, ma anche di edifici destinati a differenti tipologie di residenti. Questo per rendere la zona pi\u00f9 vivibile, parte integrante della citt\u00e0. In questo senso il progetto prevedeva la costruzione di un impianto sportivo, di una scuola, di una chiesa. Il tutto doveva per\u00f2 essere preceduto dalla bonifica totale dell'area, visto che gran parte dei prefabbricati nell'ormai lontano 1980 era stata realizzata con l'ausilio dell'amianto. Il piano prevedeva la divisione dell'area in tre unit\u00e0 morfologiche, ciascuna con una destinazione funzionale \"prevalente\", fornita di caratteri architettonici rispondenti alle potenzialit\u00e0 del luogo e al tipo di attivit\u00e0 prevista:\nSono incerte ancora oggi le reali possibilit\u00e0 di portare a compimento tale progetto. Il tutto sembra ruotare attorno a tre grandi questioni: una volont\u00e0 strettamente politica, la reale portata dei finanziamenti pubblici (finora esigui), l'interesse che un'area come quella di Bucaletto pu\u00f2 realmente suscitare negli investitori privati. Fino a pochi anni fa, la cittadella era considerata area estremamente periferica, oggi tutta Potenza \u00e8 cresciuta, si \u00e8 estesa territorialmente, facendo diventare Bucaletto a tutti gli effetti parte integrante dell'assetto urbano.\nTelevisione.\nIl quartiere di Bucaletto \u00e8 stato pi\u00f9 volte soggetto principale di apparizioni televisive, soprattutto per mano dei programmi televisivi come \"Striscia la notizia\", \"Le Iene\" e \"Storie italiane\".\nLa questione in oggetto di queste apparizioni televisiva \u00e8 per la maggior parte stata quella del caso dei prefabbricati in amianto, e del non-sviluppo avvenuto nel quartiere del capoluogo lucano. Per i residenti di questo quartiere le condizioni igienico sanitarie sono sotto lo standard del resto della citt\u00e0. Inoltre \u00e8 presente un'acciaieria nelle vicinanze del quartiere cui porta una grande quantit\u00e0 di diossine nell'aria, altamente dannosa per l'uomo."}
{"id": "2400873", "revid": "101175", "url": "https://it.wikipedia.org/wiki?curid=2400873", "title": "Blata WCM", "text": ""}
{"id": "2400877", "revid": "115549", "url": "https://it.wikipedia.org/wiki?curid=2400877", "title": "Unirea Urziceni", "text": ""}
{"id": "2400878", "revid": "339392", "url": "https://it.wikipedia.org/wiki?curid=2400878", "title": "Dinamo Bucarest", "text": ""}
{"id": "2400882", "revid": "339392", "url": "https://it.wikipedia.org/wiki?curid=2400882", "title": "Politehnica Timi\u015foara", "text": ""}
{"id": "2400884", "revid": "339392", "url": "https://it.wikipedia.org/wiki?curid=2400884", "title": "CFR Cluj", "text": ""}
{"id": "2400885", "revid": "339392", "url": "https://it.wikipedia.org/wiki?curid=2400885", "title": "Kiky\u014d", "text": ""}
{"id": "2400890", "revid": "647919", "url": "https://it.wikipedia.org/wiki?curid=2400890", "title": "XX congresso del PCUS", "text": ""}
{"id": "2400892", "revid": "118034038", "url": "https://it.wikipedia.org/wiki?curid=2400892", "title": "Nasino in su/Dormi dormi", "text": "Nasino in su/Dormi dormi \u00e8 un singolo di Mario Tessuto del 1969.\nIl disco.\nLa canzone sul lato A, \"Nasino in su\", \u00e8 scritta da Giancarlo Bigazzi per il testo e da Claudio Cavallaro e Tot\u00f2 Savio per la musica, mentre il brano sul retro, \"Dormi dormi\", \u00e8 scritto sempre da Bigazzi per il testo mentre la musica \u00e8 composta da Cavallaro insieme allo stesso Tessuto.\nIl disco, che segue al notevole successo di \"Lisa dagli occhi blu\", pur entrando in hit parade non ripete il successo del singolo precedente.\nEntrambe le canzoni sono contenute nel musicarello Lisa dagli occhi blu."}
{"id": "2400894", "revid": "767487", "url": "https://it.wikipedia.org/wiki?curid=2400894", "title": "Kate Voegele", "text": "Biografia.\nHa esordito nel mondo della discografia nel 2003, con la pubblicazione dell'EP \"The Other Side\", composto da cinque tracce e prodotto da Michael Seifert, a cui ne \u00e8 seguito un secondo nel 2005 intitolato \"Louder Than Words\".\nNel 2007, messa sotto contratto dalla MySpace Records e dalla nota etichetta discografica Interscope, ha pubblicato il suo primo album intitolato \"Don't Look Away\".\n\"Don't Look Away\" (2007) e \"A Fine Mess\" (2009).\nEsordisce nel 2007 con la pubblicazione dell'album \"Don't Look Away\", dal discreto successo negli Stati Uniti, dal quale vengono estratti tre singoli: \"Only Fooling Myself\", \"Hallelujah\", cover del brano di Leonard Cohen, e \"You Can't Break a Broken Heart\". Nello stesso periodo interpreta Mia Catalano nella serie televisiva statunitense \"One Tree Hill\".\nDue anni dopo, nel 2009, pubblica il suo secondo disco, \"A Fine Mess\", ancora per Interscope e prodotto da Mike Elizondo. L'album riscuote un maggior successo rispetto al precedente in Canada e negli Stati Uniti raggiungendo rispettivamente la sesta e la decima posizione in classifica. Da questo secondo disco vengono estratti due singoli, \"Manhattan from the Sky\" e \"99 Times\".\n\"Gravity Happens\" (2011).\nNel 2011 pubblica per ATO Records un nuovo album di inediti, \"Gravity Happens\". L'album, contenente 12 canzoni, ottiene un discreto successo negli Stati Uniti, raggiungendo l'ottava posizione nella classifica degli album indie pi\u00f9 venduti. Uno dei brani di maggior successo (nonch\u00e9 l'unico singolo estratto), \"Heart in Chains\", \u00e8 stato anche cantato dal personaggio interpretato da Kate Voegele in \"One Tree Hill\", Mia Catalano. Dell'album esiste anche una versione \"deluxe\", contenente 4 tracce aggiuntive, di cui 1 completa (\"All I see\") e 3 demo (\"High Road\", \"Counting the Ways\" e \"Ship in the Dock\").\n\"Wild Card\" (2014).\nDopo 3 anni dall'uscita di \"Gravity Happens\", torna in studio per incidere l'EP \"Wild Card\". L'EP viene pubblicato il 4 novembre 2014 e contiene 4 tracce originali, pi\u00f9 una cover di \"When I'm Gone\" di Anna Kendrick (gi\u00e0 parte della colonna sonora del film del 2012 \"Voices\"). In seguito alla pubblicazione dell'album, inizia il \"Wild Card Tour\", inizialmente con un programma di 15 date, che porta Kate in giro per gli Stati Uniti all'inizio del 2015, supportata da Leroy Sanchez.\n\"Canyonlands\" (2016).\nIl 28 ottobre pubblica il suo quarto album in studio, intitolato \"Canyonlands\". L'album contiene 11 tracce originali e riporta in copertina una foto della stessa Kate Voegele, con il titolo dell'album dipinto da lei in corsivo. Uno dei brani dell'album, Crooked Road, \u00e8 parte della colonna sonora del documentario \"LIFE IN A WALK\" di Yogi Roth e Jonathan James."}
{"id": "2400895", "revid": "767487", "url": "https://it.wikipedia.org/wiki?curid=2400895", "title": "Gli Scooters", "text": "Gli Scooters sono stati un complesso musicale italiano di musica beat fondato nel 1959 con il nome I 4 Assi. La band cambia, poi, vari nomi fino ad assumere l'appellativo di Scooters con il quale verr\u00e0 conosciuta al di fuori dei confini regionali. Il complesso ha inciso un album e due 45 giri con la denominazione Planetarium prima di sciogliersi.\nStoria degli Scooters.\n1959-1964: Dai 4 Assi a \"Tu sai perch\u00e9\".\nIl complesso si forma nel 1959 ad Ovada, su iniziativa del batterista Dino Crocco, con la denominazione \"I 4 Assi\"; con l'ingresso nella formazione di Alfredo Ferrari detto Fred, il nome della band diventa dapprima \"Fredo e i quattro assi\", poi \"Freddy e i 4 assi\" e poi \"Fred e i 4 assi\". Crocco non \u00e8 alla prima esperienza musicale: pur lavorando al bar \"La Tavernetta\" di Ovada, gi\u00e0 nel 1956 forma il complesso dei \"Quighem\", con cui si esibisce nei locali delle vicinanze.\nIn breve tempo i cinque iniziano a suonare, dapprima al \"Lavagello\", noto locale di Castelletto d'Orba, e presto in tutta Italia, eseguendo cover di brani di rock 'n' roll e ballabili, arrivando persino a suonare al \"Rupe Tarpea\", celebre locale di Roma.\nVengono quindi notati da Walter Guertler che, nel 1964, propone loro un contratto per una delle sue etichette, la Jolly: il debutto discografico avviene all'inizio del 1965 con il primo 45 giri, Tu sai perch\u00e9/Non ascoltare, inciso con la nuova denominazione \"Dino e i 4 assi\": il disco per\u00f2 non riscuote successo e passa inosservato.\n1965-1970: Gli Scooters.\nIl quintetto prepara una nuova canzone, \"La motoretta\", e per il lancio si decide di cambiare nuovamente nome, questa volta in Scooters per una questione di \"sponsor\" e la formazione si assesta definitivamente con Dino Crocco, Mirko Mazza, Fred Ferrari, Franco Sorrenti e Mario Bocca. Il brano partecipa a Un disco per l'estate 1966, arrivando fino alla seconda fase, e spalanca al complesso le porte del successo riuscendo a vendere il milione di copie. La band presenta il brano in televisione lasciando tracce nel programma \"99...100: chi \u00e8 fuori \u00e8 fuori chi \u00e8 dentro \u00e8 dentro\", condotto da Franco Migliacci.\nNello stesso anno il quintetto pubblica un altro brano di successo, \"Una minigonna\"; la canzone diventa per due anni consecutivi la sigla del programma televisivo della BBC \"International cabaret\", in cui il complesso, oltre a presentare i loro brani si esibisce in alcuni sketch comici, in linea con lo stile dei testi delle loro canzoni, che hanno spesso caratteristiche giocose e, a volte, pseudodemenziali.\nSuccessivamente partecipa alla manifestazione Un disco per l'estate 1967 con il brano \"Mi seguirai\", di Fred Ferrari e Franco Sorrenti, canzone nello stile dei Beach Boys. La stessa venne poi ripresa dai Tremeloers in Inghilterra con il nome \"Be Mine\"\nL'anno successivo partecipa al Cantagiro 1968 con il brano \"La figlia del re del pomodoro\", canzone nata per gioco sempre da Fred e Franco e ritorna a Un disco per l'estate 1968 con \"Se fossi re\" che riusc\u00ec a vendere tre milioni di copie; sempre nello stesso anno partecipa al film \"Il professor Matusa e i suoi hippies\", di Luigi De Maria, insieme ad altri cantanti come Caterina Caselli, Little Tony e Riki Maiocchi, eseguendo la canzone \"Le pigne in testa\".\nDopo il cambio di casa discografica ed il passaggio alla Victory il complesso pubblica il primo album continuando l'attivit\u00e0 concertistica in molti locali, tra cui la \"Capannina\" di Forte dei Marmi; in questa occasione viene registrato il concerto che diventa il secondo album.\nAlla fine degli anni settanta, dopo altre incisioni a carattere melodico, il complesso tiene una lunga tourn\u00e9e in Argentina in occasione della quale ottiene notevole successo al Mar del Plata presso lo storico locale \"L'enterprise\" con due composizioni in particolare: \"Nace una Vida\" e \"El Poeta\" di Franco Sorrenti. Conclusa la tourn\u00e9e il complesso cessa l'attivit\u00e0.\nNel 1971 tre dei componenti - Fred Ferrari, Franco Sorrenti e Mirko Mazza - registrano con la nuova denominazione Planetarium un album strumentale di progressive rock intitolato \"Infinity\", a cui seguono un paio di 45 giri. Prendono parte al progetto anche i musicisti Giampaolo Pesce, alla batteria, e Piero Repetto, al basso.\nDopo gli Scooters.\nDino Crocco, Fred Ferrari e Franco Sorrenti restano nel mondo musicale: il primo dedicandosi al liscio, pubblicando vari album con l'orchestra di Cesare Marchini (di cui faranno parte per un periodo anche Mario Bocca e Mirko Mazza degli Scooters) e poi da solista, ci\u00f2 parallelamente alla carriera di conduttore televisivo sulle reti Telecity; il secondo si dedicher\u00e0 alla composizione di canzoni per molti artisti (tra cui Mia Martini, Gilda Giuliani ed Ornella Vanoni), terr\u00e0 collaborazioni concertistiche con il Teatro \"Carlo Felice\" di Genova e con l'Orchestra Classica di Alessandria e di Savona; il terzo si trasferir\u00e0 a Reggio Calabria, sua citt\u00e0 natale, fino alla met\u00e0 degli anni '90 per poi, dopo essersi occupato in varie attivit\u00e0 senza ottenere buoni risultati, torna ad imbracciare nuovamente la sua chitarra per suonare dapprima a Roma, in alcuni locali e successivamente in Giappone, dove continuer\u00e0 a suonare scrivendo testi in lingua spagnola ed esibendosi nei locali con musiche stile Gipsy King che tanto piacevano ai giapponesi.\nI membri della band decedono tutti tra il 1999 ed il 2015: Mirko Mazza \u00e8 morto l'8 maggio 1999 a 61 anni, Franco Sorrenti \u00e8 morto il 17 febbraio 2002 in Giappone a 61 anni, Alfredo Ferrari \u00e8 morto il 18 gennaio 2009 a 67 anni, Dino Crocco \u00e8 morto l'11 agosto 2010 a 78 anni e Mario Bocca \u00e8 morto il 27 luglio 2015 a 75 anni. In seguito alla scomparsa di tutti i componenti sono stati realizzati avvenimenti in ricordo della band. Nel 2016, Marcello Crocco e Kenneth Mazza, figli di Dino e Mirko, hanno organizzato la prima serata musicale omaggio al complesso degli Scooters, tenutasi ad Ovada."}
{"id": "2400902", "revid": "352448", "url": "https://it.wikipedia.org/wiki?curid=2400902", "title": "LBK", "text": ""}
{"id": "2400903", "revid": "352448", "url": "https://it.wikipedia.org/wiki?curid=2400903", "title": "Linearbandkeramik", "text": ""}
{"id": "2400907", "revid": "216538", "url": "https://it.wikipedia.org/wiki?curid=2400907", "title": "Trait d'union", "text": ""}
{"id": "2400911", "revid": "320578", "url": "https://it.wikipedia.org/wiki?curid=2400911", "title": "Boscoducale", "text": ""}
{"id": "2400914", "revid": "1310927", "url": "https://it.wikipedia.org/wiki?curid=2400914", "title": "Premio Bram Stoker al romanzo d'esordio", "text": "Il premio Bram Stoker al romanzo d'esordio (\"Bram Stoker Award for Superior Achievement in a First Novel\") \u00e8 un premio letterario assegnato dal 1987 dalla Horror Writers Association (HWA) ad un romanzo dell'orrore d'esordio di \u00abqualit\u00e0 superiore\u00bb (\"Superior Achievement in a First Novel\" e non \"Best First Novel\").\nAlbo d'oro.\nL'anno si riferisce al periodo di pubblicazione preso in considerazione, mentre i premi sono assegnati l'anno successivo.\nI vincitori sono indicati in grassetto, a seguire gli altri candidati."}
{"id": "2400915", "revid": "123677948", "url": "https://it.wikipedia.org/wiki?curid=2400915", "title": "Israel HaYom", "text": "Israel HaYom (, in italiano \"Israele Oggi\") \u00e8 un quotidiano gratuito israeliano in ebraico nato il 30 luglio 2007 e pubblicato attualmente in formato di tabloid. Il nome \u00e8 ispirato al quotidiano locale \"USA Today\", nonostante non vi sia alcuna relazione tra le due pubblicazioni. \n\"Israel HaYom\" \u00e8 il secondo quotidiano israeliano per diffusione nel paese.\nIl giornale, di propriet\u00e0 di Sheldon Adelson, \u00e8 in concorrenza diretta con \"Israeli\", un altro quotidiano gratuito in precedenza co-gestito da Adelson. Caporedattore \u00e8 Amos Regev. Il pubblicista Dan Margalit ha lasciato il \"Maariv\" per collaborare ad \"Israel HaYom\"."}
{"id": "2400917", "revid": "7336", "url": "https://it.wikipedia.org/wiki?curid=2400917", "title": "Sassofoni", "text": ""}
{"id": "2400918", "revid": "123677964", "url": "https://it.wikipedia.org/wiki?curid=2400918", "title": "Maariv", "text": "Maariv (, letteralmente \"Sera\") \u00e8 un quotidiano medio-popolare pubblicato in Israele, secondo nelle vendite dopo il tabloid Yedioth Ahronoth. Oltre al quotidiano e ai suoi supplementi, il gruppo possiede una catena di giornali locali, con una distribuzione su scala nazionale, una divisione riviste, e un sito web semi-indipendente chiamato NRG, che include parte degli articoli stampati sul quotidiano.\nLa famiglia Nimrodi detiene la partecipazione di controllo in \"Maariv\", e Yaakov Nimrodi ne riveste il ruolo di presidente. Gli editori in capo del \"Maariv\" sono Doron Galezer e Ruth Yuval.\nLa copertura degli eventi editoriali e le opinioni sono considerati bilanciate, con una rappresentanza equilibrata delle diverse opinioni che abbondano nella societ\u00e0 israeliana. I suoi giornalisti e scrittori ospiti dalle diverse parti del mondo politico e sociale possono esprimere le loro opinioni \"fianco a fianco\"."}
{"id": "2400922", "revid": "767487", "url": "https://it.wikipedia.org/wiki?curid=2400922", "title": "Endstille", "text": "Gli Endstille sono una band black metal tedesca.\nLa band \u00e8 stata fondata nel 2000 da L. Wachtfels (chitarra), Mayhemic Destructor (batteria), Iblis (voce) e Cruor (basso). Kiel. L. Wachtfels e Mayhemic Destructor avevano precedentemente suonato nei Tauthr, mentre Iblis e Cruor provenivano dagli Octoria. Essi descrivono la loro musica come\nIl testo fa riferimento, in larga misura, alle esperienze personali e alle opinioni dei membri della band. Nella sua auto-manifestazione, il gruppo si riferisce a delle note armi tedesche del periodo della seconda guerra mondiale. Questo, in aggiunta ai testi della band, \u00e8 per molti critici l'indicazione di un'affinit\u00e0 di destra estremista all'interno della band. Gli Endstille hanno chiaramente preso le distanze da tali etichette, spiegando di non avere alcun simpatie per le idee di destra e dicendo che il black metal \u00ab\u00e8 nel suo principio apolitico\u00bb.\nNella primavera del 2006, gli Endstille intraprendono un tour europeo di grande successo con le band svedesi Dark Funeral e Naglfar e con, in apertura, la band finlandese death metal Amor.\nNel 2011 pubblicano \"Infektion 1813\", un concept incentrato sul tema della capitolazione."}
{"id": "2400924", "revid": "7336", "url": "https://it.wikipedia.org/wiki?curid=2400924", "title": "Conversione digitale", "text": ""}
{"id": "2400930", "revid": "729019", "url": "https://it.wikipedia.org/wiki?curid=2400930", "title": "IBEX (satellite)", "text": "IBEX (acronimo inglese per \"Interstellar Boundary Explorer\", ovvero \"Explorer del confine interstellare\"), a volte citato anche come Explorer-91, \u00e8 un satellite artificiale messo in orbita dalla NASA nell'ambito del Programma Explorer.\nImmesso su un'orbita terrestre da un razzo Pegasus-XL con lancio aereo da un velivolo Lockheed L-1011 il 19 ottobre 2008, \u00e8 previsto che conduca una missione di 24 mesi dedicata allo studio della regione del termination shock del sistema solare. Completata nel 2011 \u00e8 stata prorogata fino al 2013 per continuare le osservazioni.\nLa sonda.\nIBEX \u00e8 equipaggiato con due strumenti di rilevazione per particelle energetiche neutre a diversi livelli di energia: \"IBEX-Hi\" (che opera tra valori di 300 eV e 6 keV) e \"IBEX-Lo\" (che opera tra 10 eV e 2 keV). Ciascun strumento \u00e8 costituito da un collimatore, per limitare il campo di osservazione, una superficie di conversione, per trasformare gli atomi di idrogeno e ossigeno in ioni, un analizzatore elettrostatico, per eliminare la luce ultravioletta e selezionare ioni di una specifica fascia energetica, ed un sensore per il conteggio e l'identificazione degli ioni.\nGli strumenti, posti in perpendicolare all'asse di rotazione del satellite e in direzioni opposte fra loro, permetteranno di misurare la quantit\u00e0 e la localizzazione delle collisioni con scambio di carica in tutte le direzioni e si potr\u00e0 cos\u00ec avere una mappatura del termination shock.\nL'alimentazione \u00e8 fornita da una superficie di pannelli solari che garantiscono una potenza di 116 W a fronte di una necessit\u00e0 di 66.\nLancio e orbita.\nIBEX fu posizionato nel razzo Pegasus alla base aerea di Vandenberg in California e quindi trasportato all'atollo di Kwajalein il 12 ottobre 2008 con un Lockheed L-1011. Da qui decoll\u00f2 il 19 ottobre per essere sganciato dal Lockheed in prossimit\u00e0 dell'equatore alle 17:47:23 UTC.\nIl satellite \u00e8 stato posizionato su un'orbita fortemente ellittica caratterizzata da un periasse di 7.000 km e un apoasse di 220886. Questa orbita porta il satellite all'esterno della magnetosfera terrestre rimuovendo una fonte di disturbo che impedirebbe l'osservazione dei fenomeni desiderati. Il satellite sfrutta il tratto di orbita a quota inferiore ai 10 raggi terrestri per effettuare la trasmissione a Terra dei dati raccolti."}
{"id": "2400933", "revid": "287204", "url": "https://it.wikipedia.org/wiki?curid=2400933", "title": "Saian Supa Crew", "text": ""}
{"id": "2400938", "revid": "1272592", "url": "https://it.wikipedia.org/wiki?curid=2400938", "title": "Ibex", "text": ""}
{"id": "2400939", "revid": "86599", "url": "https://it.wikipedia.org/wiki?curid=2400939", "title": "IBEX", "text": ""}
{"id": "2400940", "revid": "869733", "url": "https://it.wikipedia.org/wiki?curid=2400940", "title": "Valutazione scolastica", "text": "Per votazione scolastica si intende l'attribuzione di un voto, espresso in numeri o lettere (ad esempio in decimi in Italia) alle performance di alunne ed alunni nelle prove di valutazione sommativa degli apprendimenti, all'interno dell'ambiente scolastico.\nAmeriche (Settentrionale, Latina e Meridionale).\nArgentina.\nIn Argentina la votazione va da un massimo di 10 ad un minimo di 1. La sufficienza corrisponde a 4.\nBrasile.\nIn Brasile la votazione va da un massimo di 10 ad un minimo di 0. La sufficienza corrisponde a 5 o 6.\nBolivia.\nIn Bolivia la votazione va da un massimo di 100% ad un minimo di 0%. La sufficienza corrisponde a 50%.\nCile.\nIn Cile la votazione va da un massimo di 7 ad un minimo di 1. La sufficienza corrisponde a 4.\nCanada.\nIn Canada si ha una votazione identica agli Stati Uniti d'America, alcune regioni adottano ufficialmente anche i segni + e - vicino alle lettere.\nStati Uniti d'America.\nNegli Stati Uniti la votazione si basa sulle lettere dell'alfabeto, ognuna corrispondente ad una percentuale: per esempio le lettere \"D\" e \"B\" corrispondono rispettivamente al 60/69% e all'80/89%. La lettera che esprime la massima valutazione \u00e8 \"A\", mentre quelle che esprimono una valutazione insufficiente sono E ed F. \nLa GPA (Grade Point Average) \u00e8 una media delle valutazioni \"pesata\" sui crediti formativi (CFU, in ore) stimati per ciascun corso/materia di studio.\nAlcuni stati tra cui Carolina del Sud, Indiana, Louisiana, Nebraska, New Jersey, Carolina del Nord, Dakota del Nord, Oregon, Pennsylvania, Tennessee, Illinois e Virginia usano anche questa griglia di valutazione:\nPer ricavare il voto effettivo si utilizza una scala in percentuale:\nMessico.\nIn Messico si utilizza una scala decimale da 0 (voto minimo) a 10 (voto massimo). Alcune scuole propongono anche una scala da 0 (voto minimo) a 100 (voto massimo). La sufficienza corrisponde al 6/10 o al 60/100.\nAsia.\nAfghanistan.\nIn Afghanistan si utilizza il sistema anglosassone standard.\nArabia Saudita.\nIn Arabia Saudita si usa un metodo identico alla votazione anglosassone, tuttavia \u00e8 assente la lettera E.\nCina.\nIn Cina si usano voti in centesimi e a Hong Kong si utilizza il sistema di votazione anglosassone, da F (voto minimo) ad A (voto massimo).\nGiappone.\nIn Giappone si usano voti in centesimi.\nIl primo risultato corrisponde all'eccellenza, l'ultimo all'insufficienza.\nCorea del Sud.\nIn Corea del Sud si usano voti in centesimi, come in Giappone.\nIl primo risultato corrisponde all'eccellenza, l'ultimo all'insufficienza.\nIndia.\nIn India si utilizza un sistema di votazione simile a quello anglosassone. Difatti i voti in ordine crescente sono: C, B, B+, A, O, dove C corrisponde al voto minimo mentre O al voto massimo.\nIndonesia.\nIn Indonesia si adotta un metodo simile all'India, tuttavia i voti in ordine crescente partono da E, seguito da D, C, B, A per arrivare ad O. P=molto buono (7\u00bd - 8\u00bd in voto numerale)\nIran.\nIn Iran si utilizza il sistema anglosassone standard.\nIraq.\nIn Iraq si adottano le percentuali, la sufficienza parte dal 50%.\nIsraele.\nIn Israele si adottano le percentuali, la sufficienza parte dal 55%.\nKazakistan.\nIn Kazakistan si utilizza il sistema anglosassone standard.\nLibano.\nIn Libano si utilizza il sistema anglosassone standard.\nMalaysia.\nIn Malaysia si utilizza il sistema anglosassone standard.\nNepal.\nIn Nepal si utilizza il sistema anglosassone standard.\nPakistan.\nIn Pakistan si utilizza il sistema anglosassone standard.\nTaiwan.\nA Taiwan si usano voti in centesimi.\nIl primo risultato corrisponde all'eccellenza, l'ultimo all'insufficienza.\nEuropa.\n=== Europa -----\nIn Europa i voti vanno da 1 a 10. Alcune scuole ammettono anche i decimali, altre solo numeri interi naturali.\nAustria.\nIn Austria la votazione va da un massimo di 1 ad un minimo di 5. La sufficienza corrisponde a 4.\nLa lode (mit ausgezeichnetem Erfolg bestanden) si assegna se la media di tutte le valutazioni \u00e8 di 1.5 e nessun voto inferiore a 3.\nBosnia ed Erzegovina.\nIn Bosnia ed Erzegovina, i voti da 1 a 5 sono usati nelle scuole primarie e secondarie, mentre da 10 a 5 nelle universit\u00e0.\nScuole primarie e secondarie:\nUniversit\u00e0:\nBulgaria.\nIn Bulgaria, si adottano i seguenti voti:\nDanimarca.\nLa griglia di votazione \"syv-trins-skalaen\", introdotta nel 2007, ha rimpiazzato la vecchia \"13-skala\". La nuova scala \u00e8 stata appositamente introdotta per essere compatibile con la ECTS-scale.\n\"Syv-trins-skalaen\" \u00e8 composta da 7 valutazioni, andanti da 12 a -3, con il 12 come voto massimo.\nFrancia.\nIn Francia si va generalmente da 0 (voto minimo) a 20 (voto massimo) e la sufficienza si raggiunge con il 10; alcune scuole utilizzano il sistema da 0 a 10. Secondo l'ordinamento francese, se si ha una media dell'8-9/10 si ha la possibilit\u00e0 di alzare a 10 facendo degli esami addizionali.\nGermania.\nIn Germania i voti vanno da 1 (sehr gut), ovvero il voto massimo, a 6 (ungen\u00fcgend) insufficiente.\nItalia.\nLa votazione esiste da molto tempo in Italia ed il sistema usato \u00e8 molto variato negli anni. Ma il metodo pi\u00f9 usato consiste nella griglia di votazione che parte da 1 (voto minimo) a 10 (voto massimo). La sufficienza corrisponde a 6. Oggi (2022) si adottano nell'ambito competenze anche altri metodi di votazione: A, B, C, D, E. A=10, B=8/9, C=6/7, D=5/6- E=insufficiente N=6. I voti vanno ad influire sulla media.\nEpoca fascista.\nIn epoca fascista la votazione non riguardava solo materie, bens\u00ec anche i lavori domestici, la cultura fascista e l'igiene della persona. Il sistema adottato era quello dei giudizi, che erano i seguenti:\nDal secondo dopoguerra ad oggi.\nCon la caduta del regime furono introdotti i voti in decimi in ogni livello e tipo di scuola. L'eccellenza corrisponde a 10, la sufficienza a 6.\nNegli anni ottanta si \u00e8 poi accentuata una differenza di sistemi di votazione tra le scuole elementari, medie e superiori: mentre le superiori mantennero il voto in decimi (tranne che in religione cattolica, per cui si adottavano i giudizi \"insufficiente\", \"sufficiente\", \"molto\", \"moltissimo\"), nelle altre due scuole furono introdotti i giudizi letterali, che erano i seguenti:\nNormativa attuale.\nDall'anno scolastico 2008-2009 \u00e8 di nuovo in vigore il voto in decimi nelle scuola primaria e nella scuola secondaria di primo grado.\nInsufficienza: 1-5 | Sufficienza: 6-10\nGli incrementi dei voti.\nLa prassi prevede che i voti possano talvolta essere seguiti da dei modificatori come i simboli + e - o la frazione 1/2. Nonostante si tratti di una pratica assai diffusa, il valore numerico del voto con il modificatore non \u00e8 quantificabile, come si pu\u00f2 osservare infatti in pagella tali modificatori non sono previsti.\nEsame di stato.\nFino al 1999 la votazione dell'esame di stato era espressa in sessantesimi: pertanto l'eccellenza corrispondeva a 60 e la sufficienza a 36. A partire dall'esame di stato del 1999 la votazione \u00e8 espressa in centesimi: la sufficienza corrisponde al voto 60/100, con un massimo di 100 e lode, quest'ultima conseguibile solo dal 2007. Il voto finale \u00e8 cos\u00ec ripartito:\nLe prove scritte sono attualmente due con un valore di 20 punti ciascuna: la prima prova \u00e8 il tema di italiano, la seconda \u00e8 la prova di indirizzo (e la terza, che era fino al 2018 scelta dalla commissione la mattina stessa, poteva essere di varie tipologie di domande aperte o chiuse ed era basata sulle materie dei commissari di esame, quattro o cinque materie in base alla composizione della commissione).\nInvece i crediti vengono attribuiti nel triennio durante lo scrutinio finale di ogni anno: per l'attribuzione si tiene conto della media aritmetica della scheda di valutazione, che determina il credito scolastico, che pu\u00f2 aumentare di 1 qualora si rispettino determinati criteri stabiliti dall'istituto volti a certificare il credito formativo. Per le classi terze i crediti vanno da un minimo di 7 ad un massimo di 12 punti, per le quarte da 8 a 13 per le classi quinte vanno da un minimo di 9 ad un massimo di 15. Il punteggio massimo realizzabile con i crediti \u00e8 40 punti.\nEntro un certo limite, i crediti possono anche tenere conto di attivit\u00e0 extracurriculari, quali corsi pomeridiani o serali frequentati all'esterno del normale orario scolastico, sia presso lo stesso istituto superiore che in altre strutture. L'istituto pu\u00f2 richiedere che lo studente dimostri un attestato delle presenze ed una eventuale certificazione delle competenze acquisite, a seguito di un esame finale di valutazione.\nA partire dal 2007 la commissione d'esame pu\u00f2 attribuire all'unanimit\u00e0 il voto 100 e lode se il candidato ottiene i 100 punti totali senza ricorrere al bonus, e se ha completato i tre anni precedenti con almeno 9 di media nelle valutazioni finali. Il bonus viene attribuito dalla commissione, secondo criteri da essa stabiliti, per un massimo di 5 punti, qualora il candidato abbia ottenuto almeno 30/40esimi di credito scolastico e almeno 50/60esimi nel punteggio d'esame.\nA partire dal 2019 \u00e8 stata stabilita una nuova ripartizione del punteggio massimo nel voto in centesimi:\nPer i corsi di laurea triennale ad accesso a numero programmato, nei quali l'iscrizione al primo anno di corso \u00e8 limitata ad un numero massimo di posti disponibili e subordinata al superamento di un esame di ammissione, la singola universit\u00e0 pu\u00f2 decidere se e in quale misura tenere conto del voto finale dell'esame di stato nel calcolo del punteggio di ammissione, in base alla propria autonomia didattica. \nIn alcuni atenei, viene valutato in eguale misura (50% e 50%) il voto dell'esame di Stato e quello del test di ammissione, in altri casi soltanto l'esame di ateneo. Per l'accesso ai corsi di laurea magistrale viene valutato il percorso di laurea triennale e l'eventuale curriculum \"successivo\" (master, esperienze lavorative, altri corsi di laurea magistrale, ecc.), non l'esame di Stato.\nValutazione delle verifiche scritte.\nLa valutazione delle verifiche scritte viene attribuita dal docente. La maggior parte delle verifiche scritte prevede una \"griglia di correzione\" con le indicazioni di quali parti sono indispensabili alla sufficienza.\nValutazione delle verifiche orali.\nAnche la votazione delle verifiche orali viene attribuita dal docente, il quale tiene in considerazione la ricchezza dei concetti e la loro esposizione, nonch\u00e9 l'andamento generale della interrogazione.\nIl voto finale negli istituti secondari superiori per materie.\nCon la corrente normativa scolastica per poter valutare un alunno il docente ha bisogno di una \"pluralit\u00e0\" di valutazioni, preferibilmente non tutte dello stesso tipo. Pu\u00f2 capitare che il Collegio dei docenti di un Istituto Superiore riveda queste norme descrivendole in modo pi\u00f9 dettagliato rispetto alla normativa nazionale, ad esempio stabilendo un numero minimo di prove scritte o orali. Tuttavia se l'alunno non svolge nessuna verifica n\u00e9 orale n\u00e9 scritta, il docente \u00e8 tenuto comunque a valutarlo in sede di scrutinio purch\u00e9 sia stato presente per un numero di giorni sufficienti. Ci\u00f2 significa che lo studente che non ha raggiunto un numero congruo di valutazioni deve essere comunque scrutinato.\nAl momento di esprimere il voto finale che andr\u00e0 nella pagella, gli insegnanti tengono conto solitamente della media aritmetica, o comunque un altro tipo di media (ad esempio la media pesata distinguendo tra valutazioni di diversa difficolt\u00e0), tuttavia nessuna regola prevede che il voto in pagella debba essere uguale alla media, n\u00e9 arrotondato in base ad essa. Il docente pu\u00f2 infatti attribuire il voto finale che ritiene meglio rappresenti le conoscenze e le competenze che egli vede che il discente ha acquisito nel corso dell'anno indipendentemente dai suoi voti nelle singole verifiche. La decisione finale spetta in ogni caso al Consiglio di classe che ha eventualmente facolt\u00e0 di modificare la valutazione proposta dal singolo docente, motivandone la modifica e con opportuna votazione se la decisione non \u00e8 unanime.\nMacedonia del Nord.\nIn Macedonia, come in Russia, la votazione va da un minimo di 1 (non usato salvo casi eccezionali) ad un massimo di 5 ed \u00e8 espressa in cifre. L'insufficienza corrisponde al 2. Il 3 \u00e8 la sufficienza, il 4 \u00e8 un voto alto e significa buono-distinto.\nPolonia.\nIn Polonia la votazione va da un minimo di 1 a un massimo di 6 (raro), la sufficienza parte da 2.\n1 Niedostateczny - Insufficiente\n2 Dopuszczaj\u0105cy - Sufficiente\n3 Dostateczny - Abbastanza buono\n4 Dobry - Buono\n5 Bardzo dobry - Molto buono\n6 Celuj\u0105cy - Eccellente\nRepubblica Ceca.\nIn Repubblica Ceca, i voti da 1 a 5 sono usati nelle scuole primarie e secondarie, mentre da 1 a 4 nelle universit\u00e0.\nScuole primarie e secondarie:\nUniversit\u00e0:\nRomania.\nIn Romania la votazione si esprime attraverso voti che vanno dall'1 come voto minimo (l'1 \u00e8 un voto molto raro) al 10 come voto massimo; la sufficienza viene rappresentata dal 5.\nLa valutazione \u00e8 una valutazione complessiva e il sistema scolastico romeno \u00e8 meritocratico. I voti permettono l'acceso al successivo ciclo scolastico e fanno media con i voti ottenuti a esami nazionali per l'ammissione, appunto, al successivo ciclo scolastico; ad esempio: il passaggio dalla quarta elementare alla quinta (che diventa la prima del ginnasio); per passare dalla quarta classe di ginnasio, l'ottava, equivalente alla terza media, al liceo; tra il primo biennio del liceo e il secondo biennio di liceo; tra il liceo e gli studi postliceali o universitari. Per l'ammissione ai cicli successivi di studio, la ripartizione dei posti si fa in modo virtuale, elettronico, seguendo due criteri: \n1) i voti ottenuti (la media generale degli anni del ciclo + gli esami di ammissione);\n2) le preferenze dichiarate dagli studenti nelle domande d'iscrizione, perch\u00e9 lo studente ha la possibilit\u00e0 di dichiarare l'interesse verso pi\u00f9 istituti scolastici, ma sar\u00e0 ammesso in base al voto ottenuto. \nAlle scuole di maggior prestigio il voto minimo di ammissione \u00e8 molto alto, spesso superando il 9 e mezzo come media generale, ci\u00f2 che vuol dire che soltanto gli studenti con una media fra 9 e mezzo e 10 possono frequentare quegli istituti.\nRussia.\nIn Russia la votazione va da un minimo di 1 (non usato salvo casi eccezionali) ad un massimo di 5 ed \u00e8 espressa in cifre. L'insufficienza corrisponde al 2. Il 3 \u00e8 la sufficienza, il 4 \u00e8 un voto alto e significa buono-distinto.\nUcraina.\nIn Ucraina la votazione va da un minimo di 1 ad un massimo di 12 secondo il livello di competenze (1-3 - iniziale, 4-6 - medio, 7-9 -sufficiente, 10-12 - alto).\nSlovenia.\nScuole primarie e secondarie:\nSvizzera.\nIn Svizzera la votazione, detta nota, va da un minimo di 1 ad un massimo di 6, a intervalli di 0.5, come riportato nella tabella. \nIn molti istituti scolastici, oltre al decimale 0.5, viene considerato anche il decimale 0.25. Oppure vengono usati i segni \"+\" e \"-\", che stanno ad indicare un modificatore di 0.25 in pi\u00f9 o in meno (ad esempio una nota 5+ \u00e8 intesa come 5.25, mentre una nota 4- \u00e8 intesa 3.75). \nLa nota ottenuta, si calcola come segue:\nEsempio: un allievo ottiene 58 punti su 70 in un esame.\nNel passaggio 2, si moltiplica per 5 e si aggiunge 1, dato che le note vanno fino al 6 e non \u00e8 possibile assegnare una valutazione inferiore all'1. Questa particolarit\u00e0 \u00e8 conosciuta nel gergo studentesco, come \"un regalo da parte dello Stato\", oppure definita con l'espressione \"l'1 lo regala il Cantone\"."}
{"id": "2400941", "revid": "1632387", "url": "https://it.wikipedia.org/wiki?curid=2400941", "title": "Mungitura", "text": "La mungitura \u00e8 la pratica di stimolazione delle ghiandole mammarie della femmina delle specie appartenenti alla classe dei mammiferi, atta a prolungare la produzione di latte negli animali anche dopo lo svezzamento del piccolo. \nIn particolare, tale metodo viene applicato su animali, come le vacche, le capre, le pecore e le asine, per ricavare latte, utile non solo per essere bevuto, ma anche per la fabbricazione di formaggi.\nMetodi.\nLa mungitura pu\u00f2 essere compiuta in due modi: manualmente o meccanicamente.\nMungitura a mano.\nLa mungitura a mano viene realizzata in questo modo: le mani abbracciano completamente la mammella (questo tipo di mungitura riguarda soprattutto gli ovini ma il procedimento \u00e8 simile anche per i bovini e cos\u00ec via) e gradatamente dall'alto verso il basso, a partire dal mignolo, le dita e il palmo della mano, effettuano una pressione regolare, al fine di convogliare il latte verso i capezzoli. Con un'ultima pressione del pollice e dell'indice, il latte esce e va dentro un contenitore. Naturalmente l'operazione appena descritta avviene in meno di un secondo.\nMungitura meccanica.\nLa mungitura meccanica viene invece progettata per l'estrazione del latte sfruttando il vuoto d'aria. Gli aspiratori della macchina vengono applicati sui capezzoli, dopodich\u00e9, alternando il vuoto alla normale pressione dell'aria, raccolgono il latte senza danneggiare le mammelle.\nLa mungitura meccanica avviene applicando alternativamente una forza negativa (vuoto d'aria relativo) allo sfintere dei capezzoli delle mammelle. Ai capezzoli viene applicato il prendi capezzolo (composto da guaina, camera di pulsazione, porta guaina) collegato tramite un sistema di condutture e tubi in gomma al pulsatore ad una pompa del vuoto che permettono la chiusura e apertura della guaina per alternare la fase di estrazione latte ad una fase di massaggio del capezzolo. Il latte estratto, tramite tubi in gomma alimentare o silicone, viene convogliato in un recipiente denominato collettore, successivamente, sempre con il vuoto, viene trasferito nel recipiente di raccolta, dove sar\u00e0 possibile portarlo a pressione atmosferica.\nCaratteristiche.\nLa mungitura si divide in 6 aspetti fondamentali:\nLa velocit\u00e0.\nLa mungitura deve essere un'operazione veloce e completa, la mammella deve essere svuotata nell'arco di pochi minuti, in quanto se vi rimanesse del latte all'interno, esso fermenterebbe, i batteri prolifererebbero e la mammella si ammalerebbe di mastite. La mungitura ha una diversa durata per ogni specie; per la pecora pu\u00f2 durare all'incirca 3 minuti, nella vacca arriva a 7-8 minuti.\nPrima della mungitura la mammella viene massaggiata, una volta il massaggio veniva svolto a mano, oggi \u00e8 molto pi\u00f9 semplice grazie all'uso di una sorta di idromassaggio, effettuato con acqua tiepida, che possiede anche la funzione di lavaggio della mammella. Quando la mammella viene massaggiata, la vacca sente subito uno stimolo che arriva fino al cervello, poi all'ipofisi, dove \u00e8 presente l'ipotalamo, una ghiandola in grado di produrre un ormone, l'ossitocina, questo scorre nel sangue ed arriva fino alla mammella, qui colpisce le cellule a canestro (muscoli involontari lisci che ricoprono per intero ogni alveolo come una rete da canestro), e il latte sotto l'effetto della pressione di questi muscoli viene emesso all'esterno. L'azione dell'ossitocina sui muscoli a canestro degli alveoli ha una durata limitata, ecco il motivo per cui deve essere svuotata velocemente. L'ossitocina non agisce soltanto sulle cellule a canestro, ma anche sull'utero al momento del parto."}
{"id": "2400943", "revid": "767487", "url": "https://it.wikipedia.org/wiki?curid=2400943", "title": "Joe Cheng", "text": "Biografia.\nJoe Cheng ha dato inizio alla sua carriera con l'agenzia per modelli \"Catwalk\". La carriera d'attore \u00e8 iniziato quando \u00e8 stato scelto per recitare nella serie televisiva taiwanese \"The Rose\", insieme al famoso gruppo pop taiwanese di ragazze S.H.E, nel 2003. L'anno seguente, \u00e8 stato scelto come attore protagonista in altre due serie televisive taiwanesi, \"Nine Ball\" e \"Magic Ring\".\nIl ruolo in cui ha riscosso pi\u00f9 successo \u00e8 stato quello di attore protagonista insieme ad Ariel Lin nel drama \"It Started With a Kiss\", serie televisiva del 2005 adattata dal manga giapponese \"Itazura na Kiss\". Cheng ha partecipato anche al sequel del drama, \"They Kiss Again\", che \u00e8 andato in onda nel 2007. Dopo \"They Kiss Again\", Cheng ha ottenuto dei ruoli nell'adattamento taiwanese della serie giapponese \"Honey and Clover\", ed in una serie televisiva dal titolo \"Love or Bread\"."}
{"id": "2400950", "revid": "449371", "url": "https://it.wikipedia.org/wiki?curid=2400950", "title": "Henk-Jan Held", "text": ""}
{"id": "2400953", "revid": "610351", "url": "https://it.wikipedia.org/wiki?curid=2400953", "title": "Campionati italiani estivi di nuoto 2003", "text": "I Campionati italiani estivi di nuoto 2003 si sono svolti a Riccione tra il 29 luglio e il 2 agosto 2003."}
{"id": "2400955", "revid": "599013", "url": "https://it.wikipedia.org/wiki?curid=2400955", "title": "Goran Ivani\u0161evic", "text": ""}
{"id": "2400956", "revid": "1543377", "url": "https://it.wikipedia.org/wiki?curid=2400956", "title": "Riccardo Perpetuini", "text": "Caratteristiche tecniche.\n\u00c8 un centrocampista dinamico, in grado di giocare sia davanti alla difesa che come mezzala.\nCarriera.\nClub.\nOriginario di Cisterna di Latina, inizia a giocare a calcio sin da piccolissimo frequentando le scuole-calcio della sua citt\u00e0.\nLazio.\nSuperando alcuni provini, viene ammesso nelle formazioni giovanili della Lazio. Nel 2007 lascia Cisterna e si trasferisce a Roma, continuando a crescere come calciatore e diventando un titolare della Primavera dei biancocelesti. Nel luglio 2008 prende parte al ritiro della prima squadra, giocando in molte delle amichevoli pre-campionato.\nIl 13 maggio 2009 vince la Coppa Italia, quando la Lazio batte ai calci di rigore la Sampdoria. Il 17 maggio successivo, a 18 anni, esordisce in Serie A, entrando al posto di Ousmane Dabo nel secondo tempo di Palermo-Lazio, persa per 2-0 allo Stadio Renzo Barbera di Palermo.\nL'8 agosto 2009 vince il suo secondo titolo con la maglia della Lazio, quando la Lazio batte, per 2-1, l'Inter nella partita per l'assegnazione della Supercoppa italiana. La seconda presenza in Serie A arriva il 20 settembre successivo nel pareggio per 1-1 contro il , quando subentra al 70' al posto di Pasquale Foggia. Il 1\u00ba ottobre 2009 scende in campo nella seconda partita della fase a gironi di UEFA Europa League disputata dalla Lazio, contro il Levski Sofia e terminata 4-0 in favore dei laziali.\nCrotone e ritorno alla Lazio.\nL'11 gennaio 2010 si trasferisce al Crotone, militante in Serie B, in prestito gratuito fino a giugno.. Esordisce il 23 gennaio successivo nella sconfitta per 3-0 contro il Brescia, subentrando al 59' ad Andrea Mazzarani. Con il Crotone totalizza 9 presenze ed alla fine del prestito fa il suo ritorno al club capitolino.\nInizia quindi la stagione 2010-2011 alla Lazio con cui tuttavia totalizza una sola presenza, in Coppa Italia.\nFoggia.\nIl 23 dicembre 2010 passa in prestito al . Fa il suo esordio in maglia rossonera il 9 gennaio 2011 nella sconfitta per 4-2 contro la Lucchese, subentrando al 75' a Salvatore Burrai. Dopo due allenamenti e una partita disputata con i nuovi compagni, subisce una lesione del legamento crociato del ginocchio. \u00c8 costretto, di fatto, a terminare la stagione con una sola presenza all'attivo.\nIl 31 agosto 2011 viene ceduto ancora una volta al Foggia, Nella sua seconda stagione con la maglia del Foggia disputa un totale di 20 partite. Anche questa volta, a fine stagione lascia il club foggiano per tornare a Roma.\nSalernitana.\nIl 3 agosto 2012 firma con la Salernitana, che lo acquista in compartecipazione dal club biancoceleste. Esordisce il 16 settembre 2012 nel pareggio per 2-2 contro l'Aversa Normanna. Il 14 ottobre successivo sigla il suo primo gol da professionista, siglando il momentaneo pareggio per 1-1 nella vittoria per 3-1 contro il Borgo a Buggiano. Il 12 maggio 2013 vince il campionato italiano di Lega Pro Seconda Divisione ottenendo la promozione in Lega Pro Prima Divisione e il 25 maggio successivo vince la Supercoppa di Lega di Seconda Divisione battendo, sia all'andata e al ritorno, la Pro Patria. Conclude la stagione con 33 presenze e 4 reti.\nTornato alla Lazio, il 2 settembre 2013 viene acquistato con la formula del prestito ancora una volta dal club campano, con cui conquista la Coppa Italia Lega Pro. A fine stagione torna alla Lazio totalizzando in due stagioni con la Salernitana 60 presenze e 6 gol.\nL'Aquila.\nIl 15 luglio 2014 firma un biennale con L'Aquila, Il 10 agosto successivo fa il suo esordio in occasione della vittoria per 2-1 contro l'AltoVicentino nel primo turno di Coppa Italia. Durante la 4\u00aa giornata di campionato, contro il Pontedera, subisce un grave infortunio che lo costringe a rimanere per mesi fuori dal rettangolo di gioco.\nCremonese.\nDopo aver rescisso il contratto che lo legava alla Lazio, il 25 settembre 2015 firma un contratto annuale con la Cremonese militante in Lega Pro. L'esordio arriva appena 2 giorni pi\u00f9 tardi in occasione del pareggio interno, per 3-3, contro il . Dopo appena 4 mesi dove totalizza 14 presenze decide di trasferirsi al .\nMantova.\nIl 22 gennaio 2016 il Mantova comunica, sul proprio sito ufficiale, di aver acquisito a titolo definitivo le prestazioni sportive del giocatore. L'esordio arriva due giorni pi\u00f9 tardi in occasione del pareggio interno, per 0-0, contro il S\u00fcdtirol.\nDopo il ritiro.\nIl 28 ottobre 2016, a soli 26 anni, annuncia il suo ritiro dal mondo del calcio per intraprendere la carriera da odontoiatra. Conclude la sua carriera da calciatore con un bottino di 136 presenze e 6 reti.\nStatistiche.\nPresenze e reti nei club.\n\"Statistiche aggiornate all'8 maggio 2016.\""}
{"id": "2400957", "revid": "767487", "url": "https://it.wikipedia.org/wiki?curid=2400957", "title": "Placca dello Yangtze", "text": "La placca dello Yangtze \u00e8 una placca tettonica terrestre; prende il nome cinese del grande fiume Azzurro che la attraversa da ovest verso est, nel suo percorso terminale. \u00c8 generalmente associata alla placca euroasiatica. Copre il sud-est della Cina, la parte sud-ovest e centrale del mar Cinese orientale e la parte nord del mar Cinese meridionale.\nLa placca occupa un angolo solido di 0.05425 sterad e si sposta a una velocit\u00e0 di rotazione di 0.9983\u00b0 per milione di anni, con un polo euleriano posto a 69\u00b007' di latitudine nord e 97\u00b072' di longitudine est.\nIl canale di Okinawa separa la placca di Okinawa dalla placca dello Yangtze, che \u00e8 in contatto anche con la placche delle Filippine, della Sonda, dell'Amur e con quella euroasiatica."}
{"id": "2400958", "revid": "1865216", "url": "https://it.wikipedia.org/wiki?curid=2400958", "title": "Roc-aux-Sorciers", "text": "Roc-aux-Sorciers (\"\"Rocca dei Maghi\" o \"Rocca degli Stregoni\"\") \u00e8 un sito archeologico francese, sede di un insediamento umano paleolitico del tipo detto \"riparo sotto roccia\".\nIl sito si trova nel comune di Angles-sur-l'Anglin, nel dipartimento della Vienne, nella regione del Poitou-Charentes.\nIn questo anfratto naturale, sorta di \"caverna aperta\" ai piedi di una falesia, \u00e8 stato rinvenuto uno dei pi\u00f9 begli esempi di arte del periodo Magdaleniano (o Maddaleniano): un fregio di bassorilievi di almeno una cinquantina di metri di lunghezza, di cui circa venti gi\u00e0 riportati alla luce e in corso di studio.\nIl fregio comprende figure di animali (bisonti, cavalli, stambecchi e felini) ma anche figure umane (corpi di donna, teste), ben pi\u00f9 rare nell'epoca Magdaleniana. Sull'insieme dei bassorilievi sono state rinvenute tracce di pigmenti naturali (nero, ocra, rosso) che permettono di ipotizzare che l'insieme monumentale fosse non soltanto scolpito ma anche dipinto."}
{"id": "2400962", "revid": "1543377", "url": "https://it.wikipedia.org/wiki?curid=2400962", "title": "Microsoft MapPoint", "text": "Microsoft MapPoint era sia una tecnologia (MapPoint Web Service, noto precedentemente come MapPoint .NET) sia un software per la gestione delle mappe GIS, entrambe sviluppate da Microsoft per i sistemi operativi Windows.\nLe versioni commercializzate sono state:"}
{"id": "2400963", "revid": "2091899", "url": "https://it.wikipedia.org/wiki?curid=2400963", "title": "Google Wave", "text": "Google Wave \u00e8 stato \"uno strumento personale di comunicazione e collaborazione\" annunciato da Google alla conferenza Google I/O il 27 maggio 2009. Si trattava di una applicazione web, di una piattaforma e di un protocollo di comunicazione pensato per riunire e-mail, messaggistica istantanea, wiki e social network.\nEra fortemente orientato alla collaborazione e al sistema real-time, supportato da estensioni che potevano fornire, ad esempio, un solido controllo ortografico e grammaticale, la traduzione automatica tra 40 diverse lingue, e diverse altre estensioni. Inizialmente resa nota ai soli sviluppatori, una versione \"anteprima\" di Google Wave fu messa a disposizione a circa 600.000 utenti dal 30 settembre 2009, partendo da una base di 100.000 utenti ognuno dei quali poteva invitarne altri otto.\nGoogle Wave, piattaforma Open source, consentiva di creare una rete di interscambio dati (\"WaveNetwork\"), con inoltre l'integrazione con altre applicazioni Google, come Google Maps, Gmail, Google docs, Google Calendar. Wave infatti integrava in un'unica schermata servizi di social network (Rete sociale), messaggistica istantanea, documenti, foto, video, audio sharing, feed Rss, mappe e altro. Con Google Wave gli internauti potevano scambiarsi, condividere in modalit\u00e0 \"one to many\" (uno a molti) contenuti in formato digitale (mappe, testi, immagini, filmati) e conversare, in tempo reale realizzando un network-gruppo di lavoro digitale. Quindi la possibilit\u00e0 di elaborare documenti condivisi, di gestire una \"onda\" comunicativa \"ugc\" (\"user generated content\", contenuto generato dagli utenti) in real time (tempo reale), di gestire interazioni e comunicazioni con gruppi ristretti.\nLo sviluppo di Wave \u00e8 stato interrotto da Google il 5 agosto 2010: \"Non \u00e8 andato come avremmo voluto\"; e \"l'accoglienza \u00e8 stata sotto le nostre aspettative\", dichiar\u00f2 Google. Il progetto sar\u00e0 inglobato all'interno di Google Documenti.\nA causa del suo basso successo, Google ha reso il servizio disponibile in sola lettura a partire dal 31 gennaio 2012; Google Wave \u00e8 stato chiuso il 30 aprile seguente.\nLo sviluppo del codice di Google Wave \u00e8 stato preso in carico l'1 Dicembre 2010 dalla Apache Software Foundation, per un prodotto \"server\" chiamato Wave in a Box, chiuso il 15 Gennaio 2018 senza aver visto contributi di rilevanza drastica, per diventare dopo allora un progetto ospitato su Github.\nEtimologia.\nIl nome \u00e8 ispirato alla serie televisiva \"Firefly\" dove il nome \"Wave\" indica una comunicazione elettronica (spesso riferita a una chiamata o a un messaggio video). Durante la fase di sviluppo sono stati, infatti, numerosi i riferimenti a questa serie."}
{"id": "2400965", "revid": "115361686", "url": "https://it.wikipedia.org/wiki?curid=2400965", "title": "Spindletop", "text": "Lo Spindletop \u00e8 un giacimento petrolifero caratterizzato da una geologia di diapiro salino situato a sud di Beaumont, in Texas.\nStoria.\nNonostante fosse noto che il Texas potesse ospitare formazioni geologiche suscettibili di contenere petrolio fino alla fine XIX secolo, la maggior parte dei geologi considerava che le uniche zone degli Stati Uniti che potessero produrre petrolio in quantit\u00e0 commerciali fossero quelle situate negli stati sulla costa orientale del paese.\nIl primo pozzo produttivo del giacimento fu messo in produzione il 10 gennaio 1901 con una produzione iniziale di 100.000 barili al giorno ed una profondit\u00e0 del foraggio di circa 350 metri. La pressione iniziale del giacimento era talmente elevata che occorsero nove giorni prima di poter controllare la produzione del pozzo. Durante i nove giorni il petrolio sparso attorno al pozzo cre\u00f2 un lago di petrolio largo circa un miglio. La sola produzione dello Splidletop triplic\u00f2 l'intera produzione di petrolio degli Stati Uniti.\nLa messa in produzione del primo pozzo ebbe una larghissima eco e gi\u00e0 alla fine del 1902 oltre 500 societ\u00e0 si erano installate nella zona dello Spindletop ed oltre 285 pozzi erano in operazione.\nL'indisponibilit\u00e0 di mezzi e delle conoscenze tecniche necessarie per mantenere la pressione all'interno del giacimento fece s\u00ec che la produzione del pozzo declin\u00f2 rapidamente a partire dal 1902. Gi\u00e0 nel 1904 il giacimento produceva solo 10.000 barili al giorno e rapidamente la pressione interna si ridusse al punto che la produzione era prossima a zero.\nNegli anni '20 la disponibilit\u00e0 di tecnologie di perforazione pi\u00f9 performanti permise di mettere in produzione zone del giacimento poste a pi\u00f9 grande profondit\u00e0. Il 14 novembre 1925 dopo aver forato ad oltre 800 metri inizi\u00f2 la messa in produzione di una seconda zona del giacimento che ne fece culminare la produzione a circa 21 milioni di barili nel 1927 (circa 60.000 barili al giorno). Durante i 10 anni seguenti la produzione totale di Spindletop super\u00f2 i 72 milioni di barili.\nSplindletop continu\u00f2 a produrre petrolio fino al 1936, in seguito la zona fu utilizzata come miniera di zolfo fino agli anni '70.\nConseguenze.\nLa messa in produzione di Splindletop spost\u00f2 il baricentro dell'industria petrolifera americano dalla Pennsylvania al Texas.\nLa disponibilit\u00e0 di petrolio in grandi quantit\u00e0 propulse l'industria petrolifera al punto da permettere gli investimenti necessari per creare il consumo di massa di prodotti petroliferi che sarebbe stato allo base dello sviluppo dell'industria automobilistica e chimica.\nDopo la scoperta apparve evidente il nesso di causalit\u00e0 fra la struttura di diapiro salino e la presenza di petrolio. In effetti, i diapiri salini agiscono come rocce impermeabili ed impediscono al petrolio contenuto nella roccia serbatoio di sfuggire e migrare verso la superficie. Dopo la scoperta dello Splindetop, altre formazioni dello stesso tipo furono identificate in Texas e spesso associate a giacimenti di petrolio."}
{"id": "2400969", "revid": "123312613", "url": "https://it.wikipedia.org/wiki?curid=2400969", "title": "Mexiletina", "text": "La mexiletina \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie) Rientra nella classe IB. Provoca un decremento della frequenza dei potenziali d'azione allungando la fase di ripolarizzazione, attraverso il blocco dei canali per il sodio.\nIndicazioni.\nViene utilizzato come terapia contro aritmie ventricolari.\nControindicazioni.\nControindicato in caso di shock cardiogeno, blocco atrioventricolare (2-3\u00ba grado)\nPosologia.\nPer via orale\nPer iniezione endovenosa\nEffetti indesiderati.\nFra gli effetti collaterali pi\u00f9 frequenti si riscontrano vomito, dispepsia, nausea, ipotensione, diarrea, bradicardia, insonnia, sonnolenza."}
{"id": "2400970", "revid": "1226", "url": "https://it.wikipedia.org/wiki?curid=2400970", "title": "Cattolico tradizionalista", "text": ""}
{"id": "2400972", "revid": "7336", "url": "https://it.wikipedia.org/wiki?curid=2400972", "title": "Oboi", "text": ""}
{"id": "2400973", "revid": "110157", "url": "https://it.wikipedia.org/wiki?curid=2400973", "title": "Kercseliget", "text": "Kercseliget \u00e8 un comune dell'Ungheria di 474 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400974", "revid": "767487", "url": "https://it.wikipedia.org/wiki?curid=2400974", "title": "Kereki", "text": "Kereki \u00e8 un comune dell'Ungheria di 551 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400976", "revid": "110157", "url": "https://it.wikipedia.org/wiki?curid=2400976", "title": "K\u00e9thely", "text": "K\u00e9thely \u00e8 un comune dell'Ungheria di 2.413 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400980", "revid": "1543377", "url": "https://it.wikipedia.org/wiki?curid=2400980", "title": "Controversie sul thimerosal", "text": "Vi sono controversie sorte circa l'affermazione scientificamente non provata, avanzata perlopi\u00f9 da movimenti antivaccinisti, che i vaccini contenenti mercurio (pi\u00f9 precisamente quello presente nel thimerosal, utilizzato come conservante in alcune formulazioni vaccinali) contribuirebbero al sorgere dell'autismo e di altri disordini neurologici.\nLa comunit\u00e0 scientifica internazionale rileva che non esistono prove scientifiche che supportino tali affermazioni, le quali sono state confutate in molteplici studi pubblicati nel corso dei decenni.\nGli studi.\nI sostenitori della presunta correlazione tra thimerosal e autismo fondano le proprie convinzioni su:\nBench\u00e9 una esigua minoranza di ricercatori e alcuni gruppi di genitori abbiano ipotizzato che il thimerosal potrebbe avere un ruolo nel causare l'autismo , numeri consistenti di studi scientifici e clinici non hanno rilevato alcuna prova oggettiva della correlazione tra thimerosal e autismo , ed in tal senso va anche l'attuale consenso scientifico internazionale.\nIl consenso scientifico, incluse le pi\u00f9 importanti istituzioni scientifiche e mediche mondiali, come il National Institute of Health statunitense e l'Organizzazione Mondiale della Sanit\u00e0 e cos\u00ec anche le agenzie governative come la Food and Drug Administration e la CDC , ritiene infatti che non vi sia alcuna prova oggettiva che il thimerosal possa avere un qualche ruolo nell'autismo o nei disordini neurologici.\nMolteplici studi scientifici hanno dimostrato questa assenza di correlazione, rilevando inoltre che i sintomi clinici dell'avvelenamento da mercurio differiscono significativamente da quelli dell'autismo.\nIn definitiva, numerosi studi dimostrano che non c'\u00e8 alcuna riduzione della percentuale di incidenza dell'autismo nei bambini che non hanno ricevuto vaccini contenenti thimerosal, non rilevando alcun nesso di causalit\u00e0 tra il conservante o tra i vaccini in genere e l'autismo.\nIn merito alle ricerche pubblicate da Mark Geier, principale fonte dei dati epidemiologici utilizzati da coloro che sostengono la correlazione tra thimerosal e autismo, sono state mosse diverse critiche , come l'accusa di non voler presentare alla comunit\u00e0 scientifica analisi metodologiche e statistiche applicate nei suoi studi, cos\u00ec da consentire una verifica ; a Geier vengono anche rimproverate l'impropria analisi dei dati presi dal \"Vaccine Adverse Event Reporting System\" cos\u00ec come l'avere confuso o mal etichettato i fondamentali termini statistici usati nei suoi scritti .\nUlteriori prove scientifiche che escludono la correlazione tra conservante a base di mercurio e autismo sono state fornite da diverse associazioni mediche e scientifiche quali: l'American Medical Association, l'American Academy of Pediatrics, l'American College of Medical Toxicology, la Canadian Paediatric Society, la National Academy of Sciences, la Public Health Agency of Canada, e la European Medicines Agency.\nConseguenze.\nNegli Stati Uniti, la VICP (corte federale dei vaccini) ha ricevuto numerose richieste di risarcimento da parte di famiglie che, sostenute da vari movimenti antivaccinisti, avrebbero provato ad ottenere rimborsi economici cercando di sostenere la presunta correlazione tra vaccini e autismo. La maggior parte di questi giudizi non \u00e8 ancora addivenuto a una sentenza, dovendo dimostrare la presenza di un nesso causale tra vaccino e autismo, aspetto che si presenta difficile proprio per l'evidenza scientifica del contrario. In un solo caso il governo federale ha risarcito (6 marzo 2008) i genitori di una bambina con una malattia mitocondriale, che avrebbe cominciato a presentare sintomi di autismo dopo una serie di vaccini alcuni dei quali contenenti il thimerosal . \nMolti genitori hanno erroneamente interpretato questo risarcimento come se fosse una conferma che i vaccini causano l'autismo, tuttavia la maggior parte dei bambini autistici non presenta disordini mitocondriali, e il risarcimento fu in realt\u00e0 concesso senza che fosse stato provato un nesso di causalit\u00e0 tra vaccino e sintomi di autismo ."}
{"id": "2400981", "revid": "729019", "url": "https://it.wikipedia.org/wiki?curid=2400981", "title": "Kisasszond", "text": "Kisasszond \u00e8 un comune dell'Ungheria di 175 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400982", "revid": "729019", "url": "https://it.wikipedia.org/wiki?curid=2400982", "title": "Kisbajom", "text": "Kisbajom \u00e8 un comune dell'Ungheria di 455 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400983", "revid": "729019", "url": "https://it.wikipedia.org/wiki?curid=2400983", "title": "Kisber\u00e9ny", "text": "Kisber\u00e9ny \u00e8 un comune dell'Ungheria di 219 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400988", "revid": "729019", "url": "https://it.wikipedia.org/wiki?curid=2400988", "title": "Kisb\u00e1rap\u00e1ti", "text": "Kisb\u00e1rap\u00e1ti \u00e8 un comune dell'Ungheria di 536 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400989", "revid": "123312623", "url": "https://it.wikipedia.org/wiki?curid=2400989", "title": "Moricizina", "text": "La moricizina \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie) Rientra nella classe IC.\nIndicazioni.\nViene utilizzato come terapia nella prevenzione di aritmie ventricolari potenzialmente mortali\nControindicazioni.\nAnalisi hanno dimostrato che se assunto in concomitanza con diuretici si aumentino gli effetti negativi anche mortali.\nEffetti indesiderati.\nFra gli effetti collaterali pi\u00f9 frequenti si riscontrano nistagmo, cefalea, nausea e vertigini."}
{"id": "2400990", "revid": "729019", "url": "https://it.wikipedia.org/wiki?curid=2400990", "title": "Kisgyal\u00e1n", "text": "Kisgyal\u00e1n \u00e8 un comune dell'Ungheria di 252 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400994", "revid": "767487", "url": "https://it.wikipedia.org/wiki?curid=2400994", "title": "Kiskorp\u00e1d", "text": "Kiskorp\u00e1d \u00e8 un comune dell'Ungheria di 986 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400995", "revid": "729019", "url": "https://it.wikipedia.org/wiki?curid=2400995", "title": "Stazione di Ottavia", "text": "La stazione di Ottavia \u00e8 una delle fermate ferroviarie a servizio dell'omonima zona del comune di Roma. La fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3.\nStoria.\nLa stazione di Ottavia venne attivata fra il 1916 e il 1927, nel 1999 vennero eseguiti lavori di ammodernamento per il raddoppio della linea tra Roma S. Pietro e Cesano e venne riclassificata come fermata.\nStrutture e impianti.\nLa fermata, gestita da RFI, dispone di un fabbricato viaggiatori, che ospita, le banchine coperte e la biglietteria automatica.\n\u00c8 dotata di due binari passanti utilizzati per il servizio viaggiatori.\nMovimento.\nNella fermata fermano tutti i treni regionali per Bracciano, Cesano, Roma e Viterbo. La tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense e Cesano, un treno ogni 30 minuti per Bracciano e un treno ogni ora per Viterbo.\nServizi.\nLa fermata, che RFI classifica nella categoria \"Silver\", dispone di:"}
{"id": "2400997", "revid": "110157", "url": "https://it.wikipedia.org/wiki?curid=2400997", "title": "K\u0151k\u00fat", "text": "K\u0151k\u00fat \u00e8 un comune dell'Ungheria di 611 abitanti (dati 2001) situata nella provincia di Somogy, nell'Ungheria centro-occidentale."}
{"id": "2400998", "revid": "287204", "url": "https://it.wikipedia.org/wiki?curid=2400998", "title": "Tocainide", "text": "La tocainide \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie). Rientra nella classe IB.\nPosologia.\nPer via orale\nPer via parenterale\nEffetti indesiderati.\nFra gli effetti collaterali pi\u00f9 frequenti si riscontrano vomito, agranulocitosi, nausea, vertigini."}
{"id": "2401000", "revid": "729019", "url": "https://it.wikipedia.org/wiki?curid=2401000", "title": "Koml\u00f3sd", "text": "Koml\u00f3sd \u00e8 un comune dell'Ungheria di 206 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401003", "revid": "767487", "url": "https://it.wikipedia.org/wiki?curid=2401003", "title": "K\u0151r\u00f6shegy", "text": "K\u0151r\u00f6shegy \u00e8 un comune dell'Ungheria di 1.712 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401004", "revid": "110157", "url": "https://it.wikipedia.org/wiki?curid=2401004", "title": "K\u00f6tcse", "text": "K\u00f6tcse \u00e8 un comune dell'Ungheria di 520 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401008", "revid": "1564499", "url": "https://it.wikipedia.org/wiki?curid=2401008", "title": "Sant'Apollinare (Italia)", "text": "Sant'Apollinare (\"Santapunaro\" o \"Santapunare\" in dialetto locale) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nL'area nell'Alto medioevo entr\u00f2 a far parte della Terra di San Benedetto. Dalla conquista normanna, diviene parte della Terra di Lavoro del Regno di Sicilia, poi Regno di Napoli e Regno delle Due Sicilie (fino al 1861), dopo l'Unit\u00e0, nella Campania e dal 1927 con l'istituzione della provincia di Frosinone trasferita al Lazio.\nIl centro \u00e8 situato su di un piccolo poggio nella bassa valle del Liri a breve distanza dalla destra del fiume omonimo. Tale fiume attraversa il territorio comunale e sul suo confine, in localit\u00e0 Giunture, si congiunge col fiume Gari prendendo poi il nome Garigliano e tracciando da qui in poi il confine tra Lazio e Campania. Il comune rientra nella Valle dei Santi.\nOltre agli alberi da frutta, sono diffusi il pioppo, il cerro e la farnia ma sono presenti anche gli elementi tipici della macchia mediterranea come il leccio, il frassino, il carpino.\nClima.\nIl clima \u00e8 di tipo mediterraneo, con piovosit\u00e0 autunnale e invernale, siccit\u00e0 estiva e temperature non eccessivamente elevate.\nOrigini del nome.\nIl nome del Comune ha origini medievali, quando i Monaci Benedettini della vicina Abbazia di Montecassino edificarono una \"cellae\" dedicata al Vescovo Martire Ravennate Sant'Apollinare.\nStoria.\nLe origini di Sant'Apollinare risalgono al periodo intorno al 797 (come testimoniato dai documenti cassinesi), quando divenne abate di Montecassino Gisolfo (796-817), il quale, oltre all'efficace opera di valorizzazione del territorio circostante il monastero, fece costruire su di un colle denominato \"Albianus\" (il termine deriva dal colore delle greggi che vi pascolavano) una \"cella\" dedicata al santo ravennate Apollinare (vescovo e martire) e vi fece impiantare stabilmente alcuni monaci benedettini. Per \"cella\" dobbiamo intendere nell'antico significato, un piccolo convento con la cappella, l'abitazione dei monaci e il ripostiglio degli arnesi. L'origine del nome del paese, Sant'Apollinare risale al 797, ma il centro abitato ha origini ben pi\u00f9 antiche, infatti gli abitanti venivano chiamati anche \"ponaresi\" dal nome del colle chiamato \"colle ponaro\". Quindi il centro abitato ha origini forse pi\u00f9 antiche di quelle di Cassino e la popolazione di all'ora non era osca, cio\u00e8 di origine degli abitanti osci che predominavo i territori vicini. Negli ultimi anni sono state ritrovate anche testimonianze risalenti all'et\u00e0 del ferro come il vicino paese San Giorgio, grazie a questi ritrovamenti si \u00e8 potuto capire che la popolazione di questo paese ha origini antichissimi, un altro ritrovamento \u00e8 sta quello du una tomba romana, risalente ad un'epoca prima di Cristo, infatti \u00e8 stato ritrovato sepolto con riti pagani.\nSuccessore di Gisolfo fu l'abate Apollinare che evidenzi\u00f2 particolare attenzione per la \"cella\", che divenne al tempo stesso anche una \"curtis\" (minuscolo centro amministrativo dei beni ricavati dalla terra).\nCon il nuovo sistema economico \"curtense\", in ogni \"cella\" si concretizzava la regola benedettina dell\"'Ora et labora\".\nNasce cos\u00ec il primo nucleo di Sant'Apollinare costituito dalla chiesa, da locali per i monaci e da depositi per i beni prodotti dai coloni. Esso era situato nelle strette vicinanze dell'attuale centro. Pochi anni dopo (839), l'insediamento subisce devastazioni da parte di saraceni e ungari tali da dover essere riedificato. Si raduna quindi attorno al sito parte della sparsa popolazione della valle, che si adopera per fortificare l'abitato.\nViene eretto quindi il castello che dall'alto del suo poggio domina la pianura dove il Liri diviene Garigliano (ad oggi del castello non rimangono che pochi resti).\nIl territorio \u00e8 stato sempre legato alla Terra di San Benedetto, ma come terra di confine, quindi subendo le mire di espansione dei signori Aquinati e Gaetani. Pertanto Sant'Apollinare subisce nei secoli diverse occupazioni e distruzioni: si ricorda l'occupazione nel 1421 da parte delle truppe di Braccio da Montone, nel 1487 da parte delle truppe del regno di Napoli. Il 9 dicembre 1647 ai tempi di Masaniello Sant'Apollinare \u00e8 saccheggiato da Domenico Calesse di Sora. Il 14 dopo aver ordinato alla popolazione di Sant'Apollinare di armarsi li guid\u00f2 in localit\u00e0 San Martino nella Contrada Giunture. Qui si pose in difesa di quel luogo (posto tra il Gari ed il Liri) per contrastare l'avanzata del Duca di Sora. Quest'ultimo in inferiorit\u00e0 numerica decise di non ingaggiare lo scontro.\nNel 1799 il territorio sub\u00ec il saccheggio delle truppe francesi napoleoniche. Con la fine del regime feudale nel 1806 (Eversione Feudale) fin\u00ec la dipendenza dai monaci Cassinesi. Agli inizi dell'Ottocento al comune di Sant'Apollinare venne annesso il vicino comune di Sant'Ambrogio sul Garigliano; con l'Unit\u00e0 d'Italia, il territorio ambrosiano riacquist\u00f2 l'autonomia.\nNel corso del XIX secolo si sono rinvenute diverse iscrizioni di epoca romana, forse provenienti dall'antica citt\u00e0 di Interamna Lirenas, oggi andate perdute. Malgrado le buone potenzialit\u00e0 nel settore agricolo, alla fine di tale secolo ha inizio il flusso migratorio che spopoler\u00e0 gradualmente il territorio fino agli anni settanta del novecento.\nIl 13 gennaio del 1915 il disastroso terremoto di Avezzano arrec\u00f2 notevoli danni all'abitato.\nDurante la seconda guerra mondiale il paese venne a collocarsi lungo la Linea Gustav. Dopo il Proclama Badoglio dell'8 settembre 1943 i tedeschi, divenuti nemici, occuparono il territorio. Diversi furono gli avvenimenti tragici legati al conflitto, tra questi si ricorda quello avvenuto il 5 marzo 1944, quando gli Alleati bombardarono, con proiettili perforanti, i rifugi siti in localit\u00e0 \"Pasticcella\". All'interno vi era la popolazione civile, le vittime furono 33 di cui 13 bambini. La tragedia avrebbe potuto contare un numero superiore di vittime, ma grazie a Tito Di Cicco (Sant'Apollinare 1921 - Providence R.I. (U.S.A.) 1992), numerose altre persone (e molti bambini), rimaste seppellite dalla terra, furono tratte in salvo.\nLa liberazione di Sant'Apollinare avvenne il 13 maggio 1944 nell'ambito dell'operazione Diadem (l'assalto decisivo che doveva portare gli \"Alleati\" a Roma dopo aver superato tra le altre la linea Gustav). Le operazioni sul territorio furono affidate alla I Divisione Motorizzata del Corpo di Spedizione Francese.Gli eventi bellici causarono la distruzione del 95% dell'abitato (dall'8 settembre del 1943 al maggio 1944) e la morte di 140 civili (tra i quali molti bambini e anziani, vittime dei bombardamenti \"Alleati\").\nNel 1959 un'alluvione interess\u00f2 il territorio di Sant'Apollinare. Molti furono i danni alle cose e il tutto poteva trasformarsi in tragedia, infatti, la corrente della piena stava per travolgere un'intera famiglia. La stessa aveva trovato scampo sul tetto della propria abitazione, ma rischiava di essere comunque raggiunta dalle acque che continuavano ad alzarsi di livello. Il Comandante della locale Stazione dei Carabinieri, Maresciallo Verde, coadiuvato da due volontari, venuto a conoscenza del fatto e utilizzando una barca (prelevata nel territorio del comune di Sant'Andrea del Garigliano), con coraggio trasse in salvo l'intera famiglia.\nIl 23 novembre 1980 il territorio venne colpito dal terremoto dell'Irpinia che provoc\u00f2 danni materiali e tanta paura tra gli abitanti.Nel 1984 (7 e 11 maggio) un altro evento sismico con epicentro tra i comuni di San Donato Val di Comino e Settefrati in Valle di Comino, alle pendici dei Monti della Meta, arrec\u00f2 considerevoli danni all'abitato.\nIl nucleo abitato \u00e8 stato in maggior parte rinnovato nel corso degli anni a causa degli eventi sismici.\nMonumenti e luoghi d'interesse.\nIl paese ha quattro piazze: nella parte alta dell'abitato troviamo Piazza Municipio (vi si affaccia il Palazzo Municipale) e Piazza Albiano (vi si affaccia la Chiesa Parrocchiale dedicata a \"Santa Maria degli Angeli\") e Piazza dell'Olmo (poco distante dalla \"Porta della Terra e della Torre\") nella parte bassa si colloca Piazza Risorgimento (ove si svolge il venerd\u00ec il mercato settimanale).\nSociet\u00e0.\nLingue e dialetti.\nIl comune \u00e8 all'interno dell'area linguistica laziale meridionale e campana ed il dialetto \u00e8 appunto quello laziale meridionale, simile dialetti campani, ma con presenza di qualche elemento dei dialetti laziali centro-settentrionale e del dialetto abruzzese e nello specifico \u00e8 simile a quello cassinate, pur osservando trattamenti di vocali atone differenti: a Cassino tramutano quasi sempre nello scev\u00e0, mentre nel santapollinarese vengono a volte pronunciate (es. \"duj misi\"=due mesi - a Cassino direbbero \"duj\u0259 mis\u0259\"). Inoltre, il cassinate tende a rotacizzare spesso la d, mentre a Sant'Apollinare questo fenomeno \u00e8 pi\u00f9 raro (\"r\u0259\"=di a Cassino, \"d\u0259\" in questo caso). Al contrario, sfumature pi\u00f9 abruzzesi presenti a Cassino (es. \"acqu\u00e0\"=qui che a Sant'Apollinare tramuta in \"acc\u00e0\", oppure \"stemm\u0259\" che diviene \"stammo\") nel santapollinarese vengono persi in favore del campano. Non rara, inoltre, la trasformazione di vocali atone finali in \"u\" e l'aggiunta di suffisso \"-n\u0259\" su alcuni termini. Un dialetto, quindi, con influenze sessane ed ausenti, oltre che cassinati. Nel corso degli anni, come in molti altri comuni del Lazio meridionale, si \u00e8 poi contaminato di numerosi neologismi per lo pi\u00f9 di origini romanesche e pi\u00f9 in generale italiani.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino all'anno 2014 faceva parte dell'abbazia territoriale di Montecassino.\nTradizioni e folclore.\nLeggende.\nIl Comune \u00e8 dedicato a Sant'Apollinare vescovo, martire e patrono della citt\u00e0 di Ravenna. In epoca medievale, per\u00f2, l'Abbazia di Montecassino dopo la morte dell'abate Gisolfo (796 - 817) ebbe come 14\u00ba abate Apollinare (817-828) venerato come Santo dall'Ordine Benedettino.Questi era molto affezionato alla \"cella\" sicuramente per via dell'omonimia. Si narrano due leggende che lo riguardano.In una si racconta che in occasione delle incursioni saracene, Sant'Apollinare abate, si inginocchi\u00f2 a pregare su un sasso per ottenere che l'abitato fosse salvato dalle barbarie. Grazie all'intercessione delle sue preghiere i saraceni non saccheggiarono il territorio. In memoria di questa leggenda, in localit\u00e0 \"Morroncelle\" \u00e8 apposta ancora oggi una croce nelle vicinanze della pietra sulla quale il Santo preg\u00f2.Nella seconda si narra che nel corso dei suoi numerosi viaggi volti a visitare i possedimenti dell'Abbazia, per controllarne l'amministrazione, l'abate Apollinare arrivato sulle sponde del fiume Liri, non avendo barche per attraversarlo, si fece un segno di croce e cammin\u00f2 sulle acque rimanendo a piedi asciutti. Questo avvenimento fu narrato sia dall'abate Desiderio che dallo storico Leone Marsicano.\nCultura.\nIstruzione.\nScuole.\nNel Comune \u00e8 presente l'Istituto Comprensivo \"Don Bosco\" dal quale dipendono la scuola dell'infanzia, primaria e secondaria di primo grado. Sezioni Associate dell'Istituto Comprensivo sono presenti nei Comuni di Sant'Andrea del Garigliano, Sant'Ambrogio sul Garigliano e Vallemaio.\nInfrastrutture e trasporti.\nStrade.\nIl comune \u00e8 facilmente raggiungibile essendo attraversato da una arteria provinciale denominata la \"Strada dei Santi\". Il territorio \u00e8 suddiviso in piccoli nuclei di case sparse nella campagna uniti da una fitta rete di strade.\nAltro.\nRaggiungendo la Valle dei Santi, passando per Cassino, \u00e8 possibile attraversare il ponte sul Liri terminato di costruire nel 1954. Questa struttura consente agli abitanti dei paesi posti sul lato destro del Liri (Sant'Apollinare, Sant'Andrea del Garigliano, Sant'Ambrogio sul Garigliano e Vallemaio) di raggiungere Cassino senza l'utilizzo della \"scafa\" o zattera. Essa era in passato utilizzata per lo pi\u00f9 dagli abitanti di Sant'Apollinare che vivevano sulla riva sinistra del fiume Liri nella contrada \"Giunture\". I contradaioli erano costretti ad utilizzare la \"scafa\" per poter raggiungere il Paese e trasportare il bestiame o le merci. Per l'attraversamento del Fiume era previsto il pagamento di una tassa che variava a seconda di ci\u00f2 che veniva trasportato; chi non poteva pagare in denaro compensava lo \"scafaro\" addetto al traghettamento in natura (uova, polli, formaggio ecc). La traversata veniva effettuato dall'alba al tramonto e in casi urgenti anche di notte e lo \"scafaro\" veniva chiamato con un urlo.\nEconomia.\nLa popolazione \u00e8 occupata principalmente nell'industria metalmeccanica cassinate e nel settore terziario; \u00e8 diffusa l'occupazione nell'agricoltura. Vaste aree della valle sono interessate alla coltivazione dei pioppi che giunti a maturazione vengono avviati all'industria cartaria e/o all'industria del legname.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 88 imprese operanti nel territorio comunale, che rappresentavano lo 0,26% del totale provinciale ( imprese attive), hanno occupato 137 addetti, lo 0,13% del dato provinciale; in media, ogni impresa nel 2015 ha occupato un addetto (1,56).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Sant'Apollinare pass\u00f2 dal circondario di Gaeta alla provincia di Frosinone.\nAltre informazioni amministrative.\nIl territorio del comune di Sant'Apollinare ricade:\nIl 30 settembre del 2009 Sant'Apollinare \u00e8 entrato a far parte dell'Associazione dei Comuni della provincia di Frosinone denominata SER.A.F. (www.associazioneseraf.it) . Dal dicembre 2010 Sant'Apollinare \u00e8 entrato a far parte dell'Unione dei Comuni delle Mainarde. Gli altri comuni che aderiscono a tale Unione sono: Cervaro, San Vittore del Lazio, Sant'Elia Fiumerapido, Viticuso, Sant'Ambrogio sul Garigliano, Pignataro Interamna, Vallemaio e San Giorgio a Liri.\nIl comune fa parte del \"Comitato celebrativo Battaglia di Montecassino\" (costituito con decreto del Ministro dei Beni e le Attivit\u00e0 Culturali il 13 aprile 2001 come attuazione della legge n. 400/2000)."}
{"id": "2401009", "revid": "767487", "url": "https://it.wikipedia.org/wiki?curid=2401009", "title": "Kutas", "text": "Kutas \u00e8 un comune dell'Ungheria di 1.567 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401010", "revid": "229178", "url": "https://it.wikipedia.org/wiki?curid=2401010", "title": "Chiave Crescent", "text": ""}
{"id": "2401011", "revid": "287204", "url": "https://it.wikipedia.org/wiki?curid=2401011", "title": "David Lilley", "text": ""}
{"id": "2401013", "revid": "767487", "url": "https://it.wikipedia.org/wiki?curid=2401013", "title": "K\u00e1ra", "text": "K\u00e1ra \u00e8 un comune dell'Ungheria di 71 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401014", "revid": "767487", "url": "https://it.wikipedia.org/wiki?curid=2401014", "title": "L\u00e1bod", "text": "L\u00e1bod \u00e8 un comune dell'Ungheria di 2.247 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401015", "revid": "287204", "url": "https://it.wikipedia.org/wiki?curid=2401015", "title": "Paranagu\u00e1", "text": "Paranagu\u00e1 \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. \nLa citt\u00e0 venne fondata il 29 giugno 1648 e si trova a 91\u00a0km dalla capitale dello Stato Curitiba."}
{"id": "2401018", "revid": "767487", "url": "https://it.wikipedia.org/wiki?curid=2401018", "title": "Sparteina", "text": "La sparteina \u00e8 un principio attivo di indicazione specifica contro le anomalie del ritmo cardiaco (aritmie). Rientra nella classe IA. "}
{"id": "2401019", "revid": "599013", "url": "https://it.wikipedia.org/wiki?curid=2401019", "title": "Guido G\u00f6rtzen", "text": ""}
{"id": "2401020", "revid": "287204", "url": "https://it.wikipedia.org/wiki?curid=2401020", "title": "Guido Gortzen", "text": ""}
{"id": "2401022", "revid": "28592", "url": "https://it.wikipedia.org/wiki?curid=2401022", "title": "Politruk", "text": ""}
{"id": "2401024", "revid": "287204", "url": "https://it.wikipedia.org/wiki?curid=2401024", "title": "Paranagu\u00e0", "text": ""}
{"id": "2401026", "revid": "827882", "url": "https://it.wikipedia.org/wiki?curid=2401026", "title": "Dirty rap", "text": "Il Dirty rap o \"Porno rap\" \u00e8 un genere musicale derivato dal rap che utilizza argomenti strettamente legati alla sessualit\u00e0, spesso ricordata dai nomi dei gruppi come i Mista Naked o la Porno Bass Squad.\nI padri del genere sono i membri del gruppo 2 Live Crew, che con un suono legati al Miami Bass sono i primi a trattare questi temi. Tra i pi\u00f9 importanti artisti del genere troviamo Lil' Kim , Cardi B e Gangsta Boo dei Three 6 Mafia."}
{"id": "2401029", "revid": "1123126", "url": "https://it.wikipedia.org/wiki?curid=2401029", "title": "Wrangell", "text": ""}
{"id": "2401032", "revid": "62748", "url": "https://it.wikipedia.org/wiki?curid=2401032", "title": "D 911", "text": ""}
{"id": "2401036", "revid": "123312621", "url": "https://it.wikipedia.org/wiki?curid=2401036", "title": "Encainide", "text": "L'encainide \u00e8 uno dei farmaci antiaritmici del gruppo IC, che aveva trovato impiego nella terapia delle aritmie ventricolari e sopraventricolari, in particolare nella Sindrome di Wolff-Parkinson-White.\nMeccanismo d'azione.\n\u00c8 un antagonista dei canali per il sodio, attivit\u00e0 tipica dei farmaci di classe IC; riduce la velocit\u00e0 di conduzione intraventricolare in modo maggiore che il periodo refrattario effettivo, tale effetto si riflette sull'ECG di superficie con uno slargamento del QRS.\nIndicazioni.\nMolto efficace sulle aritmie ventricolari e sopraventricolari, \u00e8 stata tolta da commercio nel 1991 per le sue gravi controindicazioni sui pazienti affetti da Cardiopatia ischemica. Lo studio CAST (Cardiac Arrhythmia Suppression Trial) ha evidenziato un aumento nella mortalit\u00e0 nei soggetti ischemici a cui veniva somministrato per ridurre le aritmie ventricolari post-IMA. Viene utilizzato solo in ambito Ospedaliero per pazienti che hanno controindicazioni ad altri farmaci antiaritmici."}
{"id": "2401037", "revid": "36426", "url": "https://it.wikipedia.org/wiki?curid=2401037", "title": "Sarcofago Martelli", "text": ""}
{"id": "2401038", "revid": "36426", "url": "https://it.wikipedia.org/wiki?curid=2401038", "title": "Sarcofago di Niccol\u00f2 e Fioretta Martelli", "text": ""}
{"id": "2401043", "revid": "71433", "url": "https://it.wikipedia.org/wiki?curid=2401043", "title": "Coco avant Chanel", "text": ""}
{"id": "2401046", "revid": "436907", "url": "https://it.wikipedia.org/wiki?curid=2401046", "title": "Live from Loreley", "text": "Live from Loreley \u00e8 il dodicesimo album dal vivo del gruppo musicale britannico Marillion, pubblicato il 13 luglio 2009 dalla EMI.\nDescrizione.\nContiene la registrazione del concerto tenuto dal gruppo nel 1987, quando vi era ancora Fish alla voce. Tale concerto \u00e8 apparso anche nell'omonimo album video uscito in quell'anno in VHS, venendo distribuito in DVD nel 2003."}
{"id": "2401047", "revid": "36426", "url": "https://it.wikipedia.org/wiki?curid=2401047", "title": "Museo del Cenacolo di Santo Spirito", "text": ""}
{"id": "2401049", "revid": "599013", "url": "https://it.wikipedia.org/wiki?curid=2401049", "title": "Simon Ford", "text": ""}
{"id": "2401055", "revid": "123326140", "url": "https://it.wikipedia.org/wiki?curid=2401055", "title": "Ferdinand Petrovi\u010d Vrangel'", "text": "Fu membro onorario dell'Accademia russa delle scienze a San Pietroburgo (1855) e, nel 1845, uno dei fondatori della Societ\u00e0 geografica russa.\nBiografia.\nFerdinand von Wrangel nacque nella famiglia nobile baltico-tedesca dei Wrangel. Si laure\u00f2 al nel 1815. Prese parte alla circumnavigazione della terra di Vasilij Golovnin sul \"Kanm\u010datka\" tra il 1817 e il 1819. Wrangel guid\u00f2 la spedizione Kolymaskaya attraverso le terre nel nord. Stabil\u00ec che a nord del fiume Kolyma e di capo \u0160elagskij c'\u00e8 il mare aperto, e non la terraferma come si pensava. Assieme a F\u00ebdor Matju\u0161kin e P. T. Koz'min, Wrangel descrisse la costa della Siberia dal fiume Indigirka alla baia Kolju\u010dinskaja nel mare dei \u010cuk\u010di, nei pressi del passaggio a nord-ovest. Le sue spedizioni diedero un grande contributo alla ricerche in glaciologia, geomagnetismo e climatologia, durante le quali raccolse anche dati sulle risorse naturali e sulle popolazioni native di quell'area remota, e nel 1823 diede la prova della separazione del continente russo da quello americano.\nDopo aver notato che stormi di uccelli volavano verso nord e aver raccolto informazioni tra le popolazioni native, determin\u00f2 che doveva esserci un'isola sconosciuta nell'Oceano Artico e part\u00ec nel 1820 per una spedizione di quattro anni per scoprirla. Anche se la spedizione non ebbe successo, l'isola venne comunque chiamata isola di Wrangel in suo onore.\nWrangel guid\u00f2 il viaggio intorno al mondo della nave \"Krotky\" tra il 1825 e il 1827. Mantenne la carica di capo amministratore degli insediamenti russi in America del Nord tra il 1929 e il 1835. Wrangel fu il presidente della Russian-American Company dal 1840 al 1849. Fu ministro della marina dal 1855 al 1857.\nWrangel si ritir\u00f2 nel 1864. Si oppose alla vendita dell'Alaska agli Stati Uniti nel 1867. Wrangel scrisse \"Journey along the northern coastline of Siberia and the Arctic Ocean\" ed altri libri sui popoli dell'America nord-occidentale.\nPass\u00f2 gli ultimi anni della sua vita a Roela, nell'Estonia orientale, in una villa comprata nel 1840.\nOnorificenze.\nOnorificenze russe.\nNel 1842 l'Accademia russa delle scienze gli assegn\u00f2 il Premio Demidoff."}
{"id": "2401060", "revid": "1442080", "url": "https://it.wikipedia.org/wiki?curid=2401060", "title": "Allan Russell", "text": ""}
{"id": "2401061", "revid": "28592", "url": "https://it.wikipedia.org/wiki?curid=2401061", "title": "Tedesco baltico", "text": ""}
{"id": "2401062", "revid": "237256", "url": "https://it.wikipedia.org/wiki?curid=2401062", "title": "Pyotr Nikolayevich Wrangel", "text": ""}
{"id": "2401064", "revid": "124743394", "url": "https://it.wikipedia.org/wiki?curid=2401064", "title": "P\u00ebtr Nikolaevi\u010d Vrangel'", "text": "Aristocratico, gi\u00e0 generale dell'Esercito imperiale russo, fu uno dei principali capi militari dell'Armata Bianca controrivoluzionaria durante la guerra civile russa.\nBiografia.\nNacque nel 1878 a Mukuliai, nell'allora governatorato di Kovno, dalla famiglia aristocratica di origine baltico-tedesca dei Wrangel. Ufficiale della guardia, partecip\u00f2 alla guerra contro il Giappone (1904-05) e alla prima guerra mondiale, al comando di una divisione di Cosacchi. Con la resa della Russia, Vrangel' rassegn\u00f2 le dimissioni e si ritir\u00f2 a Jalta; qui fu arrestato dai bolscevichi ma, una volta rilasciato, ripar\u00f2 alla volta di Kiev. Nell'agosto del 1918 entr\u00f2 nell'Armata dei Volontari per combattere contro l'Armata Rossa. Dopo la seconda campagna del Kuban venne nominato generale. Ottenne una serie di vittorie nell'area caucasica e il suo esercito venne rinominato Armata dei Volontari del Caucaso.\nEntr\u00f2 per\u00f2 in contrasto con il generale Anton Denikin che gli chiedeva una rapida marcia su Mosca. Vrangel' invece reputava fondamentale conquistare Caricyn e unirsi con le forze dell'ammiraglio Kol\u010dak. Conquist\u00f2 in questo periodo la fama di generale leale e competente, proib\u00ec infatti alle sue truppe di saccheggiare e depredare i territori nemici conquistati.\nA seguito della sconfitta di Denikin, nell'aprile del 1920 assunse il comando supremo dell'Esercito Bianco. Mentre l'Armata Rossa era impegnata nella guerra contro la Polonia, mosse dal suo quartier generale in Crimea e attacc\u00f2 i bolscevichi da sud, passando il Dnepr e creando un nuovo governo a Ekaterinoslav. Debolmente sostenuto dagli anglo-francesi, fu sconfitto dall'Armata Rossa e respinto in Crimea. Qui organizz\u00f2, con i resti della flotta del Mar Nero, ribattezzata poi flotta di Vrangel', un'imponente evacuazione dei suoi soldati e delle loro famiglie a cui lasci\u00f2 la scelta, se partire per l'esilio o rimanere ed affrontare l'Armata Rossa.\nVrangel' s'imbarc\u00f2 il 1\u00ba novembre 1920 sull'ultimo convoglio, assieme a militari e civili. Ripar\u00f2 poi nel Regno di Jugoslavia, dove fu conosciuto come il capo dei rifugiati bianchi. Si trasfer\u00ec poi, nel settembre del 1927, a Bruxelles dove lavor\u00f2 come ingegnere minerario e pubblic\u00f2 le sue memorie. Mor\u00ec nel 1928 nella capitale belga. I familiari sostennero che Vrangel' fosse stato avvelenato dal fratello del maggiordomo, che per un breve tempo aveva soggiornato nella dimora del generale. I funerali vennero celebrati a Bruxelles ma il corpo venne seppellito, secondo le sue volont\u00e0, nella Chiesa Ortodossa Russa di Belgrado."}
{"id": "2401065", "revid": "237256", "url": "https://it.wikipedia.org/wiki?curid=2401065", "title": "P\u00ebtr Nikolaevi\u010d Wrangel'", "text": ""}
{"id": "2401066", "revid": "237256", "url": "https://it.wikipedia.org/wiki?curid=2401066", "title": "Petr Nikolaevi\u010d Wrangel", "text": ""}
{"id": "2401068", "revid": "237256", "url": "https://it.wikipedia.org/wiki?curid=2401068", "title": "Ferdinand Wrangel", "text": ""}
{"id": "2401069", "revid": "203463", "url": "https://it.wikipedia.org/wiki?curid=2401069", "title": "Aleksej Borisovi\u010d Vy\u017emanavin", "text": "Vinse il campionato di Mosca nel 1984 e 1986. Grande maestro internazionale dal 1989, nel 57\u00ba Campionato sovietico di Leningrado si classific\u00f2 =1\u00ba con Beliavskij, Judasin e Bareev (il titolo and\u00f2 a Beliavsky per spareggio tecnico).\nPartecip\u00f2 in seconda scacchiera alle olimpiadi di Manila 1992. Il suo risultato (+3 =6 \u20130) contribu\u00ec alla medaglia d'oro della Russia.\nAltri risultati:\nVy\u017emanavin era un fortissimo giocatore lampo. Nel torneo blitz PCA di Mosca del 1994 vinse i match contro \u0160irov e Kor\u010dnoj. Nella semifinale perse di stretta misura contro Kramnik.\nRaggiunse il massimo punteggio Elo in gennaio 1993, con 2620 punti. Verso il 1997 si ritir\u00f2 dal gioco attivo.\nIl 6 gennaio 2000 usc\u00ec con alcuni amici per festeggiare il capodanno russo. Fu trovato morto dopo alcuni giorni e la diagnosi ufficiale imput\u00f2 la morte a un attacco cardiaco. In seguito alla separazione dalla moglie, Vy\u017emanavin viveva solo e secondo il GM Alexander Baburin aveva da tempo problemi di depressione e assunzione di alcolici."}
{"id": "2401072", "revid": "1543377", "url": "https://it.wikipedia.org/wiki?curid=2401072", "title": "Thohoyandou", "text": "Thohoyandou \u00e8 una citt\u00e0 del Sudafrica, ex capitale del bantustan Venda (dal nome del popolo Venda o VheVenda) situato a nord della provincia del Limpopo. Il suo nome in lingua venda significa \"testa di elefante\". Attualmente \u00e8 la sede amministrativa e legislativa della municipalit\u00e0 distrettuale di Vhembe. La citt\u00e0 \u00e8 ricca di complessi commerciali, un interessante museo, alberghi e un casin\u00f2 di standard internazionali; \u00e8 inoltre la sede dell'Universit\u00e0 di Venda (University of Venda).\nThohoyandou \u00e8 situata sulla strada principale tra Louis Trichardt e il Parco Nazionale Kruger in una zona ricca di piantagioni di banane, frutta tropicale, tabacco e mais."}
{"id": "2401079", "revid": "297059", "url": "https://it.wikipedia.org/wiki?curid=2401079", "title": "Dotti di Skene", "text": ""}
{"id": "2401082", "revid": "200568", "url": "https://it.wikipedia.org/wiki?curid=2401082", "title": "Alexey Vyzmanavin", "text": ""}
{"id": "2401083", "revid": "1305772", "url": "https://it.wikipedia.org/wiki?curid=2401083", "title": "Casse (disambigua)", "text": ""}
{"id": "2401104", "revid": "1543377", "url": "https://it.wikipedia.org/wiki?curid=2401104", "title": "Discografia di The Notorious B.I.G.", "text": "Discografia completa del rapper statunitense The Notorious B.I.G.."}
{"id": "2401105", "revid": "36426", "url": "https://it.wikipedia.org/wiki?curid=2401105", "title": "San Giovanni Battista (Donatello, Venezia)", "text": ""}
{"id": "2401107", "revid": "36426", "url": "https://it.wikipedia.org/wiki?curid=2401107", "title": "Amorino-Attis", "text": ""}
{"id": "2401112", "revid": "237256", "url": "https://it.wikipedia.org/wiki?curid=2401112", "title": "Gennadi Strekalov", "text": ""}
{"id": "2401116", "revid": "1502217", "url": "https://it.wikipedia.org/wiki?curid=2401116", "title": "Oasi naturalistica Bacino Costiero Acquatina", "text": "L'Oasi naturalistica Bacino Costiero Acquatina \u00e8 una zona costiera umida con una superficie di 100 ettari, sita in Puglia, nel comune di Lecce. Il bacino di acqua salmastra ricopre una superficie di 45 ettari e si estende per 2 km in posizione retrodunale. \nNotizie generali.\nIl Bacino di Acquatina. insieme al territorio circostante \u00e8 gestito dal Dipartimento di Scienze e Tecnologie Biologiche ed Ambientali dell'Universit\u00e0 del Salento.\nL'oasi naturalistica presenta le condizioni naturali delle zone salmastre. Tra le specie vegetali sono presenti gli arbusti della macchia mediterranea, la steppa salata e diverse specie di orchidee spontanee. Tra le specie animali \u00e8 presente un'abbondante e pregiata ittiofauna.\nSpecie vegetali.\nLe specie vegetali presenti sono numerose e varie:"}
{"id": "2401118", "revid": "38120", "url": "https://it.wikipedia.org/wiki?curid=2401118", "title": "Madonna col Bambino (Donatello Louvre)", "text": "La Madonna col Bambino di Donatello \u00e8 un'opera in terracotta policroma (102x74 cm) esposta al Museo del Louvre di Parigi; viene datata al 1440 circa.\nStoria.\nL'opera venne acquistata dal Louvre nel 1880 e da allora \u00e8 stata alternativamente attribuita a Donatello a alla sua cerchia, con varie controversie anche sulla datazione. Il 1440 circa \u00e8 il periodo di opere colte e aggraziate (come il celebre \"David\"), per cui vi viene generalmente collocata anche questa \"Madonna\".\nDescrizione e stile.\nLo stato di conservazione dell'opera \u00e8 molto buono e la qualit\u00e0 artistica \u00e8 molto alta, che ha fatto ritenere un intervento diretto del maestro. La Madonna, seduta su un sedile dorato, tiene sulle ginocchia il bambino, vestito solo di una tunichetta che lo lascia scoperto da sotto l'ombelico in gi\u00f9. La presa \u00e8 salda e bilancia lo spostamento delle figure verso sinistra, dove entrambe guardano per ragioni non ancora chiarite. Pur mancando il contatto visivo tra Madre e Figlio, la scena rappresentata trasmette un notevole senso di intimit\u00e0, espresso dalla dolcezza dell'abbraccio.\nNotevolissima \u00e8 la rappresentazione delle stoffe, spesso intessute d'oro e con decorazioni a sottile rilievo. Lo sfondo dorato, di sapore arcaico, \u00e8 qui giustificato da un tendaggio, e fa risaltare il delicato candore degli incarnati."}
{"id": "2401120", "revid": "767487", "url": "https://it.wikipedia.org/wiki?curid=2401120", "title": "Martin Vingaard", "text": "Caratteristiche tecniche.\nPu\u00f2 essere schierato sia come esterno di centrocampo, prevalentemente sulla fascia destra, sia come centrocampista offensivo.\nCarriera.\nClub.\nInizia la carriera professionistica nel 2003, con la maglia dell'B 1913. Gioca la prima partita in Superligaen con la maglia dell'Esbjerg nel quale si mette in luce e diventa uno dei punti cardine della squadra: prova ne sono le 79 presenze collezionate nelle stagioni 2005-2006, 2006-2007 e 2007-2008 in cui ha segnato 16 gol. Nel centrocampo dell'Esbjerg Vingaard gioca assieme a Niki Zimling, che passer\u00e0 poi all'. Nella successiva stagione viene acquistato dal pi\u00f9 blasonato Copenaghen in cui gioca 11 incontri e segna un gol.\nNazionale.\n\u00c8 stato nel giro della Nazionali Under-19 e Under-20.\nIn Nazionale maggiore disputa 6 gare segnando il primo gol nell'amichevole contro la Polonia del 1\u00ba giugno 2008."}
{"id": "2401123", "revid": "123156747", "url": "https://it.wikipedia.org/wiki?curid=2401123", "title": "George Bernard Shaw", "text": "Nel 1925 vinse il Premio Nobel per la letteratura con la seguente motivazione:Nel 1939 ricevette l'Oscar alla migliore sceneggiatura non originale per il film \"Pigmalione\", ispirato alla sua omonima commedia; \u00e8 stato l'unico ad aver vinto sia il Premio Nobel sia il Premio Oscar fino al 2016, anno in cui fu assegnato il Nobel per la letteratura a Bob Dylan, che nel 2001 aveva vinto l'Oscar alla migliore canzone.\nBiografia.\nShaw nel 1876 lasci\u00f2 l'Irlanda e raggiunse la madre a Londra. Tra il 1879 e il 1883 si dedic\u00f2 alla stesura dei suoi primi romanzi, \"Cashel's Byron Profession\", \"An Unsocial Socialist\" (Un socialista asociale), \"Love Among the Artist\" (Amore fra gli artisti), \"The Irrational Knot\" (Il vincolo irrazionale) e \"Immaturity\", raccolti pi\u00f9 tardi in \"Novels of My Nonage\" (Romanzi della mia minore et\u00e0). Dal 1884, dopo aver letto \"il Capitale\" di Karl Marx, ader\u00ec al movimento socialista Fabian Society e scrisse nel 1887 i \"Saggi fabiani.\"\nGeorge Bernard Shaw, ispirandosi a Percy Bysshe Shelley, scelse sin da giovane di diventare vegetariano per motivi etici, e fu poi grazie all'amicizia con Henry Salt (autore di \"A Plea for Vegetarianism\") che inizi\u00f2 a recensire libri per la \"Pall Mall Gazette\" dove acquist\u00f2 notoriet\u00e0 e inizi\u00f2 a farsi un nome. Fu inoltre un noto antivivisezionista, genericamente avverso alla sperimentazione animale.\nIn seguito scrisse vari articoli di critica letteraria e artistica e dal 1888 si dedic\u00f2 alla critica musicale per \"The Star\". Dopo aver composto \"The quintessence of ibsenism\" (La quintessenza dell'ibsenismo, 1891), Shaw scrisse per la \"Saturday Review\" articoli e saggi di critica drammatica, polemizzando contro le convenzioni del teatro inglese.\nNel 1895 \u00e8 cofondatore della London School of Economics and Political Science.\nA met\u00e0 degli anni trenta, a seguito di un viaggio in URSS in cui conobbe personalmente Josif Stalin, divenne un fervente sostenitore della Russia stalinista; ci\u00f2 \u00e8 testimoniato dal fatto che l'11 ottobre 1931, durante un periodo di grande depressione economica negli Stati Uniti, afferm\u00f2 in una radio americana che \"ogni operaio specializzato (...) di et\u00e0 adeguata e un buon carattere sarebbe stato accolto e assunto in Unione Sovietica\": in seguito a questa dichiarazione un centinaio di statunitensi lasciarono gli USA per raggiungere l'URSS.\nLa prefazione della sua opera \"Fra gli scogli\" (1933) costituisce soprattutto un tentativo di giustificare i pogrom condotti dalla Direzione Politica di Stato (OGPU). In una lettera aperta inviata al quotidiano di Manchester \"The Guardian\" asser\u00ec che le notizie di carestie ricorrenti in URSS fossero solo chiacchiere messe in giro con lo scopo di ingannare e sfruttare i lavoratori. In un'altra lettera inviata al \"Labour Monthly\", infine, espresse il suo sostegno a Stalin nella campagna di supporto a Trofim Denisovi\u010d Lysenko, lo scienziato sovietico che criticava la genetica mendeliana.\nL'alfabeto shaviano prende il nome proprio da Bernard Shaw.\nL'influenza di Ibsen e il successo.\nI suoi primi tentativi di scrittura, una serie di novelle su rivista, furono un fallimento. Inizi\u00f2 cos\u00ec a dedicarsi al teatro, cercando di emulare l'impresa di Henrik Ibsen, il drammaturgo norvegese. Nel 1884 Shaw ader\u00ec al fabianesimo, un'organizzazione socialista che sosteneva la graduale introduzione delle riforme sociali. Le opere di Ibsen che esponevano l'ipocrisia e la corruzione della classe media, convinsero Shaw che l'arte del teatro fosse lo strumento pi\u00f9 efficace di propaganda morale perch\u00e9 in grado di svegliare la coscienza sociale delle persone.\nShaw consider\u00f2 Ibsen un riformatore sociale, non centrando per\u00f2 il suo tema principale, il conflitto psicologico tra il dovere della societ\u00e0 e il proprio; gli attribu\u00ec i principi sociali che ispirarono i suoi primi lavori, nei quali mostr\u00f2 il benessere di una classe dirigente corrotta ottenuto dallo sfruttamento delle classi pi\u00f9 povere. Nel 1898 Shaw spos\u00f2 l'irlandese Charlotte Payne Townshend, che gli forn\u00ec la sicurezza personale e finanziaria necessaria per dedicarsi esclusivamente ai suoi lavori, lasciando il giornalismo che fino ad allora gli aveva dato da vivere.\nLa notoriet\u00e0 che ottenne dalle sue prime opere si trasform\u00f2 in una fama internazionale basata su un'enorme produzione di lavori. Pubblic\u00f2 le sue prime opere in due volumi, opportunamente chiamate \"Plays Unpleasant\" (\"Commedie Sgradevoli\": \"Widower's Houses\", \"The Philanderer\", \"Mrs. Warren's Profession\"), chiamate in tal modo perch\u00e9, secondo le sue stesse parole, \"il loro potere drammatico \u00e8 usato per forzare lo spettatore ad affrontare fatti sgradevoli\", e \"Plays Pleasant\" (\"Commedie gradevoli\": \"Arms and the Man\", \"Candida\", \"The Man of Destiny\", \"You Never Can Tell\"). Shaw inizi\u00f2 a scrivere per il teatro prendendo i problemi sociali, politici e religiosi come soggetti delle sue opere e mostrandosi interessato alla vita reale. La sua energia mentale e l'impulso creativo continu\u00f2 senza sosta fino ai suoi 70 anni. Mor\u00ec nel 1950 e, per sua espressa volont\u00e0, venne cremato, e le sue ceneri vennero disperse nel suo stesso giardino che aveva coltivato con passione fino ai suoi ultimi giorni.\nMrs. Warren's Profession.\nIn questa opera Shaw affronta, in piena epoca vittoriana, il tema della prostituzione senza retorica o falsi moralismi.\nIl nome reale della professione non viene mai menzionato, ma il pubblico comprende da una serie di allusioni nei discorsi dei personaggi che la protagonista fu prima una prostituta e poi la direttrice di un bordello. Il motivo che la port\u00f2 a intraprendere quella professione fu la povert\u00e0 che pat\u00ec durante la sua giovent\u00f9 e l'impossibilit\u00e0 di trovare un'occupazione decente. Questo quadro esemplifica una caratteristica tipica presente in molte opere di Shaw, ovvero l'uso del dialogo tra i personaggi per sviluppare una tesi. Il discorso di Mrs. Warren \u00e8 stato attentamente costruito da un punto di vista retorico.\nLa sua discussione inizia con esempi tratti dalla vita reale e da questa base trae le sue conclusioni, arrivando alla convinzione che la prostituzione \u00e8 un reato creato e sfruttato da una societ\u00e0 ipocrita. Shaw in realt\u00e0 assolve Mrs. Warren dal reato sociale di preferire la prostituzione alla povert\u00e0 e nell'opera mette nella bocca di Mrs. Warren le sue parole, facendole dire ci\u00f2 che lui pensa con lo scopo di attaccare la societ\u00e0 Vittoriana per la sua ipocrisia nel condannare ci\u00f2 che lei stessa ha creato, e per favorire invece la riforma sociale. Questa accusa \u00e8 anche confermata nella prefazione, nella quale lo scrittore chiaramente espone quali fossero le motivazioni e gli obiettivi che lo hanno portato a scrivere l'opera.\nCritiche.\nDa un lato la critica spesso ha attaccato Shaw per aver utilizzato l'arte drammatica ai fini della propaganda sociale e per aver messo in scena spesso personaggi che si mostravano come brillanti oratori ma privi del calore che contraddistingue gli esseri umani. I loro conflitti erano razionali, non umani, meri dibattiti tra visioni opposte, mentre lo \"humour\" era usato per rendere il messaggio pi\u00f9 incisivo e comprensibile ad un pubblico non intellettuale.\nDall'altro lato, Shaw \u00e8 conosciuto per aver avuto un notevole ruolo nello sviluppare un genere di commedia capace di esplorare le conseguenze del capitalismo tanto quanto altri importanti temi del tempo, come la guerra e la parit\u00e0 dei sessi. A Shaw \u00e8 riconosciuto il merito di aver gettato le basi per una nuova forma di teatro che doveva farsi veicolo di idee, \"una fucina di pensieri, una guida per la coscienza, un commentario della condotta sociale, una corazza contro la disperazione e la stupidit\u00e0 e un tempio per l'Elevazione dell'Uomo\".\nL'opera drammatica.\nDopo il debutto teatrale con \"Le case del vedovo\" (1892), Shaw continu\u00f2 a scrivere opere teatrali con crescente successo, che culmin\u00f2 con il Premio Nobel per la letteratura, assegnatogli nel 1925 con la motivazione: \"Per il suo lavoro intriso di idealismo ed umanit\u00e0, la cui satira stimolante \u00e8 spesso infusa di una poetica di singolare bellezza\".\nTra i tanti lavori teatrali, si segnalano:\nI temi politici e religioso-filosofici.\nNella seconda fase della sua ricca produzione letteraria si trovano opere che trattano temi politici e religioso-filosofici:\nL'ultima produzione.\nL'ultima fase dell'opera di Shaw \u00e8 caratterizzata da un'accentuata satira politica, che permea gli ultimi drammi:"}
{"id": "2401125", "revid": "287204", "url": "https://it.wikipedia.org/wiki?curid=2401125", "title": "Hendrik Willem Mesdag", "text": "Biografia.\nNato a Groninga, figlio del banchiere Klaas Mesdag e di Johanna Wihelmina van Giffen, Hendrik Willem fu incoraggiato da suo padre, pittore amatoriale, allo studio dell'arte. Spos\u00f2 la pittrice Sina van Houten nel 1856 e la morte del padre di lei gli consent\u00ec di ereditare una cospicua fortuna che gli permise di abbandonare la carriera finanziaria e dedicarsi totalmente alla pittura.\nStudi\u00f2 a Bruxelles con il pittore Willem Roelofs e nel 1868 si spost\u00f2 a L'Aia, nei Paesi Bassi, per dipingere paesaggi marini, in particolare spiagge con pescatori e vedute con mare in burrasca, un tema preferito da molti pittori fiamminghi e olandesi del passato e da lui rivissuto con particolare emotivit\u00e0. Dal 1870 al 1877 espose al \"Salon\" di Parigi e vinse la medaglia d'oro per \"I domatori del mare del Nord\". Ebbe un buon successo con il dipinto \"Effetti di sera a Scheveningen\", del 1872. Espose anche nel 1878 e, saltuariamente, dal 1881 al 1889. Coltiv\u00f2 legami amichevoli con i fratelli pittori Matthijs Maris e Jacob Maris e con Lawrence Alma-Tadema.\nNel 1880 ricevette una commessa da parte di una azienda belga, per dipingere un panorama che offrisse una vista sul villaggio di Scheveningen, sulla costa del mare del nord vicino a L'Aia. Con l'aiuto della moglie Sina e di un gruppo di studenti, nel 1881 complet\u00f2 un enorme dipinto, denominato \"Panorama Mesdag\" - 14 metri di altezza e 120 metri di circonferenza - che \u00e8 la sua opera pi\u00f9 famosa.\nLa moda dei dipinti di \"panorami\" si stava esaurendo e, quando la societ\u00e0 proprietaria del \"Panorama Mesdag\" fall\u00ec, Mesdag acquist\u00f2 il dipinto ad un'asta, coprendo successivamente di tasca propria le perdite accumulate dalla societ\u00e0.\nIde\u00f2 una associazione di belle arti, denominata Pulchri Studio, con sede a L'Aia, e nel 1889 ne fu eletto presidente. Nel 1903 don\u00f2 la sua casa, situata a L'Aia in Laan van Meerdervoort, con tutti gli arredi, compresi suoi quadri, alla nazione dei Paesi Bassi. Nella sua collezione c'erano dipinti di artisti francesi della scuola di Barbizon e opere di Giovanni Segantini e di Antonio Mancini. In questa casa oggi ha sede il Museo Mesdag, una Fondazione da lui ideata e che ospita anche sue pitture ed acquarelli, tra cui \"Porto di Flessingue\" e \"Mare in tempesta\", e opere di sua moglie Sina."}
{"id": "2401131", "revid": "1305772", "url": "https://it.wikipedia.org/wiki?curid=2401131", "title": "Myf Shepherd", "text": "Carriera.\nIn un primo momento tenta di entrare nel mondo della moda partecipando ai provini per lo show televisivo Australia's Next Top Model, dove per\u00f2 viene rifiutata.\nAfferma di essere stata scoperta per caso da un agente di moda a Brisbane mentre faceva shopping.\nNel marzo 2008 firma un contratto con l'agenzia australiana Chic Management ed inizia a sfilare a livello locale. Dopo pochi mesi firma con la Next Model Management, una delle pi\u00f9 importanti agenzie newyorchesi, e debutta a livello mondiale in uno show di Prada a NYC.\nIn seguito sfila a Milano e Parigi per Prada, Gucci, Jil Sander, Missoni, Miu Miu e Fendi. Nel novembre dello stesso anno appare nell'editoriale di Num\u00e9ro, fotografata da Sofia Sanchez e Mauro Mongiello. A dicembre compare in un editoriale della rivista italiana \"Amica\", con servizio fotografico di Randall Mesdon.\nNei primi mesi del 2009 sfila a Parigi per Christian Dior, Valentino e Chanel. A luglio compare sulla copertina di \"Vogue Australia\". A settembre partecipa alla Settimana della moda di New York sfilando per le collezioni primavera/estate di Risto e 3.1 Philip Lim.\nVita privata.\nNasce a Cairns, nel Queensland (Australia), ma si trasferisce con la famiglia nella citt\u00e0 di Brisbane. Attualmente vive a New York City.\nIn un'intervista per Vogue Australia ha dichiarato che non segue una dieta vera e propria, si limita a non mangiare il cosiddetto cibo-spazzatura. \u00c8 vegan, quindi non mangia cibo di origine animale n\u00e9 derivati.\nNello stesso articolo afferma di aver terminato i suoi studi per corrispondenza e di esserne contenta perch\u00e9 non era accettata dalle sue compagne di scuola.\nI suoi stilisti preferiti sono Ann Demeulemeester e Alexander Wang.\nLe \u00e8 stata attribuita una relazione con la collega Nimue Smit. Nel maggio del 2009 \u00e8 stata fotograta mentre baciava la conduttrice tv australiana Ruby Rose Langenheim."}
{"id": "2401132", "revid": "1543377", "url": "https://it.wikipedia.org/wiki?curid=2401132", "title": "Volley Treviso 2008-2009", "text": "Questa voce raccoglie le informazioni riguardanti il Volley Treviso nelle competizioni ufficiali della stagione 2008-2009.\nStagione.\nLa stagione 2008-09 \u00e8 per il Volley Treviso la trentunesima consecutiva in Serie A1; in panchina viene confermato Renan Dal Zotto, per poi essere sostituito ad annata in corso da Francesco Dall'Olio: la rosa rimane sostanzialmente simile a quella della stagione precedente, se non al Ppalleggio con l'inserimento di Ricardo Garcia al posto di Pierre Pujol ed al centro con Emanuel Koh\u00fat; dal settore giovanile vengono portati in prima squadra Ludovico Dolfo, Matteo Bortolozzo e Matteo Daldello, mentre lasciano la squadra Gabriele Maruotti, Ji\u0159\u00ed Kr\u00e1l, Robert Horstink e Marek Novotn\u00fd.\nIl campionato si apre con una sconfitta in casa ad opera del BluVolley Verona, mentre la prima vittoria arriva nella giornata successiva contro il Volley Forl\u00ec: la prima parte del torneo vede spesso trionfare la squadra trevigiana in trasferta, piuttosto che tra le mura amiche; il girone di andata si conclude con il settimo posto in classifica, con la qualificazione alla Coppa Italia. Anche il girone di ritorno inizia come quello precedente, con un'alternanza di successi e sconfitte: a tre vittorie consecutive, fanno seguito cinque stop di fila; con una vittoria per 3-0 sul Piemonte Volley, il club veneto chiude la \"regular season\" in ottava posizione in classifica, l'ultimo utile per accedere al \"play-off\" scudetto. Nei quarti di finale la sfida \u00e8 contro l'Associazione Sportiva Volley Lube, la quale vince tutte e tre le gare per accedere al turno successivo, eliminando il Volley Treviso.\nIl settimo posto al termine del girone di andata della regular season della Serie A1 2008-09 consente alla squadra di Treviso di partecipare alla Coppa Italia; nei quarti di finale supera al \"tie-break\" la Trentino Volley, accedendo alla \"Final Four\" di Forl\u00ec: in semifinale viene per\u00f2 sconfitta, per 3-2, dal Piemonte Volley.\nGrazie al terzo posto in regualar season e l'uscita ai quarti di finale nel campionato 2007-08 il Volley Treviso si qualifica per Challenge Cup: il cammino dei trevigiani inizia dalla seconda fase, dove, grazie ad un doppio 3-1, superano il turno, battendo il Maccabi Tel Aviv Volleyball Club. Vincendo poi sempre per 3-0 nelle gare di andata e di ritorno, sono eliminati anche il AZS Olsztyn, nei sedicesimi di finale e il Volejbol'nyj Klub Lokomotiv Charkiv, negli ottavi di finale. Nei quarti di finale lo scontro \u00e8 contro i polacchi del Klub Sportowy Jastrz\u0119bski W\u0119giel: pur riuscendo a vincere la gara di andata per 3-2, il Volley Treviso perde, in casa, quella di ritorno per 3-1, venendo cos\u00ec eliminata dalla competizione per un peggior quoziente set.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "2401134", "revid": "76963", "url": "https://it.wikipedia.org/wiki?curid=2401134", "title": "Rie Tanaka", "text": "\u00c8 famosa soprattutto per la sua interpretazione di Suigintou della serie delle bambole animate \"Rozen Maiden\", di Chii nel cartone animato Chobits e di Sammy nell'anime \"Time of Eve\".\nFin da bambina, Tanaka prese lezioni di canto e si esib\u00ec in alcuni concerti. Dopo essersi diplomata prese parte ad una delle pi\u00f9 popolari societ\u00e0 di animazione di Tokyo e inizi\u00f2 a cantare parti per alcuni dei suoi personaggi. Ha un fan club chiamato \"Caf\u00e9 de Rie\". Ha qualche animale come un gattino e anche un cucciolo. Non parla bene l'inglese. Ha inciso due album: \"24 Wishes\" e \"Garnet\", che per\u00f2 non hanno avuto molto successo. Inoltre \u00e8 anche un membro delle 'Singing Angels', un trio di cantanti composto dalle tre doppiatrici principali di Steel Angel Kurumi, insieme a Atsuko Enomoto e Masayo Kurata. Da sola ha cantato \"Yasashii jikan no naka de\" (Time of Tenderness), sigla finale dell'ultimo episodio dell'anime \"Time of Eve\", nel quale interpreta Sammy, l'androide di famiglia del protagonista Rikuo."}
{"id": "2401135", "revid": "72396", "url": "https://it.wikipedia.org/wiki?curid=2401135", "title": "Unit\u00e0 Cobra", "text": ""}
{"id": "2401143", "revid": "729019", "url": "https://it.wikipedia.org/wiki?curid=2401143", "title": "Fossa del vestibolo della vagina", "text": "Nell'anatomia femminile la fossa del vestibolo della vagina \u00e8 una parte esterna del clitoride.\nAnatomia.\nSi trova appena sotto la caruncola imenale e sopra il frenulo delle piccole labbra"}
{"id": "2401144", "revid": "390976", "url": "https://it.wikipedia.org/wiki?curid=2401144", "title": "Pro\u00e0i-G\u00f6lem", "text": ""}
{"id": "2401145", "revid": "287204", "url": "https://it.wikipedia.org/wiki?curid=2401145", "title": "Volley Treviso 2007-2008", "text": ""}
{"id": "2401146", "revid": "287204", "url": "https://it.wikipedia.org/wiki?curid=2401146", "title": "Volodymyr Savon", "text": "Grande maestro dal 1973, ottenne il maggiore successo vincendo nel 1971 a Leningrado il 39\u00ba Campionato sovietico, con 1,5 punti di vantaggio su Michail Tal' e Vasilij Smyslov.\nNel 1969 vinse il Campionato ucraino, alla pari con Hennadij Kuz'min.\nPartecip\u00f2 con l'Unione Sovietica alle Olimpiadi di Skopje 1972, vincendo la medaglia d'oro di squadra.\nAltri risultati di rilievo:\nHa raggiunto il massimo rating nel luglio del 1972, con 2592 punti Elo (15\u00ba nella classifica mondiale).\n\u00c8 stato istruttore di diversi campioni ucraini, tra cui Vasyl' Ivan\u010duk, Ruslan Ponomar\u00ebv, Sergej Karjakin e Oleksandr Are\u0161\u010denko."}
{"id": "2401147", "revid": "173617", "url": "https://it.wikipedia.org/wiki?curid=2401147", "title": "Memorabili", "text": "I Memorabili sono un'opera di Senofonte dedicata a Socrate.\nIl titolo.\nIl titolo italiano, che deriva da quello latino di origine umanistica Memorabilia, non rende bene il greco \u0391\u03a0\u039f\u039c\u039d\u0397\u039c\u039f\u039d\u0395\u03a5\u039c\u0391\u03a4\u0391 (anche \u1f00\u03c0\u03bf\u03bc\u03bd\u03b7\u03bc\u03bf\u03bd\u03b5\u03cd\u03bc\u03b1\u03c4\u03b1, apomn\u0113mon\u00e9umata), che significa, propriamente, \"appunti, ricordi\", e non cose o discorsi degni di memoria come invece fa intendere l'aggettivo latino e italiano.\nStruttura e temi.\nL'opera, in quattro libri, sarebbe stata composta dopo il 371 a.C., poich\u00e9 in almeno un passo sembra essere presupposta la situazione militare dopo la sconfitta spartana nella battaglia di Leuttra.\nEssa si presenta come una raccolta di conversazioni ed episodi che vedono protagonista Socrate. Nel libro I, dopo la difesa diretta di Socrate, il resto del libro \u00e8 costituito da un resoconto sulla piet\u00e0 di Socrate ed il suo autocontrollo. I libri II e III sono dedicati in gran parte a mostrare come Socrate avesse beneficiato la sua famiglia, gli amici e vari ateniesi che venivano da lui per un consiglio. Infine, il libro IV si rivolge a un resoconto pi\u00f9 dettagliato di come Socrate avesse istruito uno studente particolare, Eutidemo. Esso comprende un primo esempio (forse il primo) dell'argomento teleologico.\nL'autore, attraverso questi 39 brevi dialoghi, vuole dimostrare come il maestro giov\u00f2 ai propri amici sia con la parola sia con l'esempio della sua vita di uomo giusto e pio, modello di saggezza e di temperanza, di amor patrio e di filantropia. L'immagine di Socrate che emerge dagli scritti di Senofonte \u00e8 quella di un uomo virtuoso e morigerato, cittadino modello, timorato degli dei, instancabile nel predicare la virt\u00f9 e nell'esortare i giovani nell'obbedienza verso i genitori e alle leggi dello Stato.\nLa difesa di Socrate si traduce, dunque, in un vero e proprio intento apologetico nei confronti del filosofo, dal momento che egli esalta le sue azioni e il suo operato, ma, allo stesso tempo, Senofonte separa la sua figura da quella del regime democratico, che aveva condannato Socrate."}
{"id": "2401148", "revid": "436907", "url": "https://it.wikipedia.org/wiki?curid=2401148", "title": "B'Sides Themselves", "text": "B'Sides Themselves \u00e8 la prima raccolta del gruppo musicale britannico Marillion, pubblicata il 4 gennaio 1988 dalla EMI.\nDescrizione.\nContiene tutte le b-side inedite presenti nei singoli pubblicati dal gruppo tra il 1982 e il 1987."}
{"id": "2401150", "revid": "116556571", "url": "https://it.wikipedia.org/wiki?curid=2401150", "title": "Madonna Piot", "text": "La Madonna Piot (o \"tondo della Vergine adornate il Bambino\") \u00e8 un'opera attribuita a Donatello e conservata al Museo del Louvre di Parigi. \u00c8 in terracotta policroma con incrostazioni di vetro e cera e viene generalmente datata al 1440 circa.\nStoria.\nL'opera arriv\u00f2 al Louvre nel 1890 con la donazione di Eug\u00e8ne Piot e da allora \u00e8 stata alternativamente attribuita a Donatello e alla sua cerchia, con varie controversie anche sulla datazione. Si tratta di un'opera nata per la devozione privata, in circostante per\u00f2 ancora sconosciute. Il 1440 circa \u00e8 il periodo di opere colte e aggraziate (come il celebre \"David\"), per cui vi viene generalmente collocata anche questa \"Madonna\". Altri la datano alla vecchiaia dell'artista, verso il 1460.\nDescrizione.\nL'opera \u00e8 un notevole esempio di stiacciato, con un'intensa espressivit\u00e0 delle figure. La Madonna \u00e8 raffigurata con le mani giunte mentre prega il Bambino, che \u00e8 seduto davanti a lei con in mano due dischi. Di grande effetto \u00e8 il leggerissimo panneggio setoso, soprattutto attorno alla testa, dove d\u00e0 la sensazione di finissime trasparenze. Originale \u00e8 lo sfondo composto da una quarantina di medaglioni a sfondo rosso, con rappresentazioni di cherubini bianchi o di anfore (simbolo della maternit\u00e0 della Vergine): oggi molti sono frutto di reintegri in fase di restauro.\nLe tracce di doratura hanno fatto ipotizzare (Giorgio Bonsanti) che tutta l'opera potesse essere stata un tempo dorata, creando uno sfolgorante effetto coloristico."}
{"id": "2401153", "revid": "767487", "url": "https://it.wikipedia.org/wiki?curid=2401153", "title": "Nicolai H\u00f8gh", "text": "Caratteristiche tecniche.\nNikolai H\u00f8gh pu\u00f2 essere schierato sia come terzino sinistro, quindi esterno basso, sia come difensore centrale.\nCarriera.\nClub.\nH\u00f8gh inizia la carriera professionistica nel 2004, con la maglia dell'Esbjerg, in Superligaen, massima serie danese. Nel 2006 \u00e8 titolare della difesa insieme al connazionale Christiansen. Il 19 giugno 2013 passa al V\u00e5lerenga, a partire dal 15 luglio successivo (data di riapertura del calciomercato locale). Il 23 gennaio 2015 rescinde il contratto che lo legava al club norvegese. Passa cos\u00ec all'AB in data 31 gennaio.\nNazionale.\n\u00c8 stato nel giro della Nazionale danese Under-21, con la quale ha collezionato 7 presenze."}
{"id": "2401155", "revid": "2210536", "url": "https://it.wikipedia.org/wiki?curid=2401155", "title": "FTSE MIB", "text": "Il FTSE MIB (acronimo di \"Financial Times Stock Exchange Milano Indice di Borsa\") \u00e8 il pi\u00f9 significativo indice azionario della Borsa Italiana.\n\u00c8 il paniere che racchiude di norma, tranne eccezioni, le azioni delle 40 societ\u00e0 italiane, anche se hanno la sede legale all'estero, quotate sull'MTA o sul MIV con maggiore capitalizzazione, flottante e liquidit\u00e0 che rappresentano oltre l\u201980% della capitalizzazione complessiva e quasi il 90% del controvalore degli scambi.\nLa revisione ordinaria dei componenti viene effettuata trimestralmente, il luned\u00ec successivo al terzo venerd\u00ec di marzo, giugno, settembre e dicembre.\nCi possono essere ribilanciamenti straordinari a seguito di operazioni sul capitale (incremento del numero di azioni superiore al 5%), a variazioni rilevanti del flottante (superiore al 5%) e a seguito di \"spin off\" (cio\u00e8 scorpori di rami d'azienda), fusioni, \"delisting\" (cio\u00e8 cancellazione dalle contrattazioni), o nuove quotazioni, se la capitalizzazione del nuovo titolo \u00e8 uguale o superiore al 3% di quella corrente dell'intero mercato.\nDal 1\u00ba giugno 2009 FTSE Russell ha iniziato a gestire gli indici italiani lanciando la FTSE Italia Index Series che oltre al FTSE MIB comprende anche FTSE Italia Mid Cap e FTSE Italia Small Cap, che tutti insieme compongono il paniere aggregato del FTSE Italia All-Share.\nLa FTSE Italia Index Series \u00e8 stata successivamente arricchita di nuovi indici: il FTSE AIM Italia, il FTSE Italia Brands e la famiglia degli indici PIR.\nStoria dell'indice.\nL'indice di riferimento italiano \u00e8 iniziato il 31 dicembre 1992 con il nome COMIT 30 con un valore base di 100 punti.\nIl 17 ottobre 1994, la Borsa Italiana ha rilevato i diritti su COMIT 30 della Banca Commerciale Italiana (ora Intesa Sanpaolo) ridenominandolo Mib30. Il valore base per l'anno 1992 \u00e8 stato fissato a 10.000 punti. Nell'indice fino al 1\u00ba giugno 2003 sono stati inclusi i 30 titoli a maggior capitalizzazione di Piazza Affari.\nLo S&amp;P Mib che \u00e8 subentrato allo storico \"Mib30\", nacque in seguito ad una partnership tra Borsa Italiana e la societ\u00e0 di rating Standard &amp; Poor's. \u00c8 stato quotato dal 2 giugno 2003 al 29 maggio 2009 per venire sostituito dal 1\u00ba giugno successivo dall'indice FTSE MIB in seguito alla fusione di Borsa italiana con il LSE che ha creato il London Stock Exchange Group.\nGenerali e Mediobanca sono le due uniche societ\u00e0 presenti ininterrottamente nel listino principale di Piazza Affari, dal 1992 quando nacque il COMIT 30 ad oggi con il FTSE MIB.\nL'andamento dell'indice.\nIl record storico dell'indice fu raggiunto durante la seduta del 7 marzo 2000 quando raggiunse i 51\u00a0273 punti, mentre quello sul prezzo di chiusura avvenne il giorno prima a 51\u00a0093 punti.\nLa migliore seduta di Borsa avvenne il 13 ottobre 2008 quando l'indice sal\u00ec dell'11,49%, la peggiore fu invece quella del 12 marzo 2020 (nel mezzo delle preoccupazioni legate al diffondersi del COVID-19) quando croll\u00f2 del 16,92%.\nLe pietre miliari.\nLa tabella mostra le pietre miliari dal 1992.\nLe migliori sedute.\nLa tabella delle migliori sedute dal 1992.\nLe peggiori sedute.\nLa tabella delle peggiori sedute dal 1992.\nCronistoria.\nSviluppo annuale.\nLa tabella mostra lo sviluppo del COMIT 30 (1992-1993), del Mib30 (1994-2002), dello S&amp;P Mib (2003-2008) e dal 2009 del FTSE MIB.\nL'evoluzione del Ftse Mib dal 2009 al 2019.\nL'evoluzione del Ftse Mib dopo 10 anni dalla sua nascita, avvenuta il 1\u00ba giugno 2009, \u00e8 un utile specchio di come si sia evoluta nel frattempo l\u2019economia italiana.\nA livello settoriale \u00e8 evidente il ridimensionamento del peso della componente bancaria. Gli istituti di credito sono storicamente la componente pi\u00f9 rappresentata nel listino, ma la crisi che ha attraversato il settore ha comportato un drastico calo del valore di mercato: nel 2009 i principali istituti quotati messi insieme capitalizzavano oltre 93 miliardi di euro, oggi appena 65. E cos\u00ec anche il loro peso percentuale all\u2019interno del paniere, che nel 2009 era pari al 26,4% della capitalizzazione (ma \u00e8 arrivato a valere oltre il 30% prima del crack Lehman) si \u00e8 ridotto ad appena il 16,6% scalzato dalle utilities (Enel in testa) che oggi valgono il 18,2% della capitalizzazione dell\u2019indice.\nIl vuoto lasciato dalle banche ma anche dalle telecomunicazioni (che agli inizi degli anni 2000 valevano quasi il 30% del listino e oggi pesano per appena l\u20191,5%) \u00e8 stato colmato soprattutto dall\u2019industria (era al 5,2% e oggi vale l\u20198,6%) e dall\u2019auto (passata dal 3,8 al 10,9% del Ftse Mib) grazie soprattutto alla crescita del gruppo FCA e alla scelta premiante di scorporare Cnh Industrial e Ferrari.\nIn 10 anni la composizione del listino \u00e8 cambiata e ci sono 19 titoli che non fanno pi\u00f9 parte del listino tra cui Banca MPS (che 10 anni fa valeva oltre 8 miliardi di euro e nel 2019, nonostante i vari aumenti di capitale, poco pi\u00f9 di uno) e l\u2019intero comparto media (allora rappresentato da Mediaset e Mondadori) che nel 2019 non \u00e8 pi\u00f9 rappresentato nel listino.\n2012-2014.\nIl 24 luglio 2012 \u00e8 stato segnato un minimo di lungo periodo dell'indice (12.295,80 punti), spinto al ribasso dalla forte speculazione che ha colpito i titoli di stato e, di conseguenza, l'intero settore bancario.\nIl FTSE MIB ha poi iniziato un lento recupero, toccando un nuovo massimo a 22.502,97 il 10 giugno 2014, grazie alle politiche monetarie accomodanti da parte della BCE. Tuttavia l'indice non \u00e8 riuscito a tenere in area 22.000, spinto al ribasso dalla mancanza di crescita nell'Eurozona e in Italia e dalla paura di un contagio della nuova crisi del debito alla periferia dell'Eurozona, archiviando il 2014 con un modesto rialzo annuale dello 0,23%.\n2015.\nNel 2015, invece, si \u00e8 registrato un forte rialzo, dovuto alle mosse espansive da parte della BCE - con il lancio del Quantitative Easing, ossia il massiccio acquisto di titoli di stato sovrani in asta - alla temporanea risoluzione della crisi greca, con un nuovo piano di aiuti di durata pari a 4 mesi, e ai primi segnali di ripresa economica nell'eurozona, come il rialzo dell'Indice Pmi. Si arriva a toccare un nuovo record il 15 aprile 2015, a quota 24.031. A causa delle tensioni europee sul caso Grecia l'indice subisce dei contraccolpi, arrivando comunque a sfondare per 3 chiusure consecutive il muro del 2% di rialzo nei giorni dell'accordo che scongiura l'uscita della Grecia dalla zona euro. Al 2 novembre 2015 l'indice \u00e8 a 22.482,39 punti. Al 10 dicembre 2015 l'indice ha perso quasi 1.000 punti scendendo a 21.500.\n2016.\nIl primo semestre del 2016 ha segnato un percorso negativo per l\u2019indice, che ha perso complessivamente il 24,37%. Le cause del trend devono essere ricercate nel rallentamento della crescita cinese e dell'economia globale, nel nuovo crollo dei prezzi del greggio, nelle tensioni che hanno colpito alcune banche italiane, tra cui MPS, e nell\u2019immediato post-Brexit. L'anno si chiude in parziale recupero con l'indice a 19.234 punti con una perdita del 10,2% dovuta al disastroso inizio d'anno.\n2017.\nIl 2 gennaio, in seguito alla fusione tra Banca Popolare di Milano e Banco Popolare, debutta in Borsa e nell'indice FTSE MIB il Banco BPM. Entra nell'indice principale per riportarlo a 40 societ\u00e0, anche Brembo che vi ritorna dopo esserne uscito soli 14 giorni prima. \nIl 20 marzo 2017 Banca MPS \u00e8 uscita dall'indice FTSE MIB visto il protrarsi della sospensione stabilita dalla CONSOB il 22 dicembre 2016, quando la capitalizzazione scese a soli 442 milioni di euro, in seguito alla richiesta dell'intervento dello Stato nel capitale sociale, dopo il fallito aumento di capitale da 5 miliardi di euro. Viene sostituita da Banca Generali.\nIl 18 dicembre Pirelli &amp; C. ritornata in Borsa il 4 ottobre, sostituisce nell'indice Banca Mediolanum.\nIl 2017 si chiude con l'indice, al 29 dicembre, a 21.853 punti con un guadagno annuo del 13,59%, superato tra le principali Borse europee, solo dal +14,1% di Zurigo. Terza Francoforte con un +12,5%, a cui seguono Parigi (+9,3%) e Londra (+7,6%). In assoluto il miglior indice delle \u0123randi societ\u00e0 \u00e8 stato l'ATX FIVE della Borsa di Vienna che \u00e8 salito del 32,08%, ma \u00e8 un listino dalla scarsa capitalizzazione dove sono presenti solo 5 titoli.\nIl miglior titolo del FTSE MIB \u00e8 stato Fiat Chrysler Automobiles (FCA), seguita da Stmicroelectronics (+70,1% dopo il +71% del 2016), FinecoBank, (+60,1%), Ferrari (+59%) e Moncler (+58,8%). &lt;br&gt;La performance peggiore del 2017 \u00e8 quella di Saipem (-28,5%), seguita da Leonardo (-25,1%), Tenaris (-22,4%), Mediaset (-21,3%) e BPER Banca (-16,76%).\nEnel con oltre 52 miliardi di euro \u00e8 la prima societ\u00e0 italiana per valore di Borsa, dal giugno 2017, quando ha superato Eni, staccata di 2 miliardi di euro, che da anni deteneva il primato. Seguono Intesa Sanpaolo, UniCredit e Luxottica.\nInvece la societ\u00e0 pi\u00f9 piccola, tra le big, \u00e8 con una capitalizzazione di 2 miliardi di euro BPER Banca, preceduta da Azimut Holding, Yoox NAP, Unipol e Banca Generali.\n2018.\nIl nuovo anno incomincia con il record di 9 sedute consecutive positive, dal 3 al 15 gennaio, quando l'\u00edndice raggiunge i 23.544 punti.\nDal 12 al 15 gennaio Eni \u00e8 ritornata la societ\u00e0 pi\u00f9 capitalizzata della Borsa Italiana con 53,495 miliardi di euro riuscendo, grazie all'aumento del petrolio d'inizio anno, a superare Enel di un'incollatura, che \u00e8 arrivata ad un valore di 53,324 miliardi di euro.&lt;br&gt;Dal 16 al 19 gennaio Enel \u00e8 ritornata in testa con una capitalizzazione di 54,595 miliardi di euro riuscendo a superare di un soffio Eni valorizzata 54,186 miliardi di euro.&lt;br&gt;Dal 22 gennaio, dopo lo stacco dell'acconto del dividendo di Enel per un importo complessivo di oltre un miliardo di euro che riduce la capitalizzazione a 53,528 miliardi di euro, Eni con 54,295 miliardi di euro \u00e8 ritornata la societ\u00e0 pi\u00f9 capitalizzata.\nIl 22 gennaio Compagnie financi\u00e8re Richemont, colosso svizzero del lusso con sede a Ginevra e quotato a Zurigo (controlla marchi quali Cartier e Montblanc), ha lanciato un\u2019OPA sul 100% delle azioni ordinarie Yoox Net-A-Porter Group non ancora in suo possesso, quindi il 75,03%, attraverso il veicolo Rlg Italia Holding. Il prezzo offerto \u00e8 stato pari a 38 euro per azione in contanti e ha riguardato 68.463.120 azioni (pari al 75,03%) pi\u00f9 altre 2.328.454 azioni essere emesse come stock option per i manager. Si arriva cos\u00ec a 70.791.574 milioni di azioni, che sono state pagate dal colosso svizzero del lusso 2,69 miliardi di euro per una valorizzazione della societ\u00e0 quotata a Piazza Affari di 5,3 miliardi di euro.&lt;br&gt;\nAvendo Richemont al termine dell'OPA il 94,999% del capitale sociale, \u00e8 obbligata ad acquistare le residue azioni per arrivare al 20 giugno al delisting del titolo.&lt;br&gt;Il 15 maggio, avendo il titolo un flottante inferiore al 10%, era gi\u00e0 uscito dal paniere venendo sostituito da Banca Mediolanum.\nCon la revisione trimestrale del 19 marzo non c'\u00e8 stata nessuna modifica al paniere che \u00e8 rimasto quindi uguale.\nNel primo trimestre, Piazza Affari con un rialzo del 3,2% \u00e8 stata una delle migliore borse del mondo. Solo l'indice Bovespa di San Paolo del Brasile batte l'indice italiano, con un boom dell'8%. Nel trimestre, il Cac40 di Parigi segna un calo del 2,2%, il Dax di Francoforte il 6%, il Ftse 100 di Londra il 6,2%.\nA causa del rialzo del prezzo del petrolio, Eni al 18 maggio raggiunge una capitalizzazione di 60,260 miliardi di euro, scesa nella seduta successiva a 58,234 miliardi di euro per lo stacco del dividendo, salendo dal mese di marzo del 13%.\nCon la revisione trimestrale del 18 giugno non c'\u00e8 stata nessuna modifica al paniere che \u00e8 rimasto quindi uguale.\nIl 7 agosto avviene la conversione delle azioni di risparmio di Intesa Sanpaolo in ordinare con il rapporto di 1,04 azioni ordinarie per ogni azione di risparmio posseduta.\nCon la revisione trimestrale del 24 settembre non c'\u00e8 stata nessuna modifica al paniere che \u00e8 rimasto quindi uguale.\nIl 4 dicembre Luxottica, il cui flottante \u00e8 sceso sotto il 10% in seguito al successo dell'OPS di EssilorLuxottica, viene sostituita da DiaSorin.\nCon la revisione trimestrale del 27 dicembre Amplifon e Juventus Football Club sostituiscono Banca Mediolanum e Mediaset.\nL'anno 2018 si chiude con l'indice FTSE MIB, al 28 dicembre, a quota 18.324,03 con una perdita annua del 16,15%.\n2019.\nCon la revisione trimestrale del 18 marzo Hera sostituisce Brembo.\nDa fine marzo Enel supera Eni, che risente del forte calo del prezzo del petrolio, e diventa la societ\u00e0 pi\u00f9 capitalizzata della Borsa Italiana.\nL'8 maggio UniCredit ha ceduto sul mercato il 17% delle azioni di FinecoBank rimanendo con solo il 18% senza pi\u00f9 essere l'azionista di controllo.\nL'8 luglio UniCredit ha ceduto anche la quota residua, di conseguenza FinecoBank non \u00e8 pi\u00f9 una societ\u00e0 del Gruppo UniCredit, diventando cos\u00ec indipendente.\nCon la revisione trimestrale del 24 giugno Nexi che ha debuttato in Borsa il 16 aprile, sostituisce Banca Generali.\nL'8 agosto muore improvvisamente in vacanza il presidente di UniCredit Fabrizio Saccomanni.\nIl 17 settembre in seguito agli sviluppi dell'inchiesta sui report falsi sulla manutenzione di alcuni viadotti autostradali, si dimette dopo 18 anni l'amministratore delegato di Atlantia Giovanni Castellucci che riceve una buonuscita di oltre 13 milioni di euro e le competenze di fine rapporto.\nCon la revisione trimestrale del 23 settembre non c'\u00e8 stata nessuna modifica al paniere che \u00e8 rimasto quindi uguale.&lt;br&gt;\nSempre da tale data Enel entra nell'indice STOXX Europe 50.\nCon la revisione trimestrale del 23 dicembre ritorna dopo 6 mesi Banca Generali che sostituisce UnipolSai.\nL'anno 2019 si chiude con l'indice FTSE MIB, al 30 dicembre, a quota 23.506,37 con un guadagno annuo del 28,28%.\nL'evoluzione del Ftse Mib dal 2020 ad oggi.\n2020.\nIl 9 e 12 marzo per le forti preoccupazioni legate al diffondersi del COVID-19, l'indice croll\u00f2 rispettivamente dell'11,17% e del 16,92%; mentre il 24 marzo per il successo delle misure di contenimento ci fu un forte rimbalzo dell'8,93%.\nCon la revisione trimestrale del 23 marzo dopo 15 mesi ritorna Banca Mediolanum che sostituisce Juventus FC.\nCon la revisione trimestrale del 22 giugno Interpump e Inwit sostituiscono BPER Banca e Salvatore Ferragamo.\nIl 5 agosto, in seguito al successo dell'OPAS di Intesa Sanpaolo con cui \u00e8 arrivata a detenere oltre il 90% del capitale sociale di UBI Banca, quest'ultima, avendo un flottante inferiore al 10%, viene sosituita da BPER Banca che ritorna cos\u00ec dopo soli 44 giorni nell'indice principale.\nCon la revisione trimestrale del 21 settembre non c'\u00e8 stata nessuna modifica al paniere che \u00e8 rimasto quindi uguale.\nIl successo dell'OPAS di Intesa Sanpaolo su UBI Banca.\nIl 17 febbraio 2020 il CEO di Intesa Sanpaolo Carlo Messina annuncia a sorpresa il lancio di un'OPS (Offerta pubblica di scambio) volontaria per 4,9 miliardi di euro nei confronti di UBI Banca: per ogni 10 azioni della quarta banca italiana vengono corrisposte 17 azioni di Intesa Sanpaolo di nuova emissione con un premio del 27,6% rispetto alla quotazione in Borsa di venerd\u00ec 14 febbraio. Intesa, che accede a tre milioni di clienti di UBI, ha ottenuto dall'assemblea straordinaria la proposta di un aumento di capitale in sostegno dell'Ops.\nPer prevenire possibili problemi con l'Antitrust, l'operazione coinvolge anche \"UnipolSai\" cbe ha gi\u00e0 raggiunto un accordo per rilevare i rami d'azienda delle compagnie assicurative Banca Assurance Popolari, Lombardia Vita e Aviva Italia, partecipate da UBI, e \"BPER Banca\" che ha gi\u00e0 sottoscritto con Intesa un contratto che prevede l'acquisto di 532 filiali UBI con circa 1,2 milioni di clienti, di cui circa la met\u00e0 in Lombardia. L'operazione, che ha ottenuto l'approvazione da parte delle varie autorit\u00e0 italiane e europee, ha portato al delisting di UBI e prevede alla fine la fusione tra le due banche.\nAll'offerta viene aggiunto successivamente anche un conguaglio in denaro di 0,57 euro per ogni azione UBI consegnata, diventando cos\u00ec un'OPAS (offerta pubblica di acquisto e scambio).\nL'offerta si conclude il 30 luglio 2020 col raggiungimento del 91,0149% del capitale di UBI. \nPertanto avendo superato il 90% del capitale sociale, sono partite le procedure di delisting che il 5 ottobre hanno portato Intesa Sanpaolo a diventare l'unico azionista di UBI banca.\nIl paniere al 1\u00ba febbraio 2021.\nPrime dieci posizioni.\nEnel con una capitalizzazione di 83,99 miliardi di euro al 1\u00ba febbraio 2021 \u00e8, da fine marzo 2019, la societ\u00e0 con il maggior valore della Borsa Italiana, seguita da:\nLe matricole e gli highlander.\nLe societ\u00e0 di pi\u00f9 recente ingresso sono: BPER Banca (agosto 2020), Interpump e Inwit (giugno 2020), Banca Mediolanum (marzo 2020), Banca Generali (dicembre 2019), Nexi (giugno 2019), Hera (marzo 2019), Amplifon e DiaSorin (dicembre 2018).\nDiciotto highlander del paniere principale hanno fatto ininterrottamente parte dell\u2019\u00e9lite di Piazza Affari dal 2009 ad oggi. Ne fanno parte:\nComposizione.\nEcco le 40 aziende che compongono il FTSE MIB con le persone chiave, il settore, la data di debutto, la loro capitalizzazione in euro al 30 dicembre 2019 e la variazione annua del 2019:\nLegenda:PE=Presidente esecutivoP=PresidentePFF=Presidente facente funzioniPPT=Presidente pro temporeVPE=Vicepresidente esecutivoVPV=Vicepresidente vicarioVP=VicepresidenteAD=Amministratore delegatoCD=Consigliere delegatoCEO=Chief Executive OfficerDG=Direttore generale&lt;br&gt;DO=Direttore operativo\nStoria della composizione del paniere.\nIl paniere iniziale al 1\u00ba giugno 2009.\nDelle originarie 40 societ\u00e0 che al debutto del 1\u00ba giugno 2009 componevano il paniere, 18 indicate con *, (20 con i ritorni di Pirelli &amp; C. e Unipol) hanno mantenuto ininterrottamente la presenza, modificando in alcuni casi, la propria denominazione sociale; quelle invece contrassegnate da \u00b0 sono attualmente presenti nell'indice FTSE Italia Mid Cap.\nEccole:\nLe revisioni del paniere.\nEcco tutte le 41 revisioni, di cui 19 ordinarie e 22 straordinarie del paniere, che ne hanno profondamente modificato la sua composizione iniziale:\n\"In grassetto e con # sono indicate le 22 societ\u00e0 componenti dell'attuale paniere che vi sono entrate o rientrate dopo la sua nascita.\""}
{"id": "2401157", "revid": "767487", "url": "https://it.wikipedia.org/wiki?curid=2401157", "title": "Lad (Ungheria)", "text": "Lad \u00e8 un comune dell'Ungheria di 684 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401158", "revid": "92723", "url": "https://it.wikipedia.org/wiki?curid=2401158", "title": "Mandopop", "text": "Mandopop (cinese semplificato: \u534e\u8bed\u6d41\u884c\u97f3\u4e50; cinese tradizionale: \u83ef\u8a9e\u6d41\u884c\u97f3\u6a02; pinyin: Hu\u00e1 Y\u01d4 Li\u00fa X\u00edng Y\u012bn Yu\u00e8) \u00e8 un'abbreviazione colloquiale che sta a significare \"musica popolare cinese\". A volte viene anche chiamata Mandapop. Viene inclusa nei sottogeneri della musica popolare cinese, dentro alla categoria maggiore del \"C-pop\". Il mandopop \u00e8 stata la prima variante di musica popolare cantata in cinese. La vera somiglianza con il pop occidentale \u00e8 venuta solo pi\u00f9 tardi, in anni recenti. Le canzoni definite mandopop sono per lo pi\u00f9 cantate in cinese e sono popolari in Cina, Hong Kong, Macao, Taiwan, Singapore, Malaysia ed altre regioni oltreoceano popolate da comunit\u00e0 di immigrati cinesi.\nParlando in modo generale, il centro principale di sviluppo del mandopop \u00e8 Taiwan, anche se la Cina continentale ha la pi\u00f9 grande popolazione di lingua mandarina. Per esempio, Teresa Teng, la regina del mandopop negli anni '80, era di Taiwan. Con la liberalizzazione e la democratizzazione della societ\u00e0 taiwanese dopo gli anni '90, un gran numero di artisti di musica folk e pop ha iniziato a godersi una libert\u00e0 illimitata di creativit\u00e0 e sviluppo. Con la combinazione di prodotti di successo, design moderno, coreografie di danza, produzione di video musicali, e soprattutto la pubblicit\u00e0 dei media, il mandopop si \u00e8 sviluppato in una enorme industria musicale.\nLa maggior parte dei pi\u00f9 importanti artisti, compositori, scrittori di testi, produttori ed etichette mandopop conosciuti a livello internazionale provengono da Taiwan. La grande variabilit\u00e0 della scena mandopop di Taiwan ha attratto anche artisti di talento provenienti dall'Europa, Stati Uniti d'America, Giappone, Corea, Singapore, Malaysia, Hong Kong e Cina continentale, facendo s\u00ec che Taiwan venisse considerata la \"Culla del Mandopop\". Al giorno d'oggi, l'industria musicale commerciale cinese continua ad essere influenzata dallo sviluppo del mandopop a Taiwan.\nStoria.\nOrigini.\nLe origini della musica popolare cinese in generale risalgono all'invenzione occidentale chiamata grammofono, che fu portata a Shanghai attraverso la strada del Tibet da un uomo francese di nome Labansat. La Baak Doi (cinese: \u767e\u4ee3; pinyin: b\u01cei d\u00e0i) fu la prima compagnia di registrazione a fungere da spina dorsale per l'appena nata industria mandopop.\n1920: nascita dello shidaiqu.\nLe canzoni pop mandarine negli anni '20 erano chiamate shidaiqu (\u6642\u4ee3\u66f2 - che significa \"musica del tempo\", e quindi musica popolare). Esse sono considerate il prototipo di ogni canzone pop cinese. A quel tempo, Shanghai era il centro e il cuore del mandopop. Li Jinhui \u00e8 generalmente considerato il \"Padre della Musica Popolare Cinese\", avendo fondato il genere negli anni '20. Anche Buck Clayton, musicista jazz americano, ha lavorato al fianco di Li. Alcuni puristi della musica, tuttavia, asseriscono che lo Shidaiqu pu\u00f2 essere considerato come la forma base di tutte le canzoni pop mandarine solo fino alla transizione verso il cantopop. La \"Bright Moonlight Song and Dance Troupe\", fondata da Li, \u00e8 anche la prima divisione musicale moderna ad essere integrata nella \"Lianhua Film Company\" nel 1931, rendendola cos\u00ec la prima divisione musicale ad entrare nella storia dell'industria cinematografica cinese.\n1930-1940: l'era delle \"Sette Grandi Star del Canto\".\nLe originali \"Sette Grandi Star del Canto\" della Repubblica di Cina hanno essenzialmente preparato il terreno per l'industria. Il loro stile individuale era unico, non somigliava a nessun genere di musica cinese fino ad allora esistente. La giovane industria cinematografica cinese ha tratto grandemente profitto dai loro ruoli di attori e cantanti nelle colonne sonore. Zhou Xuan (cinese: \u5468\u7487; pinyin: Zh\u014du Xu\u00e1n) \u00e8 generalmente considerata la popstar cinese pi\u00f9 importante dell'epoca, grazie al suo successo sia nel canto che nella carriera cinematografica. Alla fine di questa generazione, le cantanti donne erano passate dallo stadio di \"ragazze della canzone\" a quello di \"star\". Questa epoca d'oro della musica, tuttavia, era destinata ad avere breve durata, visto che Shanghai entr\u00f2 presto in guerra durante la Seconda guerra sino-giapponese, ed alla fine nella Seconda guerra mondiale.\n1950: la divisione.\nNel 1949 fu fondata la Repubblica Popolare Cinese dal Partito Comunista Cinese. Uno dei primi atti della politica del governo fu quella di denunciare la musica popolare come pornografia. Nella Cina continentale, il regime comunista inizi\u00f2 a sopprimere la musica popolare per promuovere le canzoni rivoluzionarie.\nA Taiwan, tuttavia, l'espansione del mandopop continu\u00f2. Era considerato un genere nuovo dai giovani; divenne presto il genere musicale pi\u00f9 ascoltato, da quando il governo Kuomintang scoraggi\u00f2 l'esistenza del dialetto taiwanese conosciuto come \"minnan\". Come risultato, il pop taiwanese derivato dallo stile giapponese enka fu gradualmente soppiantato dal mandopop.\n1970-1980: l'ascesa dell'industria.\nIl mandopop divenne pi\u00f9 popolare nella Cina continentale dopo che Deng Xiaoping ha aperto le porte della Cina al mondo esterno. Pi\u00f9 giovani in Cina iniziarono ad ascoltare la musica pop.\nNel 1979 Singapore era sotto la \"Speak Mandarin Campaign\". Molti canali televisivi e stazioni radio smisero di mandare in onda canzoni cantopop in favore della promozione del mandopop.\nTeresa Teng (cinese semplificato: \u9093\u4e3d\u541b; cinese tradizionale: \u9127\u9e97\u541b; pinyin: D\u00e8ng L\u00ecj\u016bn) fece del mandopop una vera alternativa, mischiandolo insieme al cantopop. Perfino al colmo del periodo della censura, la madrepatria nel 1986 smise di interdire la musica della Teng e proclam\u00f2 che \"Durante il giorno, Deng Xiaoping governa la Cina. Ma di notte, \u00e8 Teresa Teng che regna\". Le sue canzoni erano considerate \"Musica borghese\" dagli ufficiali della madrepatria.\nNuovi artisti come Lo Ta-yu (cinese semplificato: \u7f57\u5927\u4f51; cinese tradizionale: \u7f85\u5927\u4f51; pinyin: Lu\u00f3 D\u00e0y\u00f2u) fecero espandere la scena verso nuovi picchi, e molti accreditano a lui la modernizzazione del mandopop. Una delle canzoni pi\u00f9 di successo dell'epoca fu \"Tomorrow will be better\" (\u660e\u5929\u6703\u66f4\u597d) di Lo Ta-yu. La canzone originariamente fu interpretata nel 1985 da 60 artisti. Tale canzone raggiunse la popolarit\u00e0 in tutta l'Asia. In seguito, ne furono fatte cover fino a molti anni a seguire, da diverse generazioni di cantanti. Presto un'altra canzone la segu\u00ec, pubblicata nella Cina continentale nel 1986 con il nome di \"Let the World be filled with Love\" (\u8b93\u4e16\u754c\u5145\u6eff\u611b). All'epoca, canzoni simili erano fortemente influenzate dalla pi\u00f9 famosa controparte occidentale We Are the World.\n1990.\nFaye Wong (\u738b\u83f2) fu la prima cantante cinese ad essere messa sotto contratto a Budokan, Giappone; per questa ragione, da quel momento venne comunemente chiamata \"Diva of Asia\".\nPresente.\n2000.\nGli anni del 2000 hanno visto nascere un'esplosione di idoli pop, principalmente provenienti da Taiwan. La crescente industria cinematografica della Cina continentale era avida del contributo del mandopop. Il cantante Jay Chou ha fatto crescere la popolarit\u00e0 del rhythm and blues e della musica rap nella scena. Altri cantanti di successo includono David Tao, Jolin Tsai e Leehom Wang. Gli anni pi\u00f9 recenti hanno assistito anche alla nascita di boy band e gruppi di ragazze bubblegum pop, sempre provenienti da Taiwan e portatori di successo nella scena musicale cinese; alcuni dei gruppi che hanno avuto pi\u00f9 successo commerciale sono le S.H.E e i Fahrenheit. Le competizioni di canto su scala nazionale, del genere di \"Super Girl contest\", hanno altamente incrementato l'influenza del mandopop. Fin dall'inizio del nuovo millennio, le star cantopop hanno iniziato a mischiarsi all'industria mandopop per esercitare pi\u00f9 attrattiva sui fan. Tuttavia, \u00e8 raro che qualche artista mandopop decida di trasferirsi alla parallela industria cantopop, in quanto per un parlante mandarino \u00e8 pi\u00f9 difficoltoso imparare il cantonese. Dopo l'ingresso nell'industria delle S.H.E e dei Fahrenheit, altri gruppi simili hanno raggiunto la popolarit\u00e0 come i Lollipop e le Hey Girl, della Channel V.\nNegli anni pi\u00f9 recenti, le competizioni \"Super Girl and Boy\" hanno portato nell'industria dell'intrattenimento il concetto di \"idolo\". Solo nel 2008, sono emerse in totale ben sei boy band, promosse soltanto da abili mosse di danza e dai bei faccini dei componenti; ci\u00f2 ha generato un'ondata di entusiasmo della popolazione femminile cinese amante degli idoli. \u00c8 stato anche annunciato che nel 2009 saranno prodotti molti drama nei quali reciteranno degli idoli, incluso il remake cinese del famoso drama giapponese Hana Yori Dango gi\u00e0 adattato a Taiwan col titolo Meteor Garden. Mentre alcuni considerano questo fenomeno positivo per la Cina, seguendo il modello dello sviluppo del K-pop coreano, molti altri (in particolare le generazioni pi\u00f9 anziane) lamentano il fatto che questi cantanti \"post-anni '80\" sono una delusione in quanto a vere capacit\u00e0 canore, rispetto ai cantanti pi\u00f9 anziani. Tuttavia, sembra subito chiaro che con la nascita della EE Media cinese, l'industria musicale sta gi\u00e0 dando segni di un maggiore sviluppo e rinnovamento per il futuro.\nCaratteristiche.\nStrumenti e dotazioni.\nAlcuni dei primi strumenti utilizzati durante la prima epoca mandopop dello shidaiqu includono il guqin ed uno strumento a corde chiamato \"pipa\". Gli arrangiamenti moderni del mandopop sono abbastanza occidentalizzati e coprono diversi stili musicali, tra i quali figurano il rhythm and blues, le ballate, e la musica pop. Qualche musicista pop cinese, tra i quali Jay Chou, Lin Jun Jie e Leehom Wang, hanno sperimentato una fusione degli strumenti tradizionali cinesi con le influenze occidentali.\nArtisti influenti come Leehom Wang che usava, insieme agli strumenti tradizionali cinesi, le melodie occidentali dell'hip hop, hanno influenzato tantissimi cantanti asiatici in tutto il mondo.\nTesti.\nA Taiwan ed Hong Kong si scrive in caratteri cinesi tradizionali, mentre nella Cina continentale si usano i caratteri semplificati. Tuttavia, la lingua mandarina parlata e cantata suona uguale. Lo studioso Larry Schulz ha esplorato la mescolanza della musica pop americana con le opere di poeti cinesi come Li Bai e Du Fu, per offrire nuove introspezioni nella struttura tonale della poesia classica ed un nuovo approccio alla traduzione.\nIndustria.\nStar mandopop.\nSebbene la Cina abbia la pi\u00f9 grande popolazione di lingua mandarina, il vero cuore del genere mandopop si trova a Taiwan. Secondo la tendenza, la maggior parte degli artisti vengono etichettati secondo il luogo dal quale provengono, indifferentemente dalle zone di mercato dove sono pi\u00f9 popolari.\nEtichette.\nLe etiche mandopop sono numerose e comprendono nomi quali Rock Records, HIM International Music. Sono presenti nel mercato anche filiali di major occidentali quali Virgin Records Taiwan. Negli anni recenti, anche etichette della madrepatria quali la EE Media si sono fatte avanti.\nOltreoceano.\nTitoli mandopop sono disponibili anche fuori dall'Asia. Le comunit\u00e0 cinesi stabilitesi in Nord America hanno fatto s\u00ec che la musica mandopop fosse accessibile anche attraverso il business locale. La musica mandopop \u00e8 facilmente reperibile negli Stati Uniti e in Canada nelle grandi aree urbane, comprendenti San Francisco, Los Angeles, San Diego, New York, Seattle, Houston, Dallas, Vancouver e Toronto."}
{"id": "2401159", "revid": "123164229", "url": "https://it.wikipedia.org/wiki?curid=2401159", "title": "Campionato sudamericano di pallavolo maschile 1969", "text": "L'VIII campionato sudamericano di pallavolo maschile si \u00e8 svolto nel 1969 a Caracas, in Venezuela. Al torneo hanno partecipato 8 squadre nazionali sudamericane e la vittoria finale \u00e8 andata per la settima volta, la seconda consecutiva, al Brasile.\nPodio.\nCampione.\nBrasile(Settimo titolo)\nSecondo posto.\nVenezuela\nTerzo posto.\nUruguay"}
{"id": "2401163", "revid": "729019", "url": "https://it.wikipedia.org/wiki?curid=2401163", "title": "Lak\u00f3csa", "text": "Lak\u00f3csa \u00e8 un comune dell'Ungheria di 624 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401165", "revid": "729019", "url": "https://it.wikipedia.org/wiki?curid=2401165", "title": "Taepodong-2", "text": "Il Taepodong-2, (\ub300\ud3ec\ub3d9 2\ud638 in coreano) noto anche come TD-2 o Taep'o-dong 2 \u00e8 il progetto di missile balistico intercontinentale a due o tre stadi sviluppato dalla Corea del Nord come successore del precedente Taepodong-1.\nTecnica.\nIl progetto dovrebbe portare alla costruzione di due varianti diverse del missile: la prima, a due stadi, che \u00e8 stata stimata avere un raggio d'azione di circa 4000 km ed una seconda, a tre stadi, che dovrebbe raggiungere una distanza di 4500\u00a0km. Il Taepodong-2 sarebbe quindi il missile con il raggio d'azione pi\u00f9 grande dell'arsenale nordcoreano. Ogni stadio impiegherebbe un po' di pi\u00f9 di 100 secondi a bruciare il carburante, quindi il missile brucerebbe completamente in 5-6 minuti. Secondo alcune altre fonti, alcune varianti future del missile dovrebbero avere un raggio d'azione di circa 9000\u00a0km. Per raggiungere questo risultato il missile dovrebbe avere un carico minore di 500\u00a0kg.\nSecondo le dichiarazioni di Kim il Son, portavoce di uno dei migliori centri di ricerca nordcoreani, lo sviluppo del missile era iniziato gi\u00e0 nel 1987.\nI dettagli di pubblico dominio relativi alle caratteristiche del missile sono molto pochi. Lo stesso nome \"Taepodong-2\" \u00e8 stato coniato da servizi segreti al di fuori della Corea del Nord che presumono si tratti del successore del Taepodong-1. Il primo stadio del missile \u00e8 spinto da un propellente liquido (carburante TM-185 e ossidizzante AK-27I) ed \u00e8 teleguidato a distanza ed il secondo usufruisce della spinta di un missile balistico a corto raggio Rodong."}
{"id": "2401166", "revid": "486946", "url": "https://it.wikipedia.org/wiki?curid=2401166", "title": "Spaghetti Family", "text": ""}
{"id": "2401170", "revid": "767487", "url": "https://it.wikipedia.org/wiki?curid=2401170", "title": "L\u00e1tr\u00e1ny", "text": "L\u00e1tr\u00e1ny \u00e8 un comune dell'Ungheria di 1.419 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401173", "revid": "1924342", "url": "https://it.wikipedia.org/wiki?curid=2401173", "title": "Nimue Smit", "text": "Carriera.\nNel 2007 firma con la Code Management di Amsterdam.\nNel 2008 firma con la Women Management di Milano. Debutta nello stesso anno in Italia nelle sfilate di Prada e Marni. Ad ottobre apre lo show di Miu Miu a Parigi. Il sito Models.com la classifica nella top ten delle nuove modelle.\nNel 2009 diventa uno dei volti per la campagna pubblicitaria di Prada, insieme alle colleghe Katrin Thormann e Sigrid Agren. Viene fotografata da Max Farago per TopShop. A gennaio compare in un editoriale di \"Vogue Italia\" (fotografata da Steven Meisel); il mese successivo \u00e8 presente su \"Dazed\", \"Vogue UK\" e \"Num\u00e9ro\". A marzo viene classificata come \"rising star\" dal sito Style.com. A settembre partecipa alla Settimana della moda newyorchese per Proenza Schouler; sfila successivamente per Blumarine e Chanel.\nNel 2010 \u00e8 il volto per la campagna pubblicitaria primaverile di Giorgio Armani.\nVita privata.\nSecondo alcuni tabloid ha avuto una relazione con la collega Myf Shepherd. \u00c8 amica di Imogen Morris Clarke, la quale le ha attribuito il soprannome \"Nemo\"."}
{"id": "2401177", "revid": "256896", "url": "https://it.wikipedia.org/wiki?curid=2401177", "title": "San Benito", "text": "Con il toponimo San Benito (versione spagnola di San Benedetto) sono chiamate diverse localit\u00e0 e divisioni amministrative:"}
{"id": "2401178", "revid": "729019", "url": "https://it.wikipedia.org/wiki?curid=2401178", "title": "Libickozma", "text": "Libickozma \u00e8 un comune dell'Ungheria di 47 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401179", "revid": "1226", "url": "https://it.wikipedia.org/wiki?curid=2401179", "title": "Genio criminale", "text": ""}
{"id": "2401181", "revid": "125594429", "url": "https://it.wikipedia.org/wiki?curid=2401181", "title": "Testimoni di Geova per Paese", "text": "Testimoni di Geova per Paese al 2016."}
{"id": "2401183", "revid": "47767", "url": "https://it.wikipedia.org/wiki?curid=2401183", "title": "Lago Grande", "text": ""}
{"id": "2401184", "revid": "110157", "url": "https://it.wikipedia.org/wiki?curid=2401184", "title": "Lulla (Ungheria)", "text": "Lulla \u00e8 un comune dell'Ungheria di 176 abitanti (dati 2015) situata nella provincia di Somogy, nell'Ungheria centro-occidentale."}
{"id": "2401186", "revid": "59645", "url": "https://it.wikipedia.org/wiki?curid=2401186", "title": "Lotteria dello spazio", "text": ""}
{"id": "2401187", "revid": "47767", "url": "https://it.wikipedia.org/wiki?curid=2401187", "title": "Lago Piccolo", "text": ""}
{"id": "2401190", "revid": "767487", "url": "https://it.wikipedia.org/wiki?curid=2401190", "title": "Magyarat\u00e1d", "text": "Magyarat\u00e1d \u00e8 un comune dell'Ungheria di 979 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401191", "revid": "599013", "url": "https://it.wikipedia.org/wiki?curid=2401191", "title": "Frank Hansen", "text": "Carriera.\nClub.\nHansen inizia la carriera professionistica nel 1999, con la maglia dell'\u00d8lstikke dove gioca quatro campionati per poi trasferirsi nell'Esbjerg, in Superligaen, massima serie danese.\nNazionale.\n\u00c8 stato nel giro della Nazionale danese Under-19, con la quale ha collezionato 18 presenze e della Nazionale danese Under-21 disputando 9 gare; inoltre ha partecipato ad Euro 2006."}
{"id": "2401193", "revid": "729019", "url": "https://it.wikipedia.org/wiki?curid=2401193", "title": "Magyaregres", "text": "Magyaregres \u00e8 un comune dell'Ungheria di 597 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401194", "revid": "287204", "url": "https://it.wikipedia.org/wiki?curid=2401194", "title": "Panorama Mesdag", "text": "Panorama Mesdag \u00e8 un dipinto di panorama realizzato da Hendrik Willem Mesdag conservato in un museo costruito appositamente all'Aia, in Paesi Bassi. Rappresenta la pittura circolare pi\u00f9 grande del mondo.\nStoria.\nMesdag fu un pittore di rilievo della Scuola dell'Aia, ispirato al tema del mare. Nel 1879 Mesdag aveva gi\u00e0 dipinto questo paesaggio su un cilindro in vetro, di cui \u00e8 possibile ammirare una copia.\nNel 1880 una societ\u00e0 belga gli commission\u00f2 il dipinto del \"Panorama\"; con l'assistenza della moglie e di molti studenti pittori, l'opera fu completata nel 1881.\nA Mesdag si attribuiscono il cielo, il mare, la spiaggia con le barche, la moglie raffigurata (Sientje Mesdag Van Houten) ed il villaggio. Th\u00e9ophile de Bock realizz\u00f2 le dune. I personaggi sono da attribuire a George Hendrik Breitner, mentre la donna in costume con il suo bambino sono di Blommers.\nTuttavia, la moda per i dipinti di panorama si esaur\u00ec rapidamente e la societ\u00e0 belga dichiar\u00f2 fallimento nel 1886. Mesdag acquist\u00f2 il \"Panorama\" e copr\u00ec le perdite finanziarie di tasca propria.\n\"Il Panorama\" \u00e8 oggi il pi\u00f9 antico dipinto del suo genere ancora conservato nella sua originaria ubicazione.\nDescrizione.\nSi tratta di un dipinto cilindrico (noto come \"Cyclorama\") alto pi\u00f9 di 14 metri e di circa 40 metri di diametro (120 metri di circonferenza).\nDalla galleria di osservazione al centro della sala e a 14 metri dal dipinto, la prospettiva cilindrica crea l'illusione che l'osservatore si trovi su una duna di sabbia sopraelevata con vista sul mare, sulle spiagge e sul villaggio di Scheveningen (l'Aia), cos\u00ec come apparivano nel 1881.\nUn piano di terreno sabbioso artificiale tutto intorno alla galleria di osservazione nasconde all'osservatore la base del dipinto e rende l'illusione pi\u00f9 efficace."}
{"id": "2401196", "revid": "767487", "url": "https://it.wikipedia.org/wiki?curid=2401196", "title": "Citt\u00e0 di Mandurah", "text": "La citt\u00e0 di Mandurah \u00e8 una delle cinque local government areas che si trovano nella regione di Peel, in Australia Occidentale. Essa si estende su di una superficie di circa 173,5 chilometri quadrati ed ha una popolazione di 55.815 abitanti."}
{"id": "2401198", "revid": "1543377", "url": "https://it.wikipedia.org/wiki?curid=2401198", "title": "Formula Nippon 2004", "text": "La stagione 2004 della Formula Nippon fu corsa su 9 gare. 8 differenti team e 17 differenti piloti vi presero parte. Tutti utilizzano vetture Lola telaio Lola B3/51 e motori Mugen Honda \"MF308\".\nAl termine delle competizioni il titolo venne aggiudicato al pilota britannico Richard Lyons. Da registrare la prima gara svoltasi al di fuori del territorio giapponese, sul Circuito di Sepang in Malaysia.\nRisultati e classifiche.\nClassifica piloti.\nI punti sono assegnati secondo lo schema seguente:\nRichard Lyons diventa campione per il pi\u00f9 alto numero di \"pole position\".\nRisultati completi.\nR9=ritirato ma classificato R=ritirato\nNC=non classificato NS=non parte (6)= posto di partenza in gara sprint\n16(2)=partenza in griglia 16, dopo aver finito la gara sprint in 16\u00b0 - (2) tempo nella qualifica alla gara sprint."}
{"id": "2401199", "revid": "869733", "url": "https://it.wikipedia.org/wiki?curid=2401199", "title": "Premi Emmy 1955", "text": "La consegna dei Premi Emmy 1955 (7\u00aa edizione) fu tenuta al Moulin Rouge Nightclub di Hollywood (Los Angeles) il 7 marzo 1955. La cerimonia fu presentata da Steve Allen e trasmessa dalla NBC. Fu la prima cerimonia degli Emmy a essere trasmessa in televisione."}
{"id": "2401200", "revid": "232134", "url": "https://it.wikipedia.org/wiki?curid=2401200", "title": "Willie Buchan", "text": ""}
{"id": "2401201", "revid": "767487", "url": "https://it.wikipedia.org/wiki?curid=2401201", "title": "Mernye", "text": "Mernye \u00e8 un comune dell'Ungheria di 1.601 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401210", "revid": "388937", "url": "https://it.wikipedia.org/wiki?curid=2401210", "title": "Style slalom", "text": ""}
{"id": "2401212", "revid": "729019", "url": "https://it.wikipedia.org/wiki?curid=2401212", "title": "Fornice vaginale", "text": "Nell'anatomia femminile, il f\u00f2rnice vaginale (o arco vaginale) \u00e8 una parte interna della vagina. Si tratta di un solco circolare situato nella parte pi\u00f9 profonda.\nAnatomia.\nViene divisa in 3 parti:\nViene utilizzata per misurare la grandezza della vagina: 8-8,5 cm dall'orifizio al fondo di quella posteriore, mentre risulta pi\u00f9 piccola se si considera il fondo di quella anteriore (6,5-7,5). Inoltre permettono l'esplorazione digitale per comprendere la situazione pelvica."}
{"id": "2401214", "revid": "640277", "url": "https://it.wikipedia.org/wiki?curid=2401214", "title": "Arboreto", "text": "Un arboreto \u00e8 un \u00abgrandioso erbario vivente che svolge funzione di orto botanico per piante arboree ed arbustive finalizzato a scopi diversi\u00bb, ossia un'area boschiva realizzata artificialmente per ricreare un habitat significativo per la tutela della biodiversit\u00e0.\nGli arboreti sono aperti al pubblico e hanno finalit\u00e0 didattico-pedagogiche, di ricerca scientifica, di classificazione e ornamentale.\nArboreti in Italia.\nSul territorio italiano esistono 58 Orti Botanici e Arboreti ufficialmente riconosciuti dal Ministero dell'Ambiente e della Tutela del Territorio e del Mare. L'elenco viene curato dal Gruppo di Lavoro per gli Orti Botanici e i Giardini Storici della Societ\u00e0 Botanica Italiana."}
{"id": "2401217", "revid": "767487", "url": "https://it.wikipedia.org/wiki?curid=2401217", "title": "Contea di Boddington", "text": "La contea di Boddington \u00e8 una delle cinque Local Government Areas che si trovano nella regione di Peel, in Australia Occidentale. Essa si estende su di una superficie di circa 1.900 chilometri quadrati ed ha una popolazione di 1.379 abitanti.\nIl capoluogo \u00e8 Boddington e tra le altre localit\u00e0 vi \u00e8 Marradong."}
{"id": "2401218", "revid": "110157", "url": "https://it.wikipedia.org/wiki?curid=2401218", "title": "Mesztegny\u0151", "text": "Mesztegny\u0151 \u00e8 un comune dell'Ungheria di 1.464 abitanti (dati 2001) situata nella provincia di Somogy, nell'Ungheria centro-occidentale."}
{"id": "2401222", "revid": "436907", "url": "https://it.wikipedia.org/wiki?curid=2401222", "title": "The Thieving Magpie", "text": "The Thieving Magpie (sottotitolato \"La gazza ladra\") \u00e8 il secondo album dal vivo del gruppo musicale britannico Marillion, pubblicato il 29 novembre 1988 dalla EMI.\nTracce.\nTesti di Fish e musiche dei Marillion, eccetto dove indicato."}
{"id": "2401225", "revid": "38120", "url": "https://it.wikipedia.org/wiki?curid=2401225", "title": "Minni &amp; company", "text": ""}
{"id": "2401227", "revid": "76963", "url": "https://it.wikipedia.org/wiki?curid=2401227", "title": "Miki Sakai", "text": "\u00c8 nota principalmente per aver interpretato il film drammatico \"Love Letter\", per il quale vinse nel 1996 l'Awards of the Japanese Academy come miglior nuovo talento.\nBiografia.\nCarriera musicale.\nMiki Sakai debutt\u00f2 come cantante nell'aprile 1993, incidendo il singolo \"Eien ni Suki to Ienai\". Nel 1994 la canzone \"Heart no Mori e Tsuretette\" fu utilizzata come sigla di apertura dell'anime \"La leggenda di Biancaneve\". Nel 1995 usc\u00ec il suo primo album, intitolato \"Watashi no Sukina Mono\". In totale la Sakai ha inciso 4 album discografici e 13 singoli.\nCarriera cinematografica.\nIl debutto come attrice avvenne nel 1995, con \"Love Letter\", che le valse nel 1996 l'Awards of the Japanese Academy come miglior nuovo talento e il premio come miglior nuovo talento al Yokohama Film Festival. Nel 1997 vinse un altro premio come miglior nuovo talento, al Nikkan Sports Film Awards, per le sue interpretazioni in \"Yukai\", \"Aisuru\" e \"Nagareita shichinin\", mentre nel 1998 ricevette una nomination agli Awards of the Japanese Academy come miglior attrice non protagonista per \"Yukai\".\nDopo essere apparsa in molte serie televisive, nel 2001 la Sakai fu scelta per interpretare Tomie Kawakami in ', terzo film della serie \"Tomie\", tratta dall'omonimo manga di Junji It\u014d, diretto da Takashi Shimizu. Nel 2003 la Sakai doppi\u00f2 il personaggio di in ', film d'animazione tratto dal celebre manga \"One Piece\"."}
{"id": "2401230", "revid": "125691743", "url": "https://it.wikipedia.org/wiki?curid=2401230", "title": "Albo d'oro del doppio misto dell'Open di Francia", "text": "Questo \u00e8 un elenco dei vincitori del doppio misto dell'Open di Francia."}
{"id": "2401235", "revid": "38120", "url": "https://it.wikipedia.org/wiki?curid=2401235", "title": "Marcus Mouse", "text": ""}
{"id": "2401237", "revid": "253269", "url": "https://it.wikipedia.org/wiki?curid=2401237", "title": "Tara Fitzgerald", "text": "Biografia.\nIl cognome Fitzgerald \u00e8 quello della madre, Sarah Fitzgerald, di origine irlandese. Tra i film in cui Tara Fitzgerald ha lavorato si segnalano \"Sirene\" (1994), in cui recita al fianco di Hugh Grant, \"L'inglese che sal\u00ec la collina e scese da una montagna\" (1995) e \"Grazie, signora Thatcher\" (1996).\nSposata con il collega John Sharian dal 2001 al 2003, ha partecipato inoltre alla miniserie televisiva \"The Virgin Queen\" (2005) e alla serie televisiva statunitense \"Il Trono di Spade\", dal 2013 al 2015, nel ruolo di Selyse Florent, moglie di Stannis Baratheon.\nDoppiatrici italiane.\nNelle versioni in italiano delle opere in cui ha recitato, Tara Fitzgerald \u00e8 stata doppiata da:"}
{"id": "2401244", "revid": "287204", "url": "https://it.wikipedia.org/wiki?curid=2401244", "title": "Gran Premio di Francia 1993", "text": "Il Gran Premio di Francia 1993 \u00e8 stato un Gran Premio di Formula 1 disputato il 4 luglio 1993 sul circuito di Magny Cours. La gara \u00e8 stata vinta da Alain Prost su Williams.\nQualifiche.\nDopo che nelle prime sette gare della stagione Prost era sempre partito dalla pole position, nel Gran Premio di casa il francese \u00e8 battuto dal compagno di squadra Hill, che lo precede di un decimo e mezzo. Sorprende la Ligier, particolarmente competitiva nel Gran Premio di casa e capace di piazzare Brundle e Blundell in terza e quarta posizione; la scuderia francese non otteneva un terzo posto in qualifica dal Gran Premio del Canada 1980 con Didier Pironi. Quinto \u00e8 Senna, davanti ad Alesi, Schumacher e alle sorprese Barrichello, Comas ed Alliot. In difficolt\u00e0 Berger e Andretti, rispettivamente quattordicesimo e sedicesimo. \nGara.\nAl via l'ordine rimane pressoch\u00e9 invariato, a parte il sorpasso di Schumacher su Alesi, con Hill che si porta al comando davanti a Prost, Brundle, Blundell, Senna, Schumacher e Alesi. Al 21\u00ba giro, Blundell ha un'incomprensione con il doppiato De Cesaris, finendo contro le barriere; non ci sono altri cambiamenti fino alla prima serie di cambi gomme, nella quale Prost sopravanza Hill, prendendo la testa della corsa. Pi\u00f9 dietro, Brundle \u00e8 pressato da Senna e Schumacher, che lo passano dopo la seconda serie di pit stop; pi\u00f9 tardi, approfittando del doppiaggio di Warwick, il tedesco ha la meglio anche sul pilota della McLaren, portandosi al terzo posto. Prost vince quindi con un vantaggio minimo su Hill, seguito sul traguardo da Schumacher, Senna, Brundle e Andretti."}
{"id": "2401246", "revid": "123233283", "url": "https://it.wikipedia.org/wiki?curid=2401246", "title": "Andrej Bolkonskij", "text": "Il principe Andrej Nikolaevi\u010d Bolkonskij \u00e8 uno dei personaggi principali del romanzo \"Guerra e pace\" di Lev Tolstoj.\nRuolo nella storia.\nAll'inizio della vicenda il principe Andrej Bolkonskij, intelligente e sarcastico marito dell'affascinante Lise, non trova soddisfazione nella vita coniugale, preferendo svolgere il ruolo di aiutante di campo del generale Michail Illarionovi\u010d Kutuzov nella guerra che verr\u00e0 intrapresa entro breve contro Napoleone Bonaparte. Per questo i due coniugi hanno pure una seria discussione, alla quale assiste Pierre Bezuchov, ma nonostante ci\u00f2 decide comunque di partire, e durante la sua assenza decide di lasciare sua moglie incinta al padre e a sua sorella Mar'ja Bolkonskaja.\nIl principe Andrej rimane gravemente ferito durante la sua prima esperienza guerresca nella battaglia di Austerlitz. Insieme ad altri feriti, Andrej viene curato al posto di medicazione francese, dove avr\u00e0 un breve scambio di battute con l'Imperatore. Quando ritorna in licenza ormai ripreso, vede sua moglie morire di parto, ma il bambino, Nikolen'ka, sopravvive.\nPassati alcuni anni, decide, in seguito a profonde riflessioni, di dedicarsi all'amministrazione delle sue propriet\u00e0; \u00e8 in questo periodo che comincia a frequentare la casa dei Rostov e durante un ballo si innamora, ricambiato, della giovane Nata\u0161a. Amore osteggiato dal vecchio padre di lui, la cui avversione fa decidere al principe Andrej di separarsi per un anno da Nata\u0161a, affinch\u00e9 il loro amore si consolidi. Durante la sua assenza H\u00e9l\u00e8ne e suo fratello Anatole tramano per far s\u00ec che quest'ultimo seduca e disonori la giovane e bella Nata\u0161a. Quest'ultima si invaghisce del giovane, ma il piano fallisce; Andrej, venutone a conoscenza, ripudia Nata\u0161a, che cade in una profonda depressione; tuttavia, per Pierre, \u00e8 causa di un importante incontro con la giovane Rostova.\nPrende la decisione di combattere nuovamente nella guerra contro Napoleone e, durante la battaglia di Borodino viene colpito da una granata, rimanendo gravemente ferito all'addome. Viene ricondotto a Mosca, dove Sonja, la cugina di Nata\u0161a, lo riconosce e lo conduce nella sua casa. Sebbene Nata\u0161a lo assista costantemente ed inizialmente la guarigione sembri possibile per il principe, egli si lascia morire dopo una profonda epifania sul senso dell'esistenza.\nAnalisi del personaggio.\nCos\u00ec come un altro personaggio fondamentale del libro, Pierre Bezuchov, il principe Andrej affronta un lungo cammino spirituale, che alla fine lo porter\u00e0 a una illuminazione finale. Infatti \u00e8 inizialmente attratto dalla gloria militare, dopodich\u00e9 passa a uno stadio di scetticismo per poi rinascere con l'amore di Nata\u0161a, ma solo con la morte raggiunge quel grado di elevazione dell'anima che lo completer\u00e0.\nIspirazione dell\u2019autore.\nTolstoj trasse ispirazione dalla vita del conte Ferdinand von Tiesenhausen, di nobilt\u00e0 germanico-baltica: marito di Elizabeth Kutuzova, figlia del generale russo Kutuzov, scelse di combattere a fianco dello Zar contro i francesi e per questo cadde ad Austerlitz (dove lo stesso Napoleone avrebbe avuto parole di apprezzamento per la sua morte coraggiosa). \nIl nome della famiglia, invece, richiama quello del nonno materno di Tolstoj; per quanto riguarda la seconda generazione (cui apparteneva Andrej), le possibilit\u00e0 individuate dalla critica gravitano intorno ad un altro aiutante di campo dello Zar, Nikita Grigor'evi\u010d Volkonskij, figlio del cugino del primo, ovvero puntano su Sergej Grigor'evi\u010d Volkonskij, cugino di secondo grado dello stesso Tolstoj.\nCompare nei seguenti film tratti dal romanzo:"}
{"id": "2401247", "revid": "123482911", "url": "https://it.wikipedia.org/wiki?curid=2401247", "title": "Ernesto Tomasini", "text": "Biografia.\nConosciuto soprattutto all'estero dove vive da pi\u00f9 di venticinque anni, Tomasini ha alle spalle una lunga carriera nel teatro, nel cabaret alternativo e nella musica sperimentale, prima nel Regno Unito e poi in giro per il mondo.\nTomasini \u00e8 l'unico italiano ad aver tenuto una masterclass nei 115 anni della Royal Academy of Dramatic Art ed ha ricevuto diversi premi internazionali. \u00c8 \"Eccellenza Italiana\" (con presentazione del Presidente della repubblica Giorgio Napolitano), annoverato fra gli italiani che \"nei vari settori artistici, istituzionali e sociali hanno reso grande il Bel Paese\". \u00c8 stato aggiunto alla lista ufficiale di artisti siciliani selezionati dall\u2019Osservatorio delle Arti.\nPer via della sua voce dall'estensione di 4 ottave ed uno stile performativo originale viene spesso definito dalla stampa internazionale come una figura \"cult\". La rivista statunitense \"Frontiers\" lo ha descritto come \"la personalit\u00e0 pi\u00f9 stravagante ed eccitante che sia arrivata a scuotere il mondo della lirica dai tempi di Klaus Nomi\"..\nTeatro e cabaret.\nErnesto Tomasini debutta nel cabaret e nel teatro in Sicilia all'et\u00e0 di 16 anni, facendo da supporter a Nino Frassica in una serie di spettacoli dal vivo e interpretando un ruolo di primo piano accanto a Duilio Del Prete nella prima nazionale di \"Morte nella notte di Natale\" di Franz Xaver Kroetz, a Palermo e Roma.\nNei primi anni novanta si trasferisce a Londra dove interpreta ruoli da protagonista sui grandi palcoscenici del teatro musicale (\"Chicago - the Musical\"), in produzioni indipendenti (\"Mr China's Son\" della Blind Summit) e con compagnie di teatro sperimentale (Lindsay Kemp). Ernesto ha scritto/interpretato/prodotto quattro spettacoli, fra cui \"True or Falsetto?\" che, dopo il debutto al Festival di Edimburgo, \u00e8 stato rappresentato a Londra per 2 stagioni e in una tourn\u00e9e mondiale in 3 lingue.\nDopo una pausa dedicata alla musica \u00e8 tornato al teatro nel 2013, nei panni di Giacomo Casanova, un ruolo scritto apposta per lui da Andrea Cusumano in una sua nuova commedia (\"Petit Cheval Blanc\") che ha debuttato all'International Theatre Festival of Kerala in India. Nel 2014 interpreta la protagonista nell'\"Aida\" di Roberta Torre al Teatro Biondo Stabile di Palermo e una diva del muto in \"Mamma Schiavona\" (con musiche originali composte per lui dalla musicista canadese Julia Kent) al Teatro Astra di Torino. Nel 2017 debutta al Teatro Out Off di Milano in \"Beato chi ci crede\", una commedia musicale co-scritta da lui stesso.\nCome interprete di cabaret d'avanguardia e performance art si \u00e8 esibito in teatri, musei ed istituti culturali in quattordici diverse nazioni, collaborando con artisti come Stephen Montague, Ron Athey, Carlos Motta e con la Resonance Radio Orchestra. Nel 2013 si \u00e8 esibito in una serata di beneficenza organizzata dall'artista Franko B.\nMusica.\nIn qualit\u00e0 di cantante di musica sperimentale Tomasini \u00e8 stato definito dal quotidiano La Repubblica come una \"figura di primo piano nei circuiti d'avanguardia\", con una carriera internazionale e collaborazioni con nomi leggendari (Marc Almond, Current 93 e \"il padre della musica industrial\": Peter Christopherson, fondatore dei Throbbing Gristle, Coil e Psychic TV) e giovani promesse come il compositore greco Othon Mataragas e l'artista sudafricano Adam Donen. Ernesto \u00e8 cantante/coautore della band Almagest!, fondata con il musicista italiano Fabrizio Modonese Palumbo. Nel 2011 ha messo insieme un progetto di musica noise, con il dj Jos\u00e9 Macabra, chiamato Trans4Leben e con questo ha aperto il Drop Dead Festival di Berlino. Le sue collaborazioni pi\u00f9 recenti sono quelle con il produttore elettronico Shackleton e il \"Godfather of Electro\" Man Parrish.\nTomasini ha cantato il suo repertorio in teatri londinesi quali la Royal Albert Hall, Queen Elizabeth Hall (accanto ad Antony di Antony and the Johnsons), Purcell Room, Royal National Theatre, Cadogan Hall, Roundhouse, e in storiche sale da concerto in Europa (il Volksbuehne a Berlino, il Teatro Lara a Madrid e Arma17 a Mosca per esempio). Numerose le sue esibizioni in alcuni fra i maggiori musei di arte contemporanea del mondo dalla Natonal Portrait Gallery e la Tate Britain di Londra al MADRE di Napoli e il CaixaForum di Barcellona.\nNel dicembre 2020 ha cantato al Teatro Massimo di Palermo, diretto dal maestro Omer Meir Wellber, nel concerto di capodanno in live streaming.\nTomasini ha inciso 17 album e sei singoli, distribuiti da prestigiose case discografiche indipendenti. Nel 2008 ha partecipato alla colonna sonora di un film di Bruce LaBruce. Tomasini \u00e8 protagonista di sei video musicali. Richiesto nel mondo della moda, si \u00e8 esibito alle sfilate di Nasir Mazhar (\"il cappellaio matto di Lady Gaga\") alla \"London Fashion Week\" del 2008 e 2009. e a Pitti Uomo 2017 per Carlo Volpi.\nAlla radio ha cantato dal vivo e recitato su tutti i canali della BBC, su Classic FM, RAI Radio 3, Radio 3 (Spagna) e Radio New Zealand, per nominarne alcune.\nAltro.\nLe sue sporadiche apparizioni televisive e cinematografiche comprendono lavori per la BBC, RAI, RTL4 (Olanda) e la Universal Pictures, diretto, fra gli altri, da Alfonso Cuar\u00f3n e Peter Hewitt. Come doppiatore ha lavorato per altri registi di fama internazionale fra cui i premi Oscar: James Ivory, Ridley Scott e Kevin Spacey. Per la fine del 2021 \u00e8 prevista, in Italia, l'uscita del film \"Ciur\u00e8\" in cui interpreta un ruolo principale.\nOltre alla sua masteclass alla Royal Academy of Dramatic Art, in qualit\u00e0 di docente di storia e tecniche teatrali, Tomasini ha insegnato a studenti in accademie d'arte drammatica in Inghilterra, Spagna e Messico. \nOltre ai premi citati ha vinto il \"Sicilian in the World 2013\" e nel 2016 ha ricevuto la Tessera Preziosa dal sindaco di Palermo Leoluca Orlando.\nIl suo lavoro e il suo stile performativo sono presi in esame in cinque testi e un saggio accademico dell'Orientale di Napoli.\nPer due anni (agosto 2010-agosto 2012) Tomasini \u00e8 stato il corrispondente da Londra della rivista \"Musical!\" ed ha collaborato a diversi libri, fra cui \"Aida, il grande circo dell'aldil\u00e0\", pubblicato nel 2014."}
{"id": "2401248", "revid": "1573940", "url": "https://it.wikipedia.org/wiki?curid=2401248", "title": "Gankyil", "text": "Il Ganyil, la Ruota della Gioia, (tibetano: \"dga' 'khyil\"; sanscrito: \"anandacakra\"; cinese: \u4e09\u592a\u6975 \"s\u0101nt\u00e0ij\u00ed\"; coreano: \"samtaegeuk\") \u00e8 un simbolo nel Buddhismo Tibetano, particolarmente usato nella tradizione Nyingmapa e negli insegnamenti Dzogchen.&lt;br&gt;\nIl significato della rappresentazione \u00e8 fluido e pu\u00f2 variare in base ai vari insegnamenti: nello Dzogchen rappresenta la Grande Perfezione in cui si uniscono la \"Base\", il \"Percorso\" e il \"Frutto\".&lt;br&gt;\nTra i vari significati pu\u00f2 indicare la vittoria sui tre veleni, i Tre Corpi di Buddha o i Tre gioielli.&lt;br&gt;Spesso viene utilizzato per rappresentare il simbolo del \"Gioiello che esaudisce i desideri\", uno dei sette attributi del cakravartin o viene posto al centro del simbolo della ruota del Dharma, Dharmacakra."}
{"id": "2401249", "revid": "287204", "url": "https://it.wikipedia.org/wiki?curid=2401249", "title": "Serie A2 2008-2009 (calcio femminile)", "text": "La Serie A2 2008-2009 \u00e8 stata la settima edizione della Serie A2, la seconda serie del campionato italiano di calcio femminile. Il Brescia e la Lazio hanno vinto i rispettivi gironi e sono stati promossi in Serie A.\nStagione.\nNovit\u00e0.\nDalla Serie A2 2007-2008 sono state promosse in Serie A il Venezia 1984 e la Roma, mentre dalla Serie A 2007-2008 sono stati retrocessi in Serie A2 Trento e Firenze. Dalla Serie B 2007-2008 sono state promosse in Serie A2 Montale 2000, Fortitudo Mozzecane, Gordige, Lazio e Napoli, che prendono il posto delle retrocesse Villaputzu, Graphistudio Campagna, Packcenter Imola e Domoconfort Lecce e dell'escluso Porto Mantovano. La Sampierdarenese si \u00e8 fusa con il l'A.C.F. Levante, dando origine all'Entella Femminile Chiavari.\nFormula.\nLe 24 squadre partecipanti sono state divise in due gironi da 12 squadre ciascuno. Nei due gironi le squadre si affrontano in un girone all'italiana con partite di andata e ritorno per un totale di 22 giornate. La prima classificata di ciascun girone \u00e8 promossa in Serie A. Le ultime due squadre di ognuno dei due gironi sono retrocesse in Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:"}
{"id": "2401250", "revid": "1991", "url": "https://it.wikipedia.org/wiki?curid=2401250", "title": "Ruota della goia", "text": ""}
{"id": "2401259", "revid": "1305772", "url": "https://it.wikipedia.org/wiki?curid=2401259", "title": "Contea di Murray (Australia Occidentale)", "text": "La contea di Murray \u00e8 una delle cinque Local Government Areas che si trovano nella regione di Peel, in Australia Occidentale. Si estende su di una superficie di circa 1.711 chilometri quadrati ed ha una popolazione di 12.555 abitanti."}
{"id": "2401263", "revid": "1543377", "url": "https://it.wikipedia.org/wiki?curid=2401263", "title": "Marcel Loosveld", "text": "Carriera.\nGiocatore.\nHa giocato per lungo tempo in Belgio nel ZVK Ford Genk e nell'Isola Hoeselt per poi tornare in patria nel Bunga Melati Tilburg sino al 2000. Come massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale.\nAllenatore.\nDopo aver appeso gli scarpini al chiodo ha allenato lo stesso Bunga Melati, per poi passare al Futsalclub Tilburg, ha poi assunto la guida nel 2004 della Nazionale Under-21 di calcio a 5 dei Paesi Bassi che ha portato sino alla fase finale dello Campionato europeo di calcio a 5 Under-21 2008. Nel luglio del 2009 ha assunto la guida tecnica della nazionale maggiore."}
{"id": "2401264", "revid": "125395668", "url": "https://it.wikipedia.org/wiki?curid=2401264", "title": "Franz Schubert", "text": "Seppure sia vissuto solo 31 anni, Schubert ha lasciato un grandissimo numero di composizioni, molte delle quali pubblicate postume. Mentre era in vita l'interesse per la sua musica era circoscritto a pochi amici e ammiratori viennesi; egli era apprezzato in particolare per i suoi lieder, di cui tutt'oggi \u00e8 considerato maestro indiscusso. Scrisse anche molta musica da camera, per pianoforte, musica sacra, musiche di scena e soprattutto undici sinfonie (tre non finite) che rimasero sconosciute anche per parecchi anni dopo la sua morte. L'interesse per la sua opera crebbe in seguito grazie a Liszt, Schumann e Brahms che scoprirono e divulgarono le sue composizioni.\nMusicista romantico, nelle sue opere rivela aspetti elegiaci, una nostalgia per il passato visto come simbolo di bellezza, momenti malinconici, ma anche di grazia e di divertimento leggero e spontaneo, il tutto unito a una grande sensibilit\u00e0 e profondit\u00e0 interiore.\nBiografia.\nInfanzia e adolescenza.\nFranz Schubert nacque a Vienna il 31 gennaio 1797 nella casa detta \"Zum roten Krebsen\", ora al n. 54 della Nu\u00dfdorfer Stra\u00dfe e allora al n. 72 del sobborgo del Himmelpfortgrund, nella zona nord-occidentale della citt\u00e0, e fu battezzato il giorno dopo nella parrocchia del distretto di Lichtental.\nSuo padre, Franz Theodor Schubert (1763-1830), figlio di un contadino di Neudorf, in Moravia, aveva fatto i suoi studi a Vienna e nel 1786 era diventato maestro nella scuola elementare situata al n. 12 del Himmelpfortgrund, ora S\u00e4ulengasse 3, nel povero distretto di Lichtental, mentre la madre, Elisabeth Vietz (1757-1812), figlia di un fabbro di Zuckmantel, nella Slesia, prima del matrimonio aveva lavorato a Vienna come cuoca.\nI suoi genitori si erano sposati il 17 gennaio 1785 e Franz era il dodicesimo di quattordici figli, dei quali solo cinque raggiunsero l'et\u00e0 adulta: Ignaz (1785-1844), Ferdinand (1794-1859), Karl (1795-1855), Franz e Maria Teresa (1801-1878). Nel 1813, un anno dopo la morte della prima moglie, Franz Theodor si rispos\u00f2 con Anna Kleyenb\u00f6ck (1783-1858), figlia di un fabbricante di seta, che aveva vent'anni meno di lui e gli diede altri cinque figli.\nFranz Theodor univa alla sua forte devozione religiosa un altrettanto forte lealismo monarchico. Nel 1797 egli acquist\u00f2 l'edificio scolastico della S\u00e4ulengasse e vi si trasfer\u00ec con la famiglia, finch\u00e9 nel 1818 fu nominato maestro della scuola del ricco distretto borghese di Rossau, dove insegn\u00f2 assistito dai figli Ignaz e Franz. Nel 1829 fu ricompensato dalle autorit\u00e0 con la concessione della cittadinanza onoraria di Vienna e mor\u00ec il 19 luglio 1830, poco prima di ricevere la medaglia d'oro al valor civile.\nA quei tempi un maestro delle scuole austriache doveva conoscere la musica e cos\u00ec il piccolo Franz pot\u00e9 ricevere le sue prime lezioni dal padre e dal fratello maggiore Ignaz. A sette anni fu affidato al maestro del coro della parrocchia di Lichtental, Michael Holzer (1772-1826), al quale Schubert dedicher\u00e0 nel 1825 la sua \"Messa in do maggiore\", che gli diede lezioni di contrappunto e gli insegn\u00f2 a cantare e a suonare l'organo.\nHolzer ripeteva sovente di non aver mai avuto un simile allievo ed era solito contemplarlo con le lacrime agli occhi, dicendo: \u00abIn che posso essergli utile? Quando voglio insegnargli qualcosa, la sa gi\u00e0\u00bb, mentre un giorno in cui Franz riusc\u00ec a elaborare un tema in modo eccezionale per la sua et\u00e0, esclam\u00f2: \u00abHa l'armonia nel dito mignolo!\u00bb.\nIl 30 settembre 1808 Schubert super\u00f2 l'esame per entrare come corista nella Cappella Reale e pot\u00e9 cos\u00ec frequentare l'Imperiale Convitto Civico. Qui studi\u00f2 canto con Philipp Korner, violino con Ferdinand Hofmann e pianoforte con Wenzel Ruziczka, distinguendosi anche negli altri studi e nella condotta. Egli stesso considerava \u00abpiacevole\u00bb la vita che conduceva nel convitto, a parte il \u00abmodesto pranzo e una ben misera specie di cena\u00bb.\nPrime composizioni.\nAgli anni del convitto risalgono le sue prime composizioni. Nell'aprile del 1810 compose la \"Fantasia in sol maggiore per pianoforte a quattro mani\" D 1, un genere del quale Schubert sarebbe diventato \u00abil compositore pi\u00f9 fecondo e anche il pi\u00f9 insigne\u00bb. Appartengono a questo genere la \"Fantasia\" D 2e, del 1811, e la D 48, del 1813. La prima \u00e8 interessante perch\u00e9 dimostra che Schubert aveva imparato il contrappunto senza dover aspettare le lezioni di Salieri, iniziate solo il 18 giugno 1812, mentre la seconda prende a modello l'andantino della \"Fantasia in do minore K 475\" di Mozart. A dispetto della sua immaturit\u00e0, la \"Fantasia\" D 48 sar\u00e0 ripresa direttamente nella \"Wanderer-Fantasie\" e nella \u00absuperba\u00bb \"Fantasia in fa minore\" del 1828.\nQuello del quartetto d'archi era l'esercizio preferito da Schubert e dai suoi compagni, oltre che dalla sua famiglia. Sono pervenuti tre quartetti composti nel 1812: il primo (D 18) \u00e8 mal riuscito e immaturo, il secondo (D 32), in do maggiore, manca di un vero e proprio sviluppo, mentre il terzo (D 36) \u00e8 un'imitazione del quartetto op. 76 n. 2 di Haydn, a parte la diversa tonalit\u00e0 e la mancanza del continuo ricorrere del tema principale, come avviene in Haydn.\nDiversamente vanno le cose nel quarto quartetto che ci \u00e8 pervenuto (D 46), iniziato il 3 marzo 1813 e terminato in quattro giorni. Il primo movimento ricorda il quartetto K 465 di Mozart, il secondo \u00e8 nello stile di Haydn e il terzo \u00absventola fin troppo chiaramente la bandiera di Beethoven\u00bb, ma il \"Finale\", dove Schubert si dimentica dei suoi modelli, \u00e8 un piccolo capolavoro. Il Quartetto per archi n. 6 in re maggiore D 74, scritto tra il 22 agosto e il 3 settembre 1813, presenta molti riferimenti a Mozart: nel primo movimento, ai quartetti K 575 e \"Hoffmeister\", e all'ouverture del \"Flauto magico\", nel secondo, all'\"Andante\" della \"Sinfonia-Praga\". Il motivo di questo insistito ritorno a Mozart, un maestro del passato, \u00e8 dovuto all'influsso di Salieri, suo nuovo insegnante al Convitto.\nPer l'addio al Convitto Schubert compose la sua prima sinfonia (D 82), dedicata al direttore Innozenz Lang ed eseguita il 28 ottobre 1813. Anche quest'opera \u00e8 scritta nello spirito mozartiano, o anche di Haydn, per quanto il primo tema ricordi l'ouverture del \"Prometeo\" e il \"Minuetto\" riporti allo \"scherzo\" della \"Seconda sinfonia\" di Beethoven. In essa \u00abtutto \u00e8 superficiale, musicale e festoso\u00bb, come ci si aspetta da \u00abun giovane ricco di doti misteriose, ma intimamente sano\u00bb.\nIl 23 settembre, per la festa del padre, fu eseguita una cantata per due tenori, un basso e una chitarra. Sempre al medesimo anno appartengono alcuni \"Canoni\", composti prevalentemente su testi di Friedrich Schiller. Da segnalare anche tre \"Kyrie\" e molti \"Lieder\", tra cui spiccano \"Thecla\" e \"Der Taucher\". Alcune canzoni musicarono invece scritti metastasiani, mentre a suggello di un anno di intensa creativit\u00e0 compose anche cinque minuetti con trio per orchestra.\nNel 1814 intraprese l'attivit\u00e0 di maestro di scuola, continuando a coltivare la produzione musicale: a quel periodo risalgono quattro \"singspiel\", la \"Seconda\" e la \"Terza sinfonia\", e quattordici \"lieder\", tra cui \"Gretchen am Spinnrade\" (\"Margherita all'arcolaio\").\nNello stesso anno compose una Messa per le celebrazioni del centenario della parrocchia natale di Lichtenthal. Fu in questo contesto che conobbe i Grob, commercianti in seta. La figlia Therese, dotata di una bella voce particolarmente duttile, esegu\u00ec la parte del soprano. Incominci\u00f2 una relazione tra i due, ma la prospettiva matrimoniale naufrag\u00f2 a causa delle ristrettezze economiche in cui versava Schubert. Therese spos\u00f2 il 21 novembre 1820 il panettiere Johann Bergmann, che godeva di condizioni decisamente pi\u00f9 agiate.\nDopo aver vissuto qualche tempo con l'amico Franz von Schober, Schubert divenne maestro di musica a Zelis, incarico presto abbandonato. Grazie agli aiuti di una ristretta cerchia di amici, come Johann Michael Vogl e Johann Mayrhofer, e di intellettuali estimatori delle sue opere, il musicista riusc\u00ec, nonostante le ristrettezze economiche, a vivere senza impiego stabile e a continuare a comporre.\nAnni di maturit\u00e0 e morte.\nAi primi anni venti risalgono i primi lavori teatrali, come \"Die Zwillingbr\u00fcder\" (\"I gemelli\"), rappresentato nel 1820. In seguito a una donazione ricevuta nel 1826 dalla Societ\u00e0 degli amici della musica, la produzione artistica si intensific\u00f2 e Schubert complet\u00f2 il ciclo liederistico \"Winterreise\" (\"Viaggio d'inverno\", 1827). Compose circa seicento brani liederistici, tra cui i quattordici lieder raccolti e denominati dall'editore Haslinger, dopo la sua morte, \"Schwanengesang\" (\"Canto del cigno\", 1828), il ciclo liederistico chiamato \"Die sch\u00f6ne M\u00fcllerin\", la sinfonia \"Grande\" in do maggiore (1828), il quintetto per archi in do maggiore, le sonate per pianoforte e la \"Fantasia\" in fa minore per pianoforte a quattro mani.\nUna grave malattia venerea, la sifilide, manifestatasi gi\u00e0 a partire dal 1822, aveva da tempo minato il fisico del musicista, che non riusc\u00ec a resistere a un attacco di febbre tifoide, contratta a Eisenstadt durante una visita alla tomba di Franz Joseph Haydn. Mor\u00ec il 19 novembre 1828 all'et\u00e0 di 31 anni.\nStile e influenze.\nNel 1947, discutendo riguardo allo stile di Schubert, il compositore Ernst Krenek ammise che all'inizio della sua carriera aveva condiviso l'opinione diffusa che riteneva Schubert un fortunato inventore di melodie piacevoli. Dopo aver studiato una serie di brani dell'autore si dovette ricredere, affermando che \"al contrario, egli era artista di concetto con un forte appetito per la sperimentazione\".\nQuesto \"appetito per la sperimentazione\" si manifest\u00f2 ripetutamente nella stesura e composizione di una variet\u00e0 di forme e generi musicali assai differenti tra loro. Fu influenzato, nelle prime elaborazioni strumentali, da Beethoven e Mozart, le sue strutture formali e i successivi sviluppi mostrano un interesse per una variet\u00e0 di forme e generi che includono opera, musica sinfonica, musica liturgica e composizioni per pianoforte solo.\nRestando a cavallo fra forme classiche e tendenze romantiche, Schubert fu innovativo nell'uso assolutamente sperimentale delle modulazioni, all'interno, ad esempio, di alcuni brani quali la Nona Sinfonia o la Sonata in la minore per pianoforte e arpeggione.\nMa \u00e8 sicuramente nei Lieder (in tedesco \"canzoni\") che Schubert lasci\u00f2, e tutt'oggi lascia, il segno.\nEsplor\u00f2 le potenzialit\u00e0 fino ad allora inespresse del genere, con oltre seicento composizioni, raggiungendo, con alcune di esse, risultati notevoli a livello di innovazione del genere, tendendo a forme pi\u00f9 libere (anche a livello metrico), tipiche del nuovo movimento romantico.\nComposizioni.\nIl catalogo Deutsch.\nLa numerazione tradizionale delle opere di Schubert \u00e8 stata via via sostituita dalla notazione fornita dal catalogo redatto da Otto Erich Deutsch e pubblicato per la prima volta nel 1951.\nLa notazione \u00e8 composta dalla lettera \"D\" seguita da un numero ed eventualmente da una lettera minuscola per inserimenti, spostamenti o ritrovamenti successivi. Ad esempio alla \"Sinfonia n. 8 Incompiuta\" corrisponde il numero di catalogo D 759.\nStrumenti.\nTra i pianoforti a cui Schubert aveva accesso c'erano un pianoforte Benignus Seidner (ora esposto alla Schubert Geburtshaus di Vienna) e un Anton Walter &amp; Sohn (custodito al Kunsthistorisches Museum di Vienna). Schubert ebbe familiarit\u00e1 anche con gli strumenti del costruttore viennese Conrad Graf."}
{"id": "2401267", "revid": "1543377", "url": "https://it.wikipedia.org/wiki?curid=2401267", "title": "Rein van den Heuvel", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato il secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401268", "revid": "1543377", "url": "https://it.wikipedia.org/wiki?curid=2401268", "title": "Wiljan van Vijfeijken", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dei Paesi Bassi al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401273", "revid": "1543377", "url": "https://it.wikipedia.org/wiki?curid=2401273", "title": "Mario Faber", "text": "\u00c8 stato il primo giocatore in assoluto a realizzare un gol nei Mondiali di calcio a 5.\nCarriera.\nUtilizzato nel ruolo di giocatore di movimento, vanta come massimo riconoscimento in carriera la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401276", "revid": "174925", "url": "https://it.wikipedia.org/wiki?curid=2401276", "title": "LaLa song", "text": ""}
{"id": "2401277", "revid": "599013", "url": "https://it.wikipedia.org/wiki?curid=2401277", "title": "Eduard Demandt", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dei Paesi Bassi al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401278", "revid": "599013", "url": "https://it.wikipedia.org/wiki?curid=2401278", "title": "Andr\u00e9 Bakker", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale. Bakker \u00e8 stato anche tra i convocati del successivo mondiale 1992 nel quale i Paesi Bassi si sono fermati al secondo turno."}
{"id": "2401279", "revid": "1305772", "url": "https://it.wikipedia.org/wiki?curid=2401279", "title": "Premi Emmy 1956", "text": "La consegna dei Premi Emmy 1956 (8\u00aa edizione) fu tenuta al Pan Pacific Auditorium di Hollywood (Los Angeles) il 17 marzo 1956. La cerimonia fu presentata da Art Linkletter."}
{"id": "2401280", "revid": "767487", "url": "https://it.wikipedia.org/wiki?curid=2401280", "title": "Contea di Serpentine-Jarrahdale", "text": "La contea di Serpentine-Jarrahdale \u00e8 una delle cinque Local Government Areas che si trovano nella regione di Peel, in Australia Occidentale. Essa si estende su di una superficie di circa 921 chilometri quadrati ed ha una popolazione di 13.426 abitanti."}
{"id": "2401281", "revid": "281944", "url": "https://it.wikipedia.org/wiki?curid=2401281", "title": "Lug (maniglia)", "text": "Il lug \u00e8 una protuberanza solitamente abbellita, un pomello, o sporgenza sul lato di un recipiente: vaso, brocca, bicchiere, ecc. Si trovano talvolta sulle ceramiche preistoriche, vasi di pietra, o recipienti provenienti dall'Antico Egitto, vasellame di Hembury, claw beaker (specie di vasi utilizzati per bere), e lance da cinghiale.\nUn \"lug\" pu\u00f2 avere un buco per appendere il recipiente, oppure essere formato soltanto da una sporgenza, senza buco. Nell'antico Egitto i \"lug\" contenevano un foro per appenderli; i recipienti comunemente erano dotati di 2 o 3 lug.\nNel periodo romano i \"lug\" erano posti su alcuni tipi di blocchi che componevano le colonne per agevolarne la costruzione. Dopo che i blocchi, facendo passare una fune nei lug, erano stati sollevati e messi in posizione permanente con una gru, i lug ormai inutili venivano scalpellati via."}
{"id": "2401289", "revid": "599013", "url": "https://it.wikipedia.org/wiki?curid=2401289", "title": "Hans van Leeuwen", "text": "Carriera.\nUtilizzato nel ruolo di giocatore di movimento, come massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401291", "revid": "287204", "url": "https://it.wikipedia.org/wiki?curid=2401291", "title": "Hai-uri", "text": "Hai-uri \u00e8 un essere di cui si racconta nella mitologia degli ottentotti e dei khoi.\nDescrizione.\nHai-uri possiede una gamba sola e un braccio solo, ma con poderosi salti riesce a nascondersi fra i cespugli per cacciare gli esseri umani, catturarli e trascinarli nel suo covo; si dice che appaia solo a met\u00e0 perch\u00e9 non riesce ad uscire del tutto dal mondo sotterraneo da cui proviene. \nA dispetto del suo corpo, Hai-uri \u00e8 molto agile ed \u00e8 dotato di una parziale invisibilit\u00e0 che gli permette di piombare di nascosto sulla preda."}
{"id": "2401295", "revid": "767487", "url": "https://it.wikipedia.org/wiki?curid=2401295", "title": "Contea di Waroona", "text": "La contea di Waroona \u00e8 una delle cinque Local Government Areas che si trovano nella regione di Peel, in Australia Occidentale. Essa si estende su di una superficie di circa 832 chilometri quadrati ed ha una popolazione di 3.451 abitanti."}
{"id": "2401296", "revid": "90884676", "url": "https://it.wikipedia.org/wiki?curid=2401296", "title": "Katonda", "text": "Nella mitologia del popolo africano Baganda (Uganda), Katonda \u00e8 il dio creatore, padre delle altre divinit\u00e0. Assume nomi e forme diverse a seconda delle funzioni che svolge: Kagingo (\"il padrone della vita\"), Lugaba (\"il donatore\"), Namuginga (\"il modellatore\"). \u00c8 il giudice supremo della vita degli uomini, e interviene nella storia dell'umanit\u00e0 per mezzo dei suoi spiriti, i balubaale, che controllano ogni fenomeno terrestre.\nUn giorno Katonda diede a Kintu un vaso da controllare ma questi non ubbid\u00ec e cos\u00ec vennero create la morte, le sofferenze e le malattie."}
{"id": "2401299", "revid": "1226", "url": "https://it.wikipedia.org/wiki?curid=2401299", "title": "Fra' Giocondo", "text": ""}
{"id": "2401301", "revid": "1543377", "url": "https://it.wikipedia.org/wiki?curid=2401301", "title": "HMS Exeter (D89)", "text": "HMS \"Exeter\" (D89) \u00e8 un cacciatorpediniere Type 42 ed \u00e8 stata la quinta nave da guerra della Royal Navy britannica ad essere intitolata in onore della citt\u00e0 di Exeter, nel Devon. Venne costruita nei cantieri Swan Hunter, impostata il 22 luglio 1976, varata il 25 aprile 1978 ed entr\u00f2 in servizio il 19 settembre 1980.\nServizio.\nLa \"Exeter\" prest\u00f2 servizio durante la Guerra delle Falklands dove abbatt\u00e9 quattro aerei argentini, ha inoltre partecipato all'Operazione Granby durante la guerra del golfo nel 1991, sotto il comando del capitano Nigel Essenhigh. Nel 2005 ha preso parte alla Rivista navale internazionale in occasione del duecentesimo anniversario della battaglia di Trafalgar.\nLa \"Exeter\" \u00e8 stata radiata il 27 maggio 2009 e venduta per la demolizione alla Leyal Ship Recycling, con base in Turchia, venendo rimorchiata da Portsmouth il 23 settembre 2011."}
{"id": "2401302", "revid": "767487", "url": "https://it.wikipedia.org/wiki?curid=2401302", "title": "Michel Wentzel", "text": "Carriera.\nUtilizzato nel ruolo di portiere, ha giocato dapprima a calcio nelle categorie minori, per poi approdare al futsal dove ha vestito maglie prestigiose come Hovocubo, Bunga Melati Tilburg, ADL Copycompany e Marl\u00e8ne. Ha avuto una decennale carriera in nazionale che ha come massimo riconoscimento la partecipazione con la Nazionale di calcio a 5 dei Paesi Bassi al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, un traguardo che rimane tuttora ineguagliato. Wentzel \u00e8 stato anche tra i convocati del successivo mondiale del 1992, ma gli arancioni non sono riusciti a guadagnare le semifinali, eliminati nel girone comprendente Brasile, Stati Uniti e Argentina.\nPartecipa quindi al UEFA Futsal Championship 1996 giungendo alla fase finale dove i Paesi Bassi si devono accontentare dell'ultimo posto, \u00e8 confermato portiere titolare degli arancioni anche al FIFA Futsal World Championship 1996 guadagnato in virt\u00f9 della presenza alla fase finale dell'europeo, ma l'Olanda, in fase calante, giunge ultima nel girone F dietro a Brasile, Ucraina e Uruguay.\nLa sua ultima apparizione coincide con il miglior risultato dei Paesi Bassi all'Europeo: in Spagna allo UEFA Futsal Championship 1999 gli arancioni passano il primo turno assieme ai padroni di casa eliminando Croazia e Jugoslavia, ma cedono in semifinale alla Russia e perdono la finalina per 3-0 contro l'Italia.\nDopo il ritiro.\nAl termine della carriera da giocatore ha ricoperto la qualifica di preparatore dei portieri della nazionale."}
{"id": "2401303", "revid": "121646285", "url": "https://it.wikipedia.org/wiki?curid=2401303", "title": "John Collins (calciatore)", "text": "Carriera.\nCalciatore.\nLa carriera professionistica di Collins inizi\u00f2 nel Hibernian nel 1984, a 16 anni. Dopo sei stagioni da protagonista l'attenzione dei due club pi\u00f9 blasonati di Glasgow si appunt\u00f2 su di lui, e i dirigenti del riuscirono a spuntarla sul tentativo dei Rangers di ingaggiare l'astro nascente del calcio scozzese. Dopo sei annate molto positive (47 goal in 221 incontri) ma avendo vinto una sola Coppa di Scozia e nessun campionato scozzese, fu il Monaco a mettere sotto contratto Collins grazie alla sentenza Bosman.\nIl matrimonio con il Monaco dur\u00f2 solo tre annate con cui vinse nel 1997 il campionato e la supercoppa di Francia e nel 1998 arriv\u00f2 in semifinale di UEFA Champions League.\nNell'estate del 1998 Collins lasci\u00f2 il Monaco per spendere gli ultimi anni di carriera in Inghilterra prima all', poi al (con cui vinse una Coppa Intertoto nel 2002) fino al ritiro avvenuto nel 2003.\nCollins venne chiamato in nazionale scozzese nel 1996, all'Europeo in Inghilterra. Partecip\u00f2 al tenutosi in Francia e alle qualificazioni all'Europeo 2000 in Belgio-Olanda. In 11 anni di nazionale le presenze totali furono 58 con 12 goal.\nAllenatore.\nIl 31 ottobre del 2006 inizia la carriera di allenatore nell'Hibernian e conclude al sesto posto in classifica. L'anno successivo vince la Coppa di Lega Scozzese. Il 15 dicembre 2008, a stagione in corso, assume la guida tecnica dei belgi dello Charleroi, da cui si congeder\u00e0 al termine del campionato, dopo averne garantito la salvezza nella massima serie belga. Dal giugno 2014 \u00e8 diventato allenatore in seconda del Celtic. Termina il suo incarico a maggio 2016."}
{"id": "2401307", "revid": "767487", "url": "https://it.wikipedia.org/wiki?curid=2401307", "title": "Steal Hear", "text": "Steal Hear \u00e8 il sesto album del rapper statunitense Coolio. \u00c8 uscito il 28 ottobre 2008 prodotto da Super Cool Ent."}
{"id": "2401308", "revid": "455046", "url": "https://it.wikipedia.org/wiki?curid=2401308", "title": "Pet\u0103r Gudev", "text": "Gudev studi\u00f2 giurisprudenza a Parigi e si laure\u00f2 a Bruxelles. Tornato in Bulgaria lavor\u00f2 come impiegato al ministero della giustizia e dal 1893 al ministero delle infrastrutture ed al ministero della difesa. Vivace attivista del partito nazionale liberale, durante il governo del suo partito fu presidente del parlamento (1905-1907), e dopo la morte di Dimit\u0103r Petkov fu eletto primo ministro, per una breve durata. Dopo la prima guerra mondiale abbandon\u00f2 la vita politica."}
{"id": "2401310", "revid": "1543377", "url": "https://it.wikipedia.org/wiki?curid=2401310", "title": "Michel Seitner", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 1989 dove la nazionale \"orange\" ha conquistato un prestigioso secondo posto alle spalle del Brasile, tuttora il miglior risultato dei Paesi Bassi al mondiale."}
{"id": "2401311", "revid": "287204", "url": "https://it.wikipedia.org/wiki?curid=2401311", "title": "Petar Gudev", "text": ""}
{"id": "2401315", "revid": "90952907", "url": "https://it.wikipedia.org/wiki?curid=2401315", "title": "Imilozi", "text": "Con il termine Imilozi (fischiatori) nella mitologia degli zulu dell'Africa meridionale si indicano gli spiriti. Il loro nome deriva dal fatto che sanno comunicare con gli esseri umani attraverso sibili che appaiono come fischi."}
{"id": "2401318", "revid": "729019", "url": "https://it.wikipedia.org/wiki?curid=2401318", "title": "Juan Peralta (giocatore di calcio a 5)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401319", "revid": "1543377", "url": "https://it.wikipedia.org/wiki?curid=2401319", "title": "Mario Ruiz-D\u00edaz", "text": "Biografia.\n\u00c8 fratello di Adolfo Ruiz-D\u00edaz, gi\u00e0 calcettista e commissario tecnico della Nazionale di calcio a 5 del Paraguay.\nCarriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401320", "revid": "1987129", "url": "https://it.wikipedia.org/wiki?curid=2401320", "title": "Claw beaker", "text": "Un claw beaker (\"lett\". bicchiere o coppa o vaso ad artiglio) \u00e8 il nome dato dagli archeologi a un tipo di vaso per bere spesso trovato come oggetto funerario del VI e VII secolo d.C. nelle sepolture dei Franchi e degli Anglosassoni.\nTrovato nel nord della Francia, Inghilterra orientale, Germania e Paesi Bassi, esso \u00e8 una piatta coppa conica con piccoli manici simili ad artigli o lug sporgenti dai lati formati da bocche di vetro fuso applicato alle pareti del vaso. Il centro della manifattura di quest'oggetto fu probabilmente l'attuale Germania e il vetro era talvolta tinto in colore bruno, blu o giallo."}
{"id": "2401321", "revid": "767487", "url": "https://it.wikipedia.org/wiki?curid=2401321", "title": "Henry Shrapnel", "text": "Nato nel Wiltshire, entr\u00f2 nell'esercito all'et\u00e0 di 18 anni, nella Royal Artillery dove, nel 1784 mentre aveva il grado di colonnello, ide\u00f2 e perfezion\u00f2 a sue spese un proiettile che denomin\u00f2 \"a corpi sferici\". Il primo proiettile \"Shrapnel\" era composto da una palla di cannone cava, pieno di cariche a detonazione e venne adottata ufficialmente dall'esercito britannico nel 1803.\nShrapnel prest\u00f2 servizio a Terranova tra il 1780 ed il 1784 a Saint John presso il locale forte a guardia della baia, nelle Indie Orientali, a Gibilterra e infine nelle Fiandre durante la guerra della prima coalizione al seguito del contingente britannico comandato dal Duca di York, dove fu gravemente ferito nel 1793 e fu promosso sul campo al grado di maggiore il 1\u00ba novembre 1803. Dopo il successo della sua invenzione, utilizzata per la prima volta il 21 agosto 1808 durante la battaglia di Vimeiro contro le truppe napoleoniche, il generale Arthur Wellesley, notevolmente impressionato dalle potenzialit\u00e0 di questa nuova arma sperimentale, ordin\u00f2 che la sua progettazione restasse segreta; l'uso dei nuovi proiettili fu adottato in altre battaglie, la pi\u00f9 memorabile delle quali \u00e8 sicuramente la battaglia di Waterloo. Shrapnel era stato nel frattempo promosso tenente colonnello, il 20 luglio 1804. Divenne ispettore d'artiglieria e prest\u00f2 servizio per lungo tempo presso l'arsenale di Woolwich.\nNonostante il successo della sua invenzione ed i ripetuti usi da parte dell'esercito britannico, Shrapnel non fu mai degnamente ricompensato, anzi, quando nel 1813 chiese un debito compenso per i suoi servigi, gli fu negato qualsiasi tipo di compenso a causa della mancanza di fondi. Tuttavia nel 1814 il governo britannico decise di consegnare a Shrapnel la somma di circa 1.200 sterline, l'equivalente odierno di circa 128.000 dollari \nCaduto ormai in disgrazia, dopo essersi ritirato dal servizio attivo il 29 luglio 1825 con il grado di maggior generale, Shrapnel si ritir\u00f2 nella sua dimora privata di \"Peartree House\" presso Southampton con sua moglie e sua figlia, dove condusse una vita molto modesta e riservata fino alla sua morte, avvenuta nel 1842. Venne seppellito nella cappella di famiglia presso Bradford on Avon."}
{"id": "2401326", "revid": "599013", "url": "https://it.wikipedia.org/wiki?curid=2401326", "title": "Jos\u00e9 S\u00e1nchez (giocatore di calcio a 5)", "text": "Carriera.\nSchierato come ultimo e occasionalmente come laterale, come massimo riconoscimento in carriera vanta la partecipazione, con la Nazionale di calcio a 5 del Paraguay, al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401329", "revid": "1543377", "url": "https://it.wikipedia.org/wiki?curid=2401329", "title": "Luis Flor", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401331", "revid": "1543377", "url": "https://it.wikipedia.org/wiki?curid=2401331", "title": "Omar Espineda", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401334", "revid": "1543377", "url": "https://it.wikipedia.org/wiki?curid=2401334", "title": "Francisco Alcaraz", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti. Partecip\u00f2 inoltre al Mondiale '86."}
{"id": "2401335", "revid": "1543377", "url": "https://it.wikipedia.org/wiki?curid=2401335", "title": "Francisco Ibarrola", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401336", "revid": "1543377", "url": "https://it.wikipedia.org/wiki?curid=2401336", "title": "Francisco Solano (giocatore di calcio a 5 1967)", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 del Paraguay al FIFA Futsal World Championship 1989 dove i sudamericani sono giunti alla seconda fase, eliminati nel girone comprendente Argentina, Brasile e Stati Uniti."}
{"id": "2401344", "revid": "41824", "url": "https://it.wikipedia.org/wiki?curid=2401344", "title": "Palloncini", "text": ""}
{"id": "2401346", "revid": "122993092", "url": "https://it.wikipedia.org/wiki?curid=2401346", "title": "Ligue 2 2007-2008", "text": "L'edizione 2007-08 della Ligue 2 \u00e8 stato il sessantanovesimo campionato di calcio francese di seconda divisione.\nAvvenimenti.\nIl torneo, iniziato il 27 luglio 2007, vide per la prima volta dopo trentacinque anni il Nantes ai nastri di partenza: furono proprio i canarini a dominare il girone di andata, inseguiti dal Le Havre, a cui cedette il testimone alla terza giornata del girone di andata. Il Le Havre rimase in testa fino alla fine, guadagnando la vittoria del campionato e la promozione con diverse giornate di anticipo, mentre il Nantes dovette attendere la terzultima giornata per festeggiare la promozione. Terzo posto per il Grenoble, che si assicur\u00f2 la promozione con una giornata di anticipo dopo una rimonta nei confronti del Troyes.\nA fondo classifica, assieme al Gueugnon e al Libourne-St-Seurin, da tempo retrocesse, all'ultima giornata (giocata il 16 maggio 2008) retrocesse il Niort, scavalcato dal neopromosso Boulogne."}
{"id": "2401348", "revid": "287204", "url": "https://it.wikipedia.org/wiki?curid=2401348", "title": "Craig Bryson", "text": "Carriera.\nClub.\nIl 1\u00ba luglio 2011 viene acquistato dalla squadra inglese del Derby County per una cifra vicina ai 510.000 euro."}
{"id": "2401351", "revid": "478814", "url": "https://it.wikipedia.org/wiki?curid=2401351", "title": "Jok", "text": "Jok a cui secondo altre trascrizioni si aggiunge Odudu, \u00e8 una divinit\u00e0 della mitologia degli alur dell'Uganda e dello Zaire.\nNel mito.\nSi tratta della divinit\u00e0 creatrice delle cose e degli esseri, a lui si deve la pioggia. Il termine \"djok\" (gli spiriti che vivono sulla terra sotto sembianze di serpenti e pietre ) si dice che derivi da lui.\nIl culto.\nNei periodi di prolungata siccit\u00e0 si sacrificavano delle capre per placare la sua ira e renderlo benevolo."}
{"id": "2401356", "revid": "729019", "url": "https://it.wikipedia.org/wiki?curid=2401356", "title": "Monterrey Open 2009", "text": "Il Monterrey Open 2009 \u00e8 stato un torneo di tennis giocato sul cemento.\n\u00c8 stata la 1\u00aa edizione del Monterrey Open che fa parte della categoria International nell'ambito del WTA Tour 2009.\nSi \u00e8 giocato nel Sierra Madre Tennis Club di Monterrey in Messico, dal 2 all'8 marzo 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Marion Bartoli ha battuto in finale Li Na 6\u20134, 6\u20133\nDoppio.\n Nathalie Dechy / Mara Santangelo hanno battuto in finale Iveta Bene\u0161ov\u00e1 / Barbora Z\u00e1hlavov\u00e1-Str\u00fdcov\u00e1 6\u20133, 6\u20134"}
{"id": "2401358", "revid": "716642", "url": "https://it.wikipedia.org/wiki?curid=2401358", "title": "Allan Johnston", "text": "Caratteristiche tecniche.\nEra un'ala sinistra."}
{"id": "2401368", "revid": "115549", "url": "https://it.wikipedia.org/wiki?curid=2401368", "title": "Slovan Liberec", "text": ""}
{"id": "2401369", "revid": "108095032", "url": "https://it.wikipedia.org/wiki?curid=2401369", "title": "Episodi di Xiaolin Showdown", "text": "Elenco di episodi di Xiaolin Showdown."}
{"id": "2401371", "revid": "115549", "url": "https://it.wikipedia.org/wiki?curid=2401371", "title": "Sigma Olomouc", "text": ""}
{"id": "2401373", "revid": "767487", "url": "https://it.wikipedia.org/wiki?curid=2401373", "title": "Grant Murray", "text": "Caratteristiche tecniche.\nPrincipalmente terzino destro, ha giocato anche a sinistra ed a centrocampo."}
{"id": "2401380", "revid": "436907", "url": "https://it.wikipedia.org/wiki?curid=2401380", "title": "Made Again", "text": "Made Again \u00e8 il quarto album dal vivo del gruppo musicale britannico Marillion, pubblicato nel 1996 dalla EMI.\nDescrizione.\nIl primo disco contiene una selezione di sei brani eseguiti nel 1991 a Londra e altrettanti nel 1995 a Rotterdam, mentre il secondo disco contiene l'intera esecuzione del settimo album in studio \"Brave\" avvenuta a Parigi nel 1994.\nTracce.\nTesti e musiche di Steve Hogarth, Steve Rothery, Mark Kelly, Pete Trewavas e Ian Mosley, eccetto dove indicato."}
{"id": "2401383", "revid": "2034452", "url": "https://it.wikipedia.org/wiki?curid=2401383", "title": "Anglia", "text": ""}
{"id": "2401388", "revid": "461603", "url": "https://it.wikipedia.org/wiki?curid=2401388", "title": "Olympiacos F.C.", "text": ""}
{"id": "2401393", "revid": "436907", "url": "https://it.wikipedia.org/wiki?curid=2401393", "title": "Market Square Heroes", "text": "Market Square Heroes \u00e8 un singolo del gruppo musicale britannico Marillion, pubblicato il 25 ottobre 1982 dalla EMI.\nL'edizione 12\" del singolo contiene anche \"Grendel\", brano della durata di oltre 17 minuti."}
{"id": "2401394", "revid": "1272592", "url": "https://it.wikipedia.org/wiki?curid=2401394", "title": "Duomo di Mestre", "text": "La chiesa arcipretale collegiata di San Lorenzo \u00e8 il principale luogo di culto cattolico di Mestre, nella terraferma veneziana.\nSi affaccia sull'estremit\u00e0 sud-ovest di piazza Ferretto, in posizione opposta rispetto alla torre dell'Orologio, quasi a sottolinearne la diversa funzione (l'uno simbolo religioso e l'altro civico della citt\u00e0).\nLa parrocchia appartiene al patriarcato di Venezia (fino al 1927 era dipendente dalla Diocesi di Treviso).\nAl fianco destro dell'edificio, arretrata e nascosta da un edificio del primo Novecento, sorge la Scuola dei Battuti, la pi\u00f9 antica \"schola\" di Mestre (fondata nel 1302), grazioso edificio gotico quattrocentesco.\nLa chiesa dava il nome anche al borgo limitrofo (detto, appunto, \"di San Lorenzo\").\nStoria.\nIl primo edificio fu costruito probabilmente contestualmente alla formazione di Mestre, nell'Alto Medioevo e la stessa intitolazione a san Lorenzo, martire paleocristiano, sembra comprovarne le origini antiche. A tal proposito, lo studioso Giorgio Fedalto propone un'ipotesi suggestiva: essendo stato investito del feudo di Mestre da re Berengario I (905), il vescovo di Treviso avrebbe intitolato le chiese della zona agli stessi patroni delle chiese di Treviso per affermarvi la propria autorit\u00e0. Un'altra teoria afferma che con San Lorenzo si volle ricordare la battaglia di Lechfeld del 10 agosto 955, durante la quale Ottone I sconfisse gli Ungari invasori.\nTuttavia, la prima citazione \u00e8 in una bolla pontificia del 1152 con cui papa Eugenio III ne riconosceva la pertinenza spirituale e temporale alla diocesi di Treviso. Un documento del 1192 la ricorda come fulcro della vita pubblica mestrina, in quanto sotto il suo portico il vescovo esercitava i poteri civili e giurisdizionali. Tra la fine del XIII e la met\u00e0 del XV secolo fu uno dei quattro arcipretati in cui era suddivisa la diocesi trevigiana.\nCon la conquista di Mestre da parte della Repubblica di Venezia il 29 settembre 1337, giorno di San Michele, data della resa del castello si decise di spostare a tal data l'annua fiera della \"Madonna d'Agosto\" denominandola \"Fiera di San Michele\", nei secoli cerimonie religiose e civili continuarono per\u00f2 a festeggiare quale patrono san Lorenzo martire. All'arrivo dei Veneziani, la chiesa di San Lorenzo si presentava in un gravissimo stato di degrado, cosicch\u00e9 il \"consiglio dei cittadini\" di Mestre, al quale spettava l'amministrazione della chiesa, ne decise la ricostruzione, approvata dal Senato il 29 luglio 1388. La nuova costruzione, terminata nel 1446, ma forse gi\u00e0 in gran parte completata nel 1398, fu consacrata, secondo Carlo Agnoletti, nel 1515 in occasione della fiera di San Michele.\nNel 1770 il duomo ancora si presentava cadente e angusto visto l'aumentare della popolazione, per cui il consiglio ne decise una nuova ricostruzione. La chiesa attuale risale quindi a questo periodo (1781-1805) ed \u00e8 opera di Bernardino Maccaruzzi, gi\u00e0 noto per gli interventi apportati alla chiesa di San Rocco e alle Gallerie dell'Accademia di Venezia.\nIl duomo ha subito l'ultimo completo restauro nel 1996.\nDescrizione.\nArte e architettura.\nLa facciata, a due ordini, segue i canoni dell'architettura neoclassica. Le quattro statue nelle nicchie \u2013 i quattro evangelisti \u2013sono opera tardo cinquecentesca di Agostino Rubini, un allievo del Vittoria, mentre quelle sulla sommit\u00e0 \u2013 nell'ordine San Trifone, Arcangelo Gabriele, San Lorenzo, Arcangelo Michele, Santo Stefano \u2013 sono del veneziano Giacomo Gabardi e risalgono al 1804/1805. Le formelle bronzee del portale sono opera di Gianni Aric\u00f2, autore anche di altre opere in Mestre, come una fontana nella vicina via Piave.\nL'interno, basato sulla pianta a croce latina, \u00e8 a navata unica, gli altari della navata e quello maggiore provengono dalla chiesa sconsacrata di Santa Maria delle Grazie. Sulla parete in controfacciata il sono esposti il \"Martirio di San Biagio\" (o \"San Bartolomeo\") di un anonimo del XVII secolo, \"San Cristoforo\" forse opera giovanile di Palma il Giovane e nel lunotto superiore \"San Michel Arcangelo\", opera moderna di Boscolo Natta. \nIl primo ed il secondo altare ospitano le tele \"San Prosdocimo in gloria con i Santi Rustico, Vincenzo Ferreri e Francesco di Paola adorano il Sacro Cuore di Ges\u00f9\" di Vincenzo Guarana e \"La Sacra Famiglia\" di Gaspare Diziani.\nL'altare alla destra del transetto presenta una statua dell'\"Assunta\" e due angeli, solo per la statua dell\"'Assunta\" \u00e8 possibile un'ipotesi di attribuzione a Orazio Marinali.\nL'altare maggiore \u00e8 sovrastato da una pala, \"Madonna col Bambino tra gli angeli e i santi Michele, Lorenzo e Vincenzo\", del Pozzoserrato risalente al 1593, una delle poche opere superstiti della vecchia chiesa. Rilevanti le due cantorie ai lati del presbiterio sotto cui sono collocati due tele a destra la \"Piet\u00e0\" (XVI secolo) di maniera tizianesca e a sinistra la \"Incredulit\u00e0 di San Tommaso\" (XVII secolo) affine a Pietro Della Vecchia. Gli affreschi sul soffitto del presbiterio, \"San Lorenzo diacono di Sisto II vuole seguire il Papa al martirio\", e della cupola, \"Gloria della Santissima Trinit\u00e0\" (1797), sono di Giovan Battista Canal.\nA sinistra della cappella maggiore si accede alla sagrestia dove \u00e8 conservata la copia, probabilmente coeva, del polittico di Cima da Conegliano, Santa Caterina d'Alessandria con San Rocco e San Sebastiano, dipinto nel 1502 per la chiesetta di San Rocco, e due ovali del Diziani, il \"Sogno di Giacobbe\" ed il \"Sacrificio di Isacco\" (1750-60).\nL'altare alla sinistra del transetto presenta due statue, \"Sant'Agostino\" e \"San Girolamo,\" attribuite a Giacomo Piazzetta (XVII secolo). Le statue dei Quattro Evangelisti agli angoli del transetto ritenute come di Gregorio Morlaiter (XVIII secolo) sono invece di Enrico Merengo (1693 circa) e provengono dal vecchio altare della Piet\u00e0, il Morlaiter le acquist\u00f2 e le rivendette al Duomo.\nGli altari sulla sinistra della navata contengono rispettivamente la \"Santissima Trinit\u00e0 con i santi Paolo, Antonio di Padova, Veneranda e Michel che libera le anime del Purgatorio\" del 1800 di Pietro Rossi (\u20201819) e \"Santa Rita in estasi davanti al Crocefisso,\" opera moderna di Alessandro Pomi.\nOrgano.\nSulla cantoria di destra dell'abside, si trova l'organo a canne Gaetano Callido \"opus 378\", commissionato il 2 novembre 1800 e terminato l'anno successivo. Lo strumento \u00e8 stato restaurato nei primi anni ottanta del XX secolo e nell'autunno del 2005 \u00e8 stato ripulito in ogni sua parte dalla ditta Zanin.\nL'organo \u00e8 a trasmissione meccanica e la sua consolle, a finestra, ha un'unica tastiera di 50 note con prima ottava scavezza e una pedaliera a leggio di 17 note (il 18\u00b0 pedale azione il \"Tamburo\") con prima ottava scavezza.\nDi seguito, la disposizione fonica dell'organo in base alla posizione dei comandi dei registri nelle due colonne della registriera:\nCampanile e campane.\nIl campanile, del 1515, possiede un concerto di 3 campane in Sib2 crescente a distesa sincronizzata pi\u00f9 campana antica e campanello a slancio:\nCampana antica detta \"La Borromea\": nota Lab3 crescente, fusa nel 1580. Fu donata alla citt\u00e0 e benedetta da San Carlo Borromeo durante un periodo di permanenza a Mestre.\nCampanello: Mib4 crescente, fuso nel 1899.\nQueste campane fanno diverse suonate, che sono:"}
{"id": "2401395", "revid": "729019", "url": "https://it.wikipedia.org/wiki?curid=2401395", "title": "Lancia da cinghiale", "text": "La lancia da cinghiale (\"boar spear\" in lingua inglese; \"Saufeder\" in lingua tedesca) \u00e8 un tipo di lancia inventata e largamente usata dai barbari Germani durante il periodo romano. Montata su di un'asta relativamente corta e pesante, l'arma presenta punta metallica a losanga, caratterizzata dai \"lug\", altrimenti detti \"ali\", sulla gorbia, atti a bloccare la lama tra le carni del cinghiale nel caso in cui la fiera tenti di caricare il cacciatore impegnato ad impalarlo.\nLa lancia da cinghiale divenne poi popolare anche come arma da guerra, poich\u00e9 i \"lug\" potevano essere utilizzati per uncinare lo scudo del nemico e strapparglielo durante il combattimento o per prevenire il colpo di un'altra lancia, spingendola via. Queste armi rimasero in uso per tutto l'Alto medioevo, cadendo in disuso via via che andava diffondendosi l'uso della lancia da giostra. Nel XV secolo venne usata una variante con una punta pi\u00f9 lunga chiamata chiavarina, espressamente designata all'uso bellico.\nLa lancia da cinghiale non deve essere confusa con la rogatina utilizzata per la caccia all'orso.\nNella moderna caccia al cinghiale, alcuni cacciatori ricorrono ancora al modello medievale della caccia con i cani e la lancia.\nStoria.\nPremessa.\nLa caccia al cinghiale ha sempre rivestito un ruolo molto importante nelle culture dei popoli indoeuropei, connaturandosi non solo come una pratica dettata da un bisogno alimentare o come uno svago ma spesso come una prova di coraggio e di virilit\u00e0 data la pericolosit\u00e0 della preda. Presso gli antichi romani, per esempio, la prima battuta di caccia al cinghiale rivestiva un ruolo iniziatico fondamentale nel passaggio all'et\u00e0 adulta. Parimenti, l'uccisione del suino selvatico era uno spettacolo molto apprezzato negli anfiteatri dei piccoli centri rurali lontani dal grande circuito gladiatorio di Roma e Capua.\nOrigini.\nLo sviluppo di un'arma inastata precipua per l'uccisione del cinghiale si colloca al tempo dell'Impero romano ma non presso le popolazioni latino-italiche. La lancia da cinghiale fu infatti invenzione dei barbari germani, un insieme di popoli la cui cultura gravitava intorno alla pratica venatoria ed all'interno della quale le figure delle fiere (cinghiali, orsi e lupi) rivestivano un ruolo simbolico fondamentale. Arma massiccia e pesante, dotata di \"ali\" d'arresto (\"lug\") per tenere la fiera a distanza di sicurezza dal cacciatore, la \"Saufeder\" veniva utilizzata per liquidare il cinghiale dopo che questo era stato intrappolato e fiaccato dai cani.\nPer parte loro, i germani ricorsero all'uso della \"Saufeder\" anche in campo bellico. La robustezza dell'arma le garantiva infatti buone capacit\u00e0 di penetrazione delle corazze e degli scudi nemici. La presenza delle \"ali\" rendeva inoltre la lancia capace di agganciare lo scudo nemico o di deviare un colpo portato da altra lancia o spada.\nArruolati in modo sempre pi\u00f9 sistematico come mercenari da Roma a partire dal II secolo, i germani vi diffusero l'uso della lancia dotata di punta massiccia ed \"ali\" d'arresto sia come arma da caccia che come arma vera e propria. La sempre pi\u00f9 massiccia germanizzazione dell'Impero garant\u00ec, entro il IV secolo, un posto alla \"Saufeder\" nella produzione figurativa dell'Arte romana, lasciandoci testimonianza dell'arma e del suo utilizzo in diversi mosaici.\nSviluppi medievali.\nDurante tutto l'Alto Medioevo, la medesima tipologia di lancia venne indiscriminatamente utilizzata per la caccia al cinghiale e per la battaglia dai guerrieri romano-barbarici prima (visigoti, ostrogoti, vandali, burgundi, longobardi, franchi ecc.) e dai soldati del Sacro Romano Impero poi. Nell'Europa Settentrionale, le popolazioni vichinghe, ancora esterne al bacino culturale dell'Europa Carolingia, raffiguravano il sommo dio-guerriero Odino armato della sacra lancia \"Gungnir\" presentante i \"lug\" tipici della lancia da cinghiale. Parimenti, anche la Lancia Sacra, simbolo del Sacro Romano Impero Germanico, \u00e8 una \"Saufeder\" sovraccaricata da due finte-lame che corrono dai \"lug\" alla punta della lama modificandone il profilo originario.\nLa successiva evoluzione della lancia da giostra, arma d'elezione della cavalleria pesante franco-normanna nel Basso Medioevo, releg\u00f2 la lancia da cinghiale ad arma per forze di fanteria. Nel frattempo, il crescente ruolo tattico, oltre che simbolico-sacrale, della spada, congiuntamente con le migliorie apportate alla metallurgia europea dal contatto con il bacino orientale del Mediterraneo a causa delle crociate (v. Acciaio Damasco), provoc\u00f2 un'intromissione delle armi manesche a lama lunga nel campo venatorio. Il cacciatore europeo d'alto rango inizi\u00f2 infatti ad adoperare la propria spada per liquidare il cinghiale una volta che la fiera fosse stata fiaccata ed intrappolata dai cani e dai servi armati di lancia. Il fenomeno era gi\u00e0 ricorrente al tempo degli imperatori carolingi, presso i quali la pratica della caccia al cinghiale era considerato utile esercizio per le arti marziali, ma si amplific\u00f2 enormemente nel corso del Tardo Medioevo, portando allo sviluppo, durante il Rinascimento, della spada da caccia.\nCome arma in uso al guerriero appiedato, non solo il semplice fante ma anche, e soprattutto, il cavaliere costretto a terra, la \"Saufeder\", chiamata chiavarina era ancora in uso nel XV secolo. Nel suo \"Flos duellatorum in armis, sine armis, equester et pedester\" (ca. 1409-1410) il maestro di scrima Fiore dei Liberi descrive appunto come servirsi della chiavarina per affrontare un avversario montato a cavallo, servendosi sia della punta della lancia che del manico, vibrando pesanti bastonate alla testa del nemico.\nCostruzione.\nLa lancia da cinghiale era per forza di cose un'arma molto robusta:\nDurante il Rinascimento, le linee fortemente \"geometriche\" della lancia da cinghiale vennero ammorbidite secondo il gusto e le evoluzioni belliche dell'epoca. Modelli tardi dell'arma, specialmente se di produzione italiana, presentano quindi lama \"a foglia\" molto simile a quella della picca e \"ali\" lunghe e ricurve, simili ai rebbi di una corsesca."}
{"id": "2401398", "revid": "309289", "url": "https://it.wikipedia.org/wiki?curid=2401398", "title": "Vulcano somma", "text": "Un vulcano somma (anche conosciuto semplicemente come somma) \u00e8 una caldera vulcanica, che \u00e8 stata parzialmente riempita da un altro cono vulcanico posto esattamente al centro di questa. Il nome deriva dal Monte Somma, lo stratovulcano che affianca il Vesuvio a Napoli, che ha proprio questa caratteristica.\nIn tutto il mondo sono presenti migliaia di esempi; qui di seguito quelli dei vulcani pi\u00f9 importanti:"}
{"id": "2401409", "revid": "124123", "url": "https://it.wikipedia.org/wiki?curid=2401409", "title": "Todor Ivan\u010dov", "text": "Nato a Veliko T\u0103rnovo, Todor Ivan\u010dov studi\u00f2 medicina per tre anni a Montpellier. Dopo l'indipendenza della Bulgara vi fece ritorno e lavor\u00f2 come insegnante a Drjanovo (1878-1879), come direttore dell'istituto pedagogico di Kjustendil (1880-1883), ed in seguito come direttore dell'ufficio di statistica di Sofia.\nAttivista del partito liberale, Ivan\u010dov partecip\u00f2 al primo governo di Vasil Radoslavov (1886-1887) ed al governo di Dimit\u0103r Grekov (1899). In seguito ricopr\u00ec il ruolo di primo ministro (1899-1901). Durante il suo governo venne reintrodotta la decima naturale, azione che provoc\u00f2 varie rivolte contadine, represse con severit\u00e0 (1899). Nel 1903 Ivan\u010dov venne condannato dalla corte statale per abusi finanziari, ma poi venne graziato alcuni mesi pi\u00f9 tardi.\nCome ministro dell'istruzione pubblica nel 1899, Ivan\u010dov pubblic\u00f2 la prima ortografia ufficiale della lingua bulgara."}
{"id": "2401411", "revid": "1719883", "url": "https://it.wikipedia.org/wiki?curid=2401411", "title": "Stato alterato di coscienza", "text": "Lo stato di coscienza alterato corrisponde ad uno stato di coscienza con caratteristiche e dinamiche diverse rispetto a quello di veglia lucida. Lo si pu\u00f2 definire in opposizione a quest'ultima, considerando lo stato di veglia come quello ordinario, che il soggetto riconosce come \"normale\", perch\u00e9 corrispondente alle dinamiche psichiche e fisiche, di pensieri, sensazioni e sentimenti, con cui il soggetto stesso ha pi\u00f9 confidenza o che ha sperimentato per la maggior parte nel corso della sua vita.\nL'uso del termine \"alterato\" potrebbe generare l'equivoco che si tratti di uno stato patologico, ma ci\u00f2 \u00e8 vero solo in alcuni casi; \u00e8 stato pertanto proposto di usare la dizione stato di coscienza non ordinario o simili.\nStato di veglia.\nNon \u00e8 possibile definire in modo netto lo stato di veglia, in quanto soggettivo e non corrispondente a parametri esatti, ma piuttosto identificabile in una gamma di valori relativi a svariati parametri, tra cui l'et\u00e0, il sesso e lo stato di salute psico-fisica.\nLa normalit\u00e0 dello \"stato di coscienza ordinario\" \u00e8 dettata dalle necessit\u00e0 biologiche e culturali; tale ordinariet\u00e0 pu\u00f2 quindi variare in base al contesto culturale o ambientale in diverse parti del mondo.\nSolitamente lo stato di veglia \u00e8 considerato come stato ordinario di coscienza in quanto corrispondente ad un equilibrio tra la quantit\u00e0 di informazioni che arrivano al cervello e la quantit\u00e0 di informazioni che il cervello stesso riesce ad elaborare. Questo non \u00e8 per\u00f2 un parametro per caratterizzarlo intrinsecamente, in quanto sottolinea solamente la capacit\u00e0 di mantenere un controllo sul flusso d'informazioni, senza per\u00f2 definirne la qualit\u00e0 di elaborazione.\nLo stato di veglia (o stato di coscienza ordinario) \u00e8 solamente una delle molte possibili strutturazioni che la mente assume. E pu\u00f2 subire oscillazioni d'intensit\u00e0 e/o qualit\u00e0 durante l'arco di una giornata, o di una vita, del soggetto interessato.\nStato alterato.\nGli stati alterati di coscienza, essendo influenzati da plurimi fattori, possono essere provocati da numerose cause o concause, e come per lo stato di veglia, corrispondere ad una vasta gamma di parametri/valori.\nAlcune di questi stati sono:\nLe cause possono essere sia volontarie (nel caso di meditazione, o di utilizzo di sostanze psicotrope, ipnosi consenziente) che indotte o passive (coma in seguito ad un trauma, stato onirico durante il sonno, ipnosi non consenziente, deprivazione sensoriale, reclusione specie in isolamento).\nL'induzione volontaria di un'alterazione nello stato di coscienza \u00e8 una pratica accettata ed eseguita in molte culture. Questo permette di avere una visione maggiormente relativa rispetto allo stato di veglia, che non viene identificato come \u00abnormale\u00bb ma solo come quello che si sperimenta abitualmente durante la veglia.\nNelle scuole di spiritualit\u00e0 ed esoterismo, ad esempio, si anela a raggiungere una forma di coscienza ancora superiore, che consiste nell'identificazione cosmica con Dio o con l'anima del mondo, ad esempio nel \"Sam\u0101dhi\" o nelle esperienze extracorporee.\nSolitamente, salvo casi di accettazione e/o tolleranza di alcuni paesi, l'induzione volontaria di alterazione tramite droghe \u00e8 invece condannata e perseguita legalmente nella cultura occidentale, nella quale l'alterazione assume generalmente un'accezione prevalentemente negativa, a differenza di altre culture e popolazioni.\nCaratteristiche e fattori.\nUno stato di coscienza alterato \u00e8 solitamente caratterizzato da un \"cambiamento qualitativo\" nel modo di funzionare della mente, senza per\u00f2 implicare il concetto di patologia.\nTale cambiamento coinvolge numerosi fattori, sia metabolici che non. Questi fattori possono essere soggetti a cambiamento solamente in certi di tipi di alterazioni, o restare invariati in altre tipologie.\nAlcuni fattori sono: \nStudi.\nLo studio dell'alterazione degli stati di coscienza, in particolare nell'ambito dell'ipnosi, deve un grosso contributo, tra gli altri, alle intuizioni e le pubblicazioni dello psicoterapeuta/psichiatra Milton Erickson, e da quelle dello psicoanalista/neuroscienziato John Lilly."}
{"id": "2401413", "revid": "461603", "url": "https://it.wikipedia.org/wiki?curid=2401413", "title": "Panathinaikos FC", "text": ""}
{"id": "2401415", "revid": "838137", "url": "https://it.wikipedia.org/wiki?curid=2401415", "title": "Dossiers Secrets", "text": ""}
{"id": "2401416", "revid": "367445", "url": "https://it.wikipedia.org/wiki?curid=2401416", "title": "Vulcano Somma", "text": ""}
{"id": "2401421", "revid": "757396", "url": "https://it.wikipedia.org/wiki?curid=2401421", "title": "Virtus Pallacanestro Bologna 2008-2009", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2008-2009.\nStagione.\nLa stagione 2008-2009 della Virtus Pallacanestro Bologna sponsorizzata La Fortezza \u00e8 la 71\u00aa nel massimo campionato italiano di pallacanestro, la Serie A.\nDopo aver raggiunto la salvezza solo nelle ultime giornate della stagione precedente la Virtus costruisce una squadra ambiziosa, portando sotto le Due Torri giocatori come Sharrod Ford, Earl Boykins, Keith Langford e Jamie Arnold. Arrivano anche Du\u0161an Vuk\u010devi\u0107 (di ritorno dopo una stagione a Milano), e Alex Righetti, giocatore di grande esperienza nel basket italiano. Viene inoltre ingaggiato Petteri Koponen, promettente play finlandese. Nel roster virtussino vengono riconfermati i soli Giovannoni, Blizzard e Chiacig.\nDopo un avvio di stagione lanciato con tre vittorie in altrettante partite, la squadra perde consecutivamente le seguenti due partite. Sabatini decide allora di esonerare Renato Pasquali e di chiamare in panchina, Matteo Boniciolli.\nLa squadra d\u00e0 segnali di risveglio vincendo le successive quattro partite con la Solsonica Rieti, con Cant\u00f9, con Lottomatica Roma e nel derby vinto 93-67. Il 25 novembre la guardia Brett Blizzard decide autonomamente di lasciare la Virtus (salvo trovare poi un accordo con la societ\u00e0, rimanendo in bianconero), ma la striscia di risultati positivi prosegue. Dopo la vittoria nel derby la Virtus perde a Caserta poi in casa con Teramo.\nIl giorno di Natale la Virtus vince con Ferrara, ma poche ore dopo la partita la societ\u00e0 annuncia il taglio di Earl Boykins per motivi disciplinari. Cos\u00ec viene reintegrato e partecipa alla disfatta di Siena. In Toscana la Virtus perde 107 a 81 contro una grandissima Montepaschi condotta da Romain Sato (37 punti). Unico virtussino da sufficienza Guilherme Giovannoni con 23 punti. La Virtus vince la successiva gara casalinga con Montegranaro. Nonostante questo la Virtus crolla nelle successive trasferte di Treviso e Biella. A queste sconfitte fa seguito il taglio di Jamie Arnold.\nLa V nera comunica poi l'ingaggio al posto di Jamie Arnold di Reyshawn Antonio Terry, proveniente da Soresina, ex-NBA che in Legadue stava viaggiando con buone medie. Il 22 febbraio arriva alla finale di Coppa Italia persa 69-70 contro il Montepaschi Siena. A fine aprile la societ\u00e0 organizza la Final Four di EuroChallenge, la Virtus dopo aver vinto la semifinale contro i ciprioti del Proteas Limassol vince la finale sui francesi dello Cholet Basket per 77-75, riportando cos\u00ec in Italia un trofeo europeo dopo sette anni. Keith Langford viene nominato Mvp della finale.\nIl finale di stagione vede cinque sconfitte nelle ultime cinque partite precipitando dal secondo al quinto posto. I playoff vengono quindi giocati col fattore campo sfavorevole e la Virtus si arrende 3-2 alla Benetton Treviso. Dopo questa sconfitta Sabatini mette in vendita la societ\u00e0, esonera l'allenatore Boniciolli, rompe col gm Luchi e soprattutto mette sul mercato la bandiera bianconera, il capitano Giovannoni.\nRoster.\n\"Aggiornato al 4 gennaio 2022\""}
{"id": "2401422", "revid": "16066", "url": "https://it.wikipedia.org/wiki?curid=2401422", "title": "Fiume Marta", "text": ""}
{"id": "2401423", "revid": "19330", "url": "https://it.wikipedia.org/wiki?curid=2401423", "title": "Todor Ivanchov", "text": ""}
{"id": "2401424", "revid": "292162", "url": "https://it.wikipedia.org/wiki?curid=2401424", "title": "Duchi di Bivona", "text": ""}
{"id": "2401429", "revid": "1005847", "url": "https://it.wikipedia.org/wiki?curid=2401429", "title": "Elezioni politiche a San Marino del 1906", "text": "Le elezioni politiche a San Marino del 1906 (I legislatura) si svolsero il 25 marzo e il 2 giugno, dopo l'Arengo del 1906.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni del 1906 non era presente alcuna lista, ma vi furono candidati indipendenti iscritti al Partito Socialista Sammarinese o all'Unione Democratica Sammarinese.\nElezioni del 25 marzo 1906.\nTotale seggi scrutinati\nElezioni del 10 giugno 1906.\nTotale seggi scrutinati"}
{"id": "2401433", "revid": "1494169", "url": "https://it.wikipedia.org/wiki?curid=2401433", "title": "La France", "text": "La France, letteralmente \"La Francia\" compare in diversi contesti:"}
{"id": "2401441", "revid": "154893", "url": "https://it.wikipedia.org/wiki?curid=2401441", "title": "Paraldeide", "text": "La paraldeide \u00e8 un trimero ciclico dell'acetaldeide.\nChimica.\nFormalmente, \u00e8 un derivato dell'1,3,5-triossano (o paraformaldeide). Il corrispondente tetramero \u00e8 la metaldeide. Si tratta di un liquido incolore, scarsamente solubile in acqua ma molto solubile in alcol. La paraldeide si ossida lentamente in aria, diventando di colore marrone con odore simil all'acido acetico. Reagisce rapidamente con numerose sostanze plastiche e con la gomma.\nStoria.\nLa paraldeide fu sintetizzato per la prima volta nel 1829 da Wildenbusch; la sua struttura fu chiarita da Hermann von Fehling. \u00c8 utilizzata nell'industria e in medicina. Venne introdotta nella pratica clinica nel 1882 dal medico italiano Vincenzo Cervello La paraldeide \u00e8 un farmaco depressivo del sistema nervoso centrale e si scopr\u00ec che poteva essere utilizzato come anticonvulsante efficace, ipnotico e sedativo; ma il suo impiego clinico ha ormai solo interesse storico."}
{"id": "2401442", "revid": "1543377", "url": "https://it.wikipedia.org/wiki?curid=2401442", "title": "Johann Kaspar Zeuss", "text": "Vita.\nFece i suoi studi al ginnasio di Bamberga, poi all'universit\u00e0 di Monaco. Appartenente a una famiglia cattolica, i suoi genitori speravano diventasse sacerdote, ma il giovane scelse la carriera universitaria, avendo inclinazioni soprattutto verso la ricerca storica e linguistica. Entrato come studente nell'universit\u00e0 di Monaco, dopo avere finito i suoi studi rimase a Monaco di Baviera come professore in un ginnasio. Nel 1837 pubblic\u00f2 \"Die Herkunft der Baiern von den Markomannen\" che gli valse il titolo di dottore all'universit\u00e0 di Erlangen. Lo stesso anno cominci\u00f2 a insegnare storia al liceo di Spira. Nel 1847 fu nominato professore di storia all'universit\u00e0 di Monaco. Per problemi di salute si trasfer\u00ec a Bamberga dove insegn\u00f2 nel locale liceo. Nel 1853 pubblic\u00f2 la monumentale \"Grammatica Celtica\", scritta in latino perch\u00e9 fosse letta da un pubblico internazionale; l'opera lo rese famoso. Nel 1854 prese un periodo di ferie per l'aggravarsi delle sue condizioni, ma mor\u00ec l'anno seguente.\nCampi di studi.\nZeuss fu un uomo di una grande erudizione: aveva infatti una profonda conoscenza della filologia, della storia e dell'etnologia. I suoi studi sulle lingue germaniche gli avevano fatto capire la necessit\u00e0 di approfondire la conoscenza delle lingue celtiche, campo fino ad allora trascurato dagli altri studiosi. Per studiare gli antichi manoscritti, in particolare in antico irlandese, si rec\u00f2 a Karlsruhe, a W\u00fcrzburg, a San Gallo, a Milano, Londra e ad Oxford. Le sue ricerche nelle biblioteche di queste citt\u00e0 gli permisero di scoprire e copiare antichi documenti. Si interessava sia alle lingue antiche che alle moderne.\nCon la sua opera maggiore, la \"Grammatica Celtica\", Zeuss pot\u00e9 stabilire che le lingue celtiche appartenevano alla famiglia delle lingue indoeuropee dando una solida base scientifica alla filologia celtica. Dopo la morte, i suoi lavori furono rivisti e ripubblicati da Hermann Wilhelm Ebel (Berlino, 1871).\nZeuss fu anche l'autore di \"Traditiones possessionesque Wirzenburgenses\" (1842) e di \"Die Freie Reichstadt Speyer vor ihrer Zerst\u00f6rung\"."}
{"id": "2401443", "revid": "486946", "url": "https://it.wikipedia.org/wiki?curid=2401443", "title": "L'offerta musicale", "text": ""}
{"id": "2401445", "revid": "1318658", "url": "https://it.wikipedia.org/wiki?curid=2401445", "title": "Jessye Norman", "text": "\u00c8 stata associata, sin dal suo debutto, ai ruoli drammatici di Aida (\"Aida\"), Cassandra (\"Les Troyens\"), Alceste (\"Alceste\"), e Leonora (\"Fidelio\"), prima di volgere la sua attenzione all'intero repertorio della musica del XIX e XX secolo, particolarmente a quella tedesca e francese. Nel 2015 ha vinto il Premio Wolf per le arti nella musica, condiviso con Murray Perahia.\nBiografia.\nNata negli Stati Uniti in una famiglia di musicisti dilettanti (madre pianista e padre cantante nel coro locale), inizi\u00f2 lo studio della musica ad Augusta, passando poi alla Howard University dove si diplom\u00f2 in musica nel 1967. Si perfezion\u00f2 con il baritono Pierre Bernac all'Universit\u00e0 del Michigan, passando poi al Conservatorio (Peabody Conservatory) di Baltimora. L'anno seguente vinse il Concorso internazionale di musica ARD a Monaco di Baviera. \nNel 1968 fa la sua prima apparizione nel National Council Concert per il Metropolitan Opera House di New York.\nFece il suo debutto nel 1969 nel ruolo di Elisabeth nel \"Tannh\u00e4user\" all'Opera di Berlino. In seguito cant\u00f2 in diversi teatri tedeschi e italiani. Nel 1972 \u00e8 Aida nella replica nel Teatro alla Scala di Milano di \"Aida\" di Giuseppe Verdi diretta Claudio Abbado.\nAl Royal Opera House di Londra \u00e8 Cassandra ne \"Les Troyens\" nel 1972, Elisabeth in \"Tannh\u00e4user\" nel 1973 e Primadonna in \"Ariadne auf Naxos\" con Kathleen Battle nel 1985.\nTornata negli Stati Uniti nel 1973 fece il suo debutto al Lincoln Center e, dieci anni dopo, nel 1983 debutta come Cassandra in una recita de \"Les Troyens\" di Berlioz con Pl\u00e1cido Domingo al Metropolitan Opera, nell'ambito dei festeggiamenti per il centesimo anniversario del teatro. Nel 1984 \u00e8 Jocasta in \"Oedipus rex\" di Stravinskij e Ariadne in \"Ariadne auf Naxos\" e nel 1986 canta nel Norman - Levine Concert, nel 1987 \u00e8 Elisabeth nel \"Tannh\u00e4user\" e Madame Lidoine ne \"I dialoghi delle Carmelitane\", nel 1989 \u00e8 Judith in Bluebeard's Castle con Samuel Ramey e The Woman in Erwartung di Arnold Sch\u00f6nberg, Sieglinde in \"Die Walk\u00fcre\" con Hildegard Behrens e Christa Ludwig, nel 1991 \u00e8 Kundry in \"Parsifal\" con Domingo, nel 1996 \u00e8 Emilia Marty in \"The Makropulos Case\" di Leo\u0161 Jan\u00e1\u010dek.\nAlla Scala dopo il 1972 ha tenuto tre concerti nel 1977, uno nel 1981 e uno nel 1987. Nel 1978 tenne un recital al Grand Th\u00e9\u00e2tre di Ginevra.\nJessye Norman venne spesso chiamata ad esibirsi in occasione di avvenimenti pubblici e cerimonie come nel caso dell'insediamento di due presidenti degli Stati Uniti nel 1985 e nel 1997, e per il sessantesimo compleanno della regina Elisabetta II. Ma l'evento pi\u00f9 sorprendente nel quale ha cantato \u00e8 stato per la celebrazione del bicentenario della rivoluzione francese nel concerto tenuto a Place de la Concorde a Parigi, dove cant\u00f2 \"La Marseillaise\", indossando un abito dai colori della bandiera francese, disegnato dallo stilista Jean-Paul Goude.\nLa maggior parte della sua attivit\u00e0 artistica \u00e8 consistita in concerti e recital, piuttosto che in recite di intere opere. Il suo repertorio pi\u00f9 importante va da Beethoven a Berg e da Berlioz a Poulenc, ma fra le sue romanze esistono anche musiche di Purcell, Haydn, Gluck, Mozart, Verdi, Mahler, Richard Strauss, Bartok, Duke Ellington, e numerosi spiritual. Ha eseguito la prima del ciclo di canzoni \"Woman life song\" di Judith Weir, un'opera commissionata per lei dalla Carnegie Hall, su testi di Toni Morrison, Maya Angelou e Clarissa Pinkola Est\u00e9s. La Norman ha poi inciso un album di jazz, \"Jessye Norman chante Michel Legrand\".\nAd essa si ispira il film francese del 1981, \"Diva\". La sua voce e la sua personalit\u00e0 hanno indotto i suoi fans a soprannominarla \"Just Enormous\" (gioco sonoro con il suo nome, e che significa \u00abdavvero enorme, grandiosa\u00bb).\nNel 1984 \u00e8 Didon/Elissa nella prima rappresentazione nel Th\u00e9\u00e2tre national de l'Op\u00e9ra-Comique di Parigi di \"Didone ed Enea\" di Henry Purcell e il governo francese le ha conferito il titolo di Commandeur de l'ordre des Arts et des Lettres. Nel 1985 \u00e8 Primadonna/Ariadne in Ariadne auf Naxos al Wiener Staatsoper. Nel 1986 \u00e8 Mulier Samaritana nella ripresa nel Gro\u00dfes Festspielhaus di Salisburgo della \"Sinfonia n. 8\" di Mahler con Christa Ludwig diretta da Lorin Maazel e nel 1988 canta \"There's a Man Goin' Round\" nella colonna sonora del film \"Voci lontane... sempre presenti\". Nel 1989 cant\u00f2 in due recital per il San Francisco Opera, canta \"Hymne \u00e0 la Libert\u00e9\" di Georges Delerue nella colonna sonora de \"La rivoluzione francese\" ed ha ricevuto la Legion d'Onore dal presidente francese Mitterrand. Cant\u00f2 \"Im Abendrot\" da Vier letzte Lieder con la Gewandhausorchester Leipzig diretta da Kurt Masur nella colonna sonora di \"Cuore selvaggio\" e la sua citt\u00e0 natale, Augusta, ha intitolato al suo nome un anfiteatro nel 1990. Partecipa al \"David Letterman Show\" negli anni 1994, 1998 e 2014.\nNel 2010 tenne un concerto a Masada registrando il tutto esaurito. Nel 2012 tenne un concerto al Palacio de Bellas Artes di Citt\u00e0 del Messico.\nRiconoscimenti.\nNel 1990 fu nominata Ambasciatrice Onoraria presso le Nazioni Unite dal Segretario Xavier Perez de Cuellar. \nNel 1997, le \u00e8 stato conferito un importante premio negli Stati Uniti nel campo delle arti dello spettacolo, il Kennedy Center Honors, risultando cos\u00ec come il pi\u00f9 giovane destinatario di questo riconoscimento. Nel 1999 la sua incisione di \"Castello di Barbabl\u00f9\" con Pierre Boulez e la Chicago Symphony Orchestra ha ricevuto il Grammy Award per la migliore opera e nel 2002 cant\u00f2 \"Beim Schlafengehen\" da Vier letzte Lieder di Richard Strauss con la Gewandhausorchester di Lipsia, diretta da Masur nella colonna sonora del film \"The Hours\". Nel 2006 vinse il premio Grammy Award alla carriera (quarto cantante d'opera) e nel 2008 canta \"Padre, Germani, Addio!\" (da \"Idomeneo\") con Heather Harper nella colonna sonora del film \"Soffocare\"."}
{"id": "2401447", "revid": "599013", "url": "https://it.wikipedia.org/wiki?curid=2401447", "title": "Diego Lo Grippo", "text": ""}
{"id": "2401449", "revid": "1543377", "url": "https://it.wikipedia.org/wiki?curid=2401449", "title": "Distretto Settentrionale (Israele)", "text": "Il distretto Settentrionale (lingua ebraica, \u05de\u05d7\u05d5\u05d6 \u05d4\u05e6\u05e4\u05d5\u05df, \"Mech\u00f4z ha-Tzaf\u00f4n\", ) \u00e8 uno delle sei entit\u00e0 territoriali di Israele, corrispondente al territorio della Galilea. Il distretto Settentrionale ha una superficie di 4.478\u00a0km\u00b2 (4,638\u00a0km\u00b2 incluse le acque interne). Escludendo la regione del Golan (1154\u00a0km\u00b2) tutta l'area circostante \u00e8 estesa 3.324\u00a0km\u00b2 (3.484\u00a0km\u00b2 comprese le acque interne). Il capoluogo del distretto \u00e8 Nazareth che ne \u00e8 anche la citt\u00e0 principale.\nSociet\u00e0.\nEvoluzione demografica.\nDati secondo il Centro statistico israeliano nel 2005:\nEtnie presenti nel territorio:\nReligione nel distretto:\nDensit\u00e0 di popolazione: 265/km\u00b2\nAmministrazioni presenti nella Regione.\nSottodistretti.\nIl distretto \u00e8 diviso in sub-distretti:"}
{"id": "2401452", "revid": "297745", "url": "https://it.wikipedia.org/wiki?curid=2401452", "title": "Passo di Cimabanche", "text": ""}
{"id": "2401453", "revid": "181699", "url": "https://it.wikipedia.org/wiki?curid=2401453", "title": "Valle del Boite", "text": "La Valle del B\u00f3ite (\"Val de la Gu\u00f3ite\" in ladino cadorino) \u00e8 una valle dolomitica della provincia di Belluno, percorsa dall'omonimo torrente Boite, che nasce in localit\u00e0 Campo Croce ai piedi della Croda Rossa d'Ampezzo nel Parco naturale regionale delle Dolomiti d'Ampezzo.\nGeografia fisica.\nLa valle comincia nel punto in cui il Boite si getta nel Piave, poco pi\u00f9 a sud di Pieve di Cadore presso Perarolo, sviluppandosi inizialmente verso ovest con il primo paese che vi sorge che \u00e8 Valle; piega poi verso nordovest a partire da Vodo, cui seguono Borca e San Vito di Cadore; l'ultimo tratto corrisponde alla conca d'Ampezzo in cui sorge Cortina.\nPresenta, specialmente nel primo tratto, fianchi molto ripidi, motivo per cui la gran parte degli abitati non sorge sul fondo, ma si arrocca sui versanti, principalmente il sinistro. Sostanzialmente da essa si possono ammirare tutte le cime oltre i 3.200\u00a0m delle Dolomiti Orientali: risalendo la valle si aprono scorci sui famosi gruppi dolomitici dell'Antelao (3.264\u00a0m), del Pelmo (3.168\u00a0m), del Monte Rite (2.183\u00a0m), delle Marmarole Occidentali (2.926\u00a0m), del Sorapiss (3.205\u00a0m), della Croda da Lago (2.715\u00a0m), del Nuvolau (2.575\u00a0m), delle Cinque Torri (2.361\u00a0m), delle Tofane (3.244\u00a0m), del Pomagagnon (2.450\u00a0m), del Cristallo (3.221\u00a0m) e della Croda Rossa d'Ampezzo (3.146\u00a0m). Da Valle, nonch\u00e9 da Serdes frazione di San Vito, \u00e8 ben visibile anche il gruppo Cima dei Preti-Duranno (2.703\u00a0m).\nPer un breve tratto della statale d'Alemagna, fra Pieve e Valle, \u00e8 anche visibile il Civetta (3.220\u00a0m), ai piedi del quale sono state ritrovate delle iscrizioni rupestri che attestano il confine occidentale del Municipium Julium Carnicum, municipio della Regio X Venetia et Histria al quale il Cadore apparteneva. Straordinario punto panoramico sull'intera valle e sulle dolomiti circostanti \u00e8 il Monte Rite, tanto da essere stato scelto da Reinhold Messner quale sede del museo, fra quelli del circuito Messner Mountain Museum, dedicato alla roccia.\nValli laterali.\nLe principali laterali della val Boite sono:\nIdrografia.\nLa valle \u00e8 bagnata da numerosi rii e torrenti, i principali sono:\nInfrastrutture e trasporti.\nInteramente percorsa dalla strada statale 51 di Alemagna e dalla ciclabile delle Dolomiti, all'altezza di Cortina d'Ampezzo \u00e8 attraversata dalla strada statale 48 delle Dolomiti. \u00c8 inoltre collegata alla val d'Ansiei dal passo Tre Croci, alla val Pusteria dal passo Cimabanche, alla val Fiorentina dal passo Giau e all'Alto Cordevole dal passo Falzarego. La val di Zoldo \u00e8 invece raggiungibile attraverso forcella Cibiana. Fino al 1964 la valle era attraversata dalla Ferrovia delle Dolomiti.\nStoria.\nDue grandi eventi hanno condizionato in modo particolare la storia della valle, la Guerra della Lega di Cambrai, alla conclusione della quale la Repubblica di Venezia perse il territorio di Ampezzo, che divenne cos\u00ec parte del Sacro Romano Impero allora retto dall'imperatore Massimiliano I d'Asburgo, e la Prima Guerra Mondiale, alla conclusione della quale Ampezzo entr\u00f2 a far parte del Regno d'Italia."}
{"id": "2401454", "revid": "254059", "url": "https://it.wikipedia.org/wiki?curid=2401454", "title": "Val Felizon", "text": "La Val Felizon (\"Val Feliz\u00f3n\" in ladino) \u00e8 una valle delle Dolomiti, in provincia di Belluno.\nAttraversata dal rio Felizon, inizia dove quest'ultimo si immette nel Boite, nei pressi del Castello di Podestagno e quindi a nord di Cortina d'Ampezzo. Termina ai piedi del Vecchio del Forame (gruppo del Cristallo), dove si trovano le sorgenti del torrente.\nLa valle non \u00e8 mai stata adatta all'insediamento umano permanente, ma tutt'oggi ha grande importanza in quanto vi transita la SS51, mettendo in comunicazione l'Ampezzano alla Val Pusteria. Infatti, dalla localit\u00e0 \"Pian del Forame\" la strada non segue pi\u00f9 il corso del Felizon e prosegue sino al passo di Cimabanche."}
{"id": "2401456", "revid": "24407364", "url": "https://it.wikipedia.org/wiki?curid=2401456", "title": "Alburnus fabraei", "text": ""}
{"id": "2401467", "revid": "1005847", "url": "https://it.wikipedia.org/wiki?curid=2401467", "title": "Elezioni politiche a San Marino del 1909", "text": "Le elezioni politiche a San Marino del 1909 (II legislatura) si svolsero il 19 giugno.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni non \u00e8 presente alcuna lista alle elezioni del 1909. Ma erano presenti solo candidati, indipendenti o iscritti al Partito Socialista Sammarinese o all'Unione Democratica Sammarinese.\nElezioni del 19 giugno 1909.\nTotale seggi scrutinati"}
{"id": "2401470", "revid": "287204", "url": "https://it.wikipedia.org/wiki?curid=2401470", "title": "Guaraque\u00e7aba", "text": "Guaraque\u00e7aba \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. Si trova a 173\u00a0km dalla capitale dello Stato Curitiba.\nIl municipio di Guaraque\u00e7aba \u00e8 al centro di un'area di grande interesse ambientale e costituisce il punto di accesso a diverse aree di protezione ambientale:\nFa parte del territorio comunale anche l'Isola dei Pinheiros, disabitata."}
{"id": "2401472", "revid": "200679", "url": "https://it.wikipedia.org/wiki?curid=2401472", "title": "Anestesista", "text": ""}
{"id": "2401474", "revid": "1305772", "url": "https://it.wikipedia.org/wiki?curid=2401474", "title": "Goldeneye", "text": ""}
{"id": "2401477", "revid": "108642275", "url": "https://it.wikipedia.org/wiki?curid=2401477", "title": "Hembury", "text": "Hembury \u00e8 un recinto lastricato neolitico vicino a Honiton nel Devon risalente al tardo V e IV millennio a.C. e fino ad oltre l'invasione romana. Il forte \u00e8 situato su un promontorio al Nord della valle del fiume Otter sulla quale domina, a circa 178 metri sopra il livello el mare.\nIl suo nome fu dato a qualcuna delle pi\u00f9 antiche ceramiche neolitiche nella Britannia meridionale. Un hill fort dell'et\u00e0 del ferro venne successivamente costruita sullo stesso sito. Qui \u00e8 stata trovata la prova archeologica dell'occupazione militare romana, che fa pensare a una fortezza dentro il precedente sito dell'et\u00e0 del ferro.\nVenne scavato tra il 1930 e il 1935 da Dorothy Liddell. L'archeologa identific\u00f2 un'entrata con struttura in legno nel recinto lastricato e una disposizione ovale di \"posthole\" nel mezzo, che lei interpret\u00f2 come un edificio distrutto dal fuoco, prima che la fortificazione del recinto fosse terminata.\nLe ceramiche di Hembury erano generalmente ciotole a fondo rotondo aventi per manici dei lug; molta parte di essa venne fatta nell'estremo occidente, intorno a The Lizard e commerciata per tutte le isole britanniche."}
{"id": "2401488", "revid": "1005847", "url": "https://it.wikipedia.org/wiki?curid=2401488", "title": "Elezioni politiche a San Marino del 1912", "text": "Le elezioni politiche a San Marino del 1912 (III legislatura) si svolsero il 23 giugno.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni non \u00e8 presente alcuna lista alle elezioni del 1912. Ma erano presenti solo candidati, indipendenti o iscritti al Partito Socialista Sammarinese o all'Unione Democratica Sammarinese.\nElezioni del 23 giugno 1912.\nTotale seggi scrutinati"}
{"id": "2401502", "revid": "547034", "url": "https://it.wikipedia.org/wiki?curid=2401502", "title": "Ra Stua", "text": "Ra \u0160tua (talvolta italianizzato in \"La Stua\") \u00e8 una localit\u00e0 dolomitica posta a nord di Cortina d'Ampezzo.\n\u00c8 un'area prativa che sorge nell'ultimo tratto della valle del Boite (il torrente nasce poco pi\u00f9 a nord, a Campo Croce), chiusa tra la Croda Rossa d'Ampezzo e il Lavinores. Ha una certa importanza dal punto di vista escursionistico, in quanto rappresenta il punto di partenza per varie mete, tra le quali si ricordano il rifugio Fodara Vedla, il rifugio Biella, il rifugio Sennes e il rifugio Munt de Sennes.\nPu\u00f2 essere raggiunta in auto prendendo una laterale della SS51 in localit\u00e0 Sant'Uberto, localmente conosciuta come Turnich\u00e9; la strada \u00e8 per\u00f2 chiusa al transito durante il periodo estivo di alta stagione (Luglio-Agosto) e nel periodo invernale. A piedi, sempre da Sant'Uberto, si impiega circa 1 ora di tempo (facile percorso anche in inverno, quando il rifugio \u00e8 aperto).\nVi sorge il rifugio Ra Stua (1.668 m)."}
{"id": "2401508", "revid": "196390", "url": "https://it.wikipedia.org/wiki?curid=2401508", "title": "Imperatore Carlo VI", "text": ""}
{"id": "2401512", "revid": "287204", "url": "https://it.wikipedia.org/wiki?curid=2401512", "title": "Monte Cosig\u00fcina", "text": "IL Monte Cosig\u00fcina (anche Coseg\u00fcina) \u00e8 uno stratovulcano situato nella parte occidentale del Nicaragua. Forma una grande penisola che si estende all'interno del Golfo di Fonseca. Il vertice \u00e8 troncato da una grande caldera, 2 x 2,4\u00a0km di diametro e 500\u00a0m di profondit\u00e0, in possesso di un sostanziale lago vulcanico (Laguna Cosig\u00fcina). Questo cono \u00e8 cresciuto all'interno di una caldera precedente, formando un vulcano somma.\nIl vulcano erutt\u00f2 per l'ultima volta nel 1859, ma la sua eruzione pi\u00f9 famosa risale al 1835, quando ha prodotto la pi\u00f9 grande eruzione mai avuta in Nicaragua. Le ceneri dell'eruzione del 1835 sono state ritrovate anche in Messico, Costa Rica e in Giamaica.\nIl vulcano, dopo l'eruzione del 1859, non ha pi\u00f9 eruttato. Uno sciame di terremoti \u00e8 stato misurato in prossimit\u00e0 del vulcano nel 2002, indicando che le forze tettoniche sono ancora attive nella regione. Nella Laguna Cosig\u00fcina \u00e8 stata osservata una sempre pi\u00f9 frequente emissione di bolle di gas e l'aumento delle temperature medie primaverili lungo i fianchi del vulcano. Ma la copertura vegetale che c'\u00e8 sul monte esclude l'ipotesi di un'eruzione incombente."}
{"id": "2401516", "revid": "66677", "url": "https://it.wikipedia.org/wiki?curid=2401516", "title": "Rete 4+1", "text": ""}
{"id": "2401520", "revid": "580", "url": "https://it.wikipedia.org/wiki?curid=2401520", "title": "Giulio D'Al\u00ec Staiti", "text": "Biografia.\nFiglio di Giacomo d'Al\u00ec e di Giuseppa Staiti. Imprenditore, fu Sindaco di Trapani dal 1896 al 1899 e dal 1904 al 1905 . A lui si deve lo sviluppo urbanistico della citt\u00e0. Nel 1905 divenne presidente della Banca Sicula .\nMor\u00ec improvvisamente a 41 anni."}
{"id": "2401522", "revid": "339392", "url": "https://it.wikipedia.org/wiki?curid=2401522", "title": "FIRA-AER", "text": ""}
{"id": "2401524", "revid": "216538", "url": "https://it.wikipedia.org/wiki?curid=2401524", "title": "Bio-pic", "text": ""}
{"id": "2401526", "revid": "115836661", "url": "https://it.wikipedia.org/wiki?curid=2401526", "title": "La clemenza di Scipione", "text": "La clemenza di Scipione \u00e8 un'opera seria in tre atti del compositore tedesco Johann Christian Bach, basata su un libretto di autore ignoto.\nCome \u00e8 possibile notare in modo analogo anche negli altri lavori teatrali londinesi di Bach, ne \"La clemenza di Scipione\" la forma dell'aria con da capo venne totalmente bandita, a favore dell'impiego di una variet\u00e0 di forme e di un uso sempre maggiore di cori, al fine di venir incontro al gusto inglese dell'epoca. In questo modo egli ottenne un senso maggiore del movimento e dell'andamento drammatico dell'opera. Altra particolarit\u00e0 degna di nota di questo lavoro teatrale \u00e8 l'integrazione dell'ouverture nel coro finale del terzo atto.\nSuccesso dell'opera.\nL'opera fu rappresentata per la prima volta il 4 aprile 1778 al King\u2019s Theatre di Londra ed \u00e8 l'ultimo lavoro teatrale che il \"Bach londinese\" compose per la capitale inglese, nonch\u00e9 complessivamente la sua penultima opera; infatti, l'anno successivo, con la messa in scena della trag\u00e9die lyrique \"Amadis de Gaule\" a Parigi, termin\u00f2 la propria carriera d'operista, che lo aveva visto attivo per quasi vent'anni nei teatri dapprima italiani e, successivamente, londinesi.\n\"La clemenza di Scipione\" \u00e8 generalmente considerata la miglior opera che J.C. Bach compose per Londra e comunque quella che riscosse maggior successo. A testimonianza di ci\u00f2, il dramma venne ripreso e rimesso in scena nel medesimo teatro nel 1805, diversi anni dopo la scomparsa dell'autore, probabilmente grazie all'appoggio del famoso soprano Elisabeth Billington, figlia d'una allieva del compositore (caso eccezionale per l'epoca, in quanto le opere usualmente rimanevano in auge solo per un breve periodo).\nRipresa in tempi moderni e registrazione.\nIl dramma in tempi moderni fu rappresentato per la prima volta (e registrato) il 22 settembre 2000 allo Stadttheater di M\u00f6nchengladbach; l'esecuzione fu affidata all'orchestra \"Das Kleine Konzert\" sotto la direzione di Hermann Max, mentre il cast fu composto da Linda Perillo (Arsinda), Christine Wolff (Idalba), J\u00f6rg Weschinski (Lucesio), Markus Sch\u00e4fer (Scipione) e Hans J\u00f6rg Mammel (Marzio)."}
{"id": "2401531", "revid": "66677", "url": "https://it.wikipedia.org/wiki?curid=2401531", "title": "Canale 5+1", "text": ""}
{"id": "2401534", "revid": "92723", "url": "https://it.wikipedia.org/wiki?curid=2401534", "title": "Chiesa di San Giovanni Battista (Monterosso Almo)", "text": "La basilica di San Giovanni Battista si trova a Monterosso Almo, in provincia di Ragusa.\nStoria.\nLa prima chiesa.\n\u00c8 difficile risalire con precisione alla data di fondazione della prima chiesa. Si pu\u00f2 ipotizzare il periodo dalla diffusione del culto di San Giovanni Battista nel territorio, ad opera dei Normanni, da riscontri o fonti indirette, poich\u00e9 molti documenti dell'archivio parrocchiale sono andati perduti. A quell'epoca, Monterosso possedeva una sola chiesa, di cui non viene specificata l'intitolazione. La venerazione del Santo per\u00f2 \u00e8 sempre stata molto diffusa nella zona, come dimostrato dalla toponomastica di alcune localit\u00e0, come \"puoju ri San Giuanni\" o \"rutti ri San Giuanni\". Un'indicazione precisa sulla chiesa di San Giovanni Battista a Monterosso Almo tuttavia esiste: Certo \u00e8 che la chiesa esisteva gi\u00e0 nel XVI secolo, e probabilmente anche nel XV secolo. Dai Riveli del beni e delle anime, censimenti, si apprende che gi\u00e0 nel 1593 esisteva il quartiere San Giovanni, sviluppatosi molto probabilmente attorno ad un'omonima chiesa. In un documento d'archivio del 19 novembre 1596, dove viene detto che la chiesa di San Francesco deve essere abbattuta e ricostruita vicino al convento e che durante il periodo di ricostruzione il Santissimo Sacramento deve essere portato dentro la chiesa di San Giovanni Battista.\nIl 27 marzo 1634, il vescovo della diocesi di Siracusa, a cui apparteneva Monterosso, concesse ai procuratori della chiesa e della confraternita di San Giovanni Battista la \"licenza di potersi fare, come gli \u00e8 stato solito ogni anno, nel gioved\u00ec santo la processione del Cristo alla colonna, la mattina di Pasqua di Resurrezione la processione del Cristo resuscitato e nell'ultima domenica di Augusto la processione di Nostra Signora delli periculi...\". Il 19 marzo 1651, l'allora arcivescovo Giovanni Antonio Capobianco fece una visita pastorale alla chiesa, annotando inoltre le tazze sacre che custodivano il Sacramento e gli altari (l'altare maggiore, l'altare di San Giovanni Battista con statua, l'altare di San Giovanni Evangelista, l'altare dei Santi Cosma e Damiano che corrisponde all'attuale altare di San Francesco di Paola, l'altare di San Giuseppe, l'altare del battesimo di San Giovanni, l'altare di Santa Caterina, l'altare di San Gregorio o delle anime del Purgatorio, l'altare della Piet\u00e0, l'altare di Santa Maria Maddalena e l'altare di Santa Maria dei Pericoli con statua. I documenti dell'archivio parrocchiale attestano che la chiesa, dal XVII secolo, era chiamata basilica, con diritto di battezzare sin dal 1645. Il 16 maggio 1653 le venne conferita l'autorizzazione ad amministrare i sacramenti.\nLa seconda chiesa.\nLa chiesa di San Giovanni usc\u00ec solo in parte danneggiata dal terribile terremoto che l'11 gennaio 1693 mise in ginocchio la Val di Noto. La stessa fortuna non interess\u00f2 per\u00f2 anche la chiesa di Sant'Antonio e la chiesa Madre, che vennero rase al suolo. Proprio per questo, nei due anni successivi al sisma, la funzione di chiesa Madre fu ricoperta dalla chiesa di San Giovanni, gi\u00e0 con il titolo di succursale, mentre veniva ricostruita la vera titolare. Le strutture del vecchio edificio della chiesa di San Giovanni Battista che resistettero al terremoto, furono inglobate nelle nuove. Il periodo successivo al sisma fu caratterizzato da un incredibile fervore ricostruttivo in tutta la Val di Noto. Anche Monterosso fu sede di numerosi cantieri, per recuperare ci\u00f2 che era andato perduto. A proposito della chiesa di San Giovanni, in un documento del 9 ottobre 1704, viene detto \"per ritrovarsi in fabbrica\", a testimoniare che in quel periodo vi sono stati dei lavori, molto probabilmente per riparare i danni causati dal terremoto. Questi lavori hanno portato alla realizzazione di quella che pu\u00f2 essere definita la \"seconda chiesa di San Giovanni Battista\", la quale, pur non avendo assunto l'aspetto attuale, indica la volont\u00e0 di riedificare un simbolo dell'intero quartiere, di cui ne esprimeva l'importanza religiosa, politica e sociale. Tra le nuove opere di cui si arricch\u00ec la chiesa vi \u00e8 la nuova statua di Santa Maria dei Pericoli, risalente al 1741, opera del maestro Carmelo Cultraro di Ragusa. I lavori di ristrutturazione proseguirono a pi\u00f9 riprese per tutto il XVIII secolo."}
{"id": "2401535", "revid": "66677", "url": "https://it.wikipedia.org/wiki?curid=2401535", "title": "Italia 1+1", "text": ""}
{"id": "2401542", "revid": "461603", "url": "https://it.wikipedia.org/wiki?curid=2401542", "title": "AEK Atene", "text": ""}
{"id": "2401544", "revid": "729019", "url": "https://it.wikipedia.org/wiki?curid=2401544", "title": "Big Beat Records", "text": "La Big Beat Records \u00e8 un'etichetta discografica statunitense sussidiaria dell'Atlantic Records, specializzata in East Coast rap.\nFondata come etichetta indipendente nel 1987 dal ventiduenne disc jockey newyorkese Craig Kallman, la compagnia inizia a lavorare nei pressi della casa dei genitori di Kallman. Dopo un periodo in cui produce principalmente musica dance Doug Morris, amministratore delegato dell'Atlantic Records, acquista l'etichetta nel 1991.\nInizialmente l'etichetta produce dance e house, ma viene inevitabilmente a contatto con la scena hip hop newyorkese di inizio anni novanta, producendone i maggiori esponenti. Nel 1998 Kallman viene promosso vicepresidente dell'Atlantic Records e l'etichetta indipendente viene definitivamente fusa nella major."}
{"id": "2401545", "revid": "1005847", "url": "https://it.wikipedia.org/wiki?curid=2401545", "title": "Elezioni parlamentari in Colombia del 2006", "text": "Le elezioni parlamentari in Colombia del 2006 si tennero il 12 marzo per il rinnovo del Congresso della Repubblica (Camera dei rappresentanti e Senato della Repubblica)."}
{"id": "2401551", "revid": "1363832", "url": "https://it.wikipedia.org/wiki?curid=2401551", "title": "Ileana Cotruba\u0219", "text": "Biografia.\nInizi\u00f2 gli studi musicali al conservatorio di Bucarest con Constantin Stroesco, debuttando poi Teatro dell'Opera della stessa citt\u00e0 nel 1964, nel ruolo di Yniold in \"Pell\u00e9as et M\u00e9lisande\".\nNel 1965 si aggiudic\u00f2 diversi concorsi e nel 1966 inizi\u00f2 la carriera internazionale debuttando al Teatro de la Monnaie di Bruxelles. L'anno successivo debutt\u00f2 al Festival di Salisburgo e nel 1969 al Festival di Glyndebourne. \nNel 1970 debutt\u00f2 alla Staatsoper di Vienna e nel 1971 alla Royal Opera House di Londra. Nel 1973 fu la volta dell'Op\u00e9ra Garnier di Parigi e l'anno successivo del Teatro alla Scala di Milano. Nel 1977 esord\u00ec a Berlino e negli Stati Uniti, al Metropolitan di New York.\nParticolarmente apprezzata in ruoli mozartiani, quali Constance, Pamina, Susanna, Despina, si impose anche nel repertorio francese e italiano, particolarmente come Micaela, Manon, M\u00e9lisande, Violetta, Mim\u00ec, oltre che come Tatiana.\nDedic\u00f2 una parte importante della carriera ai recital di arie di Debussy, Faur\u00e9, Ravel, Poulenc e all'interpretazione di diversi oratori."}
{"id": "2401556", "revid": "24408610", "url": "https://it.wikipedia.org/wiki?curid=2401556", "title": "Prefetto del pretorio delle Gallie", "text": ""}
{"id": "2401560", "revid": "24408632", "url": "https://it.wikipedia.org/wiki?curid=2401560", "title": "Sopianae", "text": ""}
{"id": "2401573", "revid": "1005847", "url": "https://it.wikipedia.org/wiki?curid=2401573", "title": "Elezioni presidenziali in Colombia del 2006", "text": "Le elezioni presidenziali in Colombia del 2006 si tennero il 28 maggio.\nEsse hanno visto la vittoria del presidente uscente \u00c1lvaro Uribe V\u00e9lez che, avendo superato la maggioranza assoluta dei voti, fu eletto direttamente al primo turno, senza bisogno del ballottaggio.\nUn emendamento costituzionale proposto dal governo consent\u00ec ad \u00c1lvaro Uribe di essere il primo presidente in oltre 100 anni a potersi ripresentare alle presidenziali per un secondo mandato consecutivo.\nL'affluenza alle urne si attest\u00f2 poco sopra il 45%.\nDa rilevare il risultato di Horacio Serpa Uribe, sostenuto dal Partito Liberale Colombiano, che ottenne meno voti di quelli che avevano partecipato alle elezioni primarie del suo partito.\nGeneralmente Uribe ha ottenuto grandi risultati in tutti i dipartimenti con una percentuale oscillante tra il 35 ed l'85% dei voti anche in quelli governati dall'opposizione di centrosinistra.\nCandidature.\nDefinizione delle candidature.\nUribismo.\nLa coalizione di centro-destra guidata dal presidente Uribe ha confermato come candidato il presidente uscente e quindi non si \u00e8 dovuti procedere ad alcune elezioni primarie per la nomina del candidato alla presidenza del paese.\nPartito Liberale Colombiano.\nIl Partito Liberale Colombiano \u00e8 un partito politico di centro-sinistra e dal 2002 \u00e8 all'opposizione del governo conservatore di Uribe, ex membro di tale partito che ha deciso di candidarsi con lo schieramento di centro-destra. Il Consiglio Nazionale del PLC nel 2005 ha stabilito che per la scelta del candidato alla presidenza occorresse l'organizzazione di elezioni primarie aperte a pi\u00f9 aspiranti.\nI candidati che si presentarono alle primarie furono:\nDurante le definizioni della candidature e del sistema di norme da rispettare per l'organizzazione delle primarie l'ex sindaco Pe\u00f1alosa ha deciso di ritirarsi polemozzando sul tentativo di favorire Serpa Uribe. Pe\u00f1alosa si \u00e8 candidato al Senato ed \u00e8 passato nelle file della maggioranza conservatrice, sostenitrice del Presidente Uribe.\nIl 10 marzo 2006 si sono volte le primarie e sono state vinte, come era prevedibile, da Horacio Serpa Uribe. A questa tornata non ha partecipato Cecilia L\u00f3pez che ha preferito guidare il partito alle elezioni per il rinnovamento del Senato.\nPolo Democratico Alternativo.\nLa sinistra in Colombia \u00e8 rappresentata da due partiti: \"Alternativa Democratica\" e \"Polo Democratico Indipendente\". \nNel 2005 questi due movimenti hanno deciso di unirsi e fondare un unico partito chiamato Polo Democratico Alternativo capace di offrire un'alternativa alla destra del Presidente \u00c1lvaro Uribe e al centrosinistra dei liberali socialdemocratici.\nAnche il neo-nato partito ha dovuto le controversie per la definizione del candidato presidenziale e per questo motivo ha ricorso all'organizzazione di elezioni primarie per la scelta del candidato presidenziale. I principali aspiranti alla nomination del partito furono:\nNavarro aveva intenzione di rinunciare ma il consiglio nazionale del partito rifiuta la sua rinuncia. Fino all'ultimo i sondaggi davano per vincitore Navarro ma i risultati furono diversi:"}
{"id": "2401574", "revid": "866566", "url": "https://it.wikipedia.org/wiki?curid=2401574", "title": "Microsoft Visio", "text": "Microsoft Visio \u00e8 un software proprietario per la creazione di grafici e diagrammi, sviluppato da Microsoft per i sistemi operativi Microsoft Windows ed \u00e8 rilasciato per diverse edizioni (principalmente \"standard\" e \"professional\") di Microsoft Office.\nVersioni.\nLe versioni distribuite sono state:\nFormato file.\nMicrosoft Visio salva nei seguenti formati proprietari:"}
{"id": "2401579", "revid": "3831", "url": "https://it.wikipedia.org/wiki?curid=2401579", "title": "Cultura di B\u00fckk", "text": "La cultura di B\u00fckk (ungherese \"B\u00fckki kult\u00fara\", slovacco \"Bukovohorsk\u00e1 kult\u00fara\", ucraino \u0411\u0443\u043a\u043e\u0432\u043e\u0433\u0456\u0440\u0441\u044c\u043a\u0430 \u043a\u0443\u043b\u044c\u0442\u0443\u0440\u0430) \u00e8 stata una cultura archeologica neolitica sviluppatasi nel nord-est dell'attuale Ungheria all'inizio del V millennio a.C..\nAppartenne probabilmente ad una popolazione di tipo Cro-Magnon, stanziata nelle montagne del B\u00fckk, sul margine meridionale dei Carpazi occidentali interni, e sull'alto corso del fiume Tisza con i suoi affluenti. I territori circostanti erano invece abitati da un tipo mediterraneo pi\u00f9 gracile, con mescolanze di Cro-Magnon. Non ci sono segni di conflitti e la densit\u00e0 della popolazione di Cro-Magnon in questo territorio, piuttosto alta, fu probabilmente dovut\u00e0 alla prosperit\u00e0 derivante dal commercio dell'ossidiana.\nOrigini.\nI Cro-Magnon avevano modificato le loro abitudini mesolitiche grazie all'influenza della cultura di Star\u010devo, situata pi\u00f9 a sud: prima del 5500 a.C. (met\u00e0 del VI millennio a.C.) la locale cultura di Szatm\u00e1r aveva imitato i manufatti e lo stile ceramico star\u010deviani. Ugualmente influenzata dalla cultura di Star\u010devo era stata la successiva cultura di Tiszadob (5200-5000 a.C.).\nIntorno al 5000 a.C. la cultura della ceramica lineare orientale aveva sostituito nella regione circostante la cultura di Star\u010devo e i Cro-Magnon acquisirono i nuovi influssi nella loro cultura di B\u00fckk.\nCeramica.\nNell'ambito della cultura della ceramica lineare, la cermica di B\u00fckk rappresenta il vasellame pi\u00f9 pregiato. Ebbe un'ampia variet\u00e0 di forme, con alti piedistalli, giare con piedi, ciotole globulari, e cos\u00ec via. \nL'argilla era mescolata con sabbia, al contrario di quella pi\u00f9 scadente della cultura della ceramica lineare occidentale. Le pareti dei vasi sono sottili e delicate. \nLa decorazione, come nella cultura della ceramica lineare, era costituita da bande incise con sottili linee o dipinte in bianco, rosso e giallo. Il disegno \u00e8 pi\u00f9 complesso e regolare, evidenziando una maggiore cura nell'esecuzione. Alcuni disegni rappresentano forse dei simboli: i Cro-Magnon conoscevano figurine umane astratte, nelle quali forme geometriche ricoperte di simboli raffiguravano la figura umana. \nEconomia.\nL'origine della prosperit\u00e0 della cultura di B\u00fckk \u00e8 dovuta all'eccellente ossidiana di cui abbonda il territorio. \nLe officine per la lavorazione di utensili in ossidiana sono comuni e possono essere identificate per le centinaia di strumenti sparsi al suolo di quelli che dovevano essere delle sorta di capannoni. Queste officine si trovavano vicino alle case e probabilmente rappresentavano l'attivit\u00e0 di gruppi familiari. In alcuni casi sono state rinvenute delle giare piene di coltelli suddivisi per grandezza, pronte per l'esportazione. Nelle tombe sono state rinvenute abbondanti conchiglie di \"Spondylus\", provenienti dal Mediterraneo, che forse erano utilizzate come moneta. \nSfruttavano inoltre le risorse delle circostanti foreste e cacciavano gli uri.\nAbitazioni e usi funebri.\nNon utilizzavano case lunghe, ma case singole a pianta rettangolare, lunghe circa il doppio della larghezza e di dimensioni piuttosto contenute. Spesso erano scavate nella terra tanto da essere interamente o parzialmente sotterranee, ma ne esistono anche esempi interamente sopra terra, con pareti a graticcio e intonaco. \nLe abitazioni erano costruite su colline, pendii, o burroni. Le caverne erano probabilmente utilizzate per i riti sacri, anche se non \u00e8 escluso che possano avervi abitato.\nQuando qualcuno moriva essi lo seppellivano nel villaggio, talvolta sotto la casa. Un tale costume implica la credenza di una continuit\u00e0 spirituale: la famiglia era considerata anche nella sua durata nel tempo e nel villaggio dimoravano simultaneamente sia la famiglia vivente che gli spririti dei loro defunti. "}
{"id": "2401582", "revid": "716642", "url": "https://it.wikipedia.org/wiki?curid=2401582", "title": "Willie Gibson", "text": "Carriera.\nHa giocato nella prima divisione scozzese."}
{"id": "2401584", "revid": "35762797", "url": "https://it.wikipedia.org/wiki?curid=2401584", "title": "Cultura della ceramica lineare orientale", "text": ""}
{"id": "2401591", "revid": "307923", "url": "https://it.wikipedia.org/wiki?curid=2401591", "title": "Episodi di Profiler - Intuizioni mortali (prima stagione)", "text": "La prima stagione della serie Profiler - Intuizioni mortali \u00e8 stata trasmessa negli Stati Uniti dal 21 settembre 1996. In Italia questa stagione \u00e8 trasmessa in prima visione dal 5 giugno 2000 su Rai 2."}
{"id": "2401595", "revid": "33689", "url": "https://it.wikipedia.org/wiki?curid=2401595", "title": "Publio Ampelio", "text": "Biografia.\nPagano e nativo di Antiochia, fu legato in qualche modo alla Cappadocia, o essendo \"praeses Cappadociae\" o avendo dei possedimenti terrieri nella regione. Ebbe un figlio, che eredit\u00f2 la casa che Ampelio acquist\u00f2 (366 circa) a Roma, \"sub clivo Salutis\", da Postumio, figlio di Porfiria. Sidonio Apollinare lo definisce poeta celebre.\nNel 357 era nella sua citt\u00e0 natale; nel 358 circa fu \"magister officiorum\", poi due volte governatore provinciale: proconsole d'Acaia nel 359/360 e proconsole d'Africa nel 364. Tra il 371 e il 372 fu \"praefectus urbi\" di Roma; in questa funzione presiedette al processo di Giulio Festo Imezio, ricevette l'ordine di arrestare i sostenitori del vescovo Ursino se fossero entrati a Roma e impose regolamenti severi per i ristoranti e i bar; malgrado ci\u00f2 ottenne il sostegno della gente."}
{"id": "2401598", "revid": "235890", "url": "https://it.wikipedia.org/wiki?curid=2401598", "title": "Essere o non essere?", "text": ""}
{"id": "2401607", "revid": "647919", "url": "https://it.wikipedia.org/wiki?curid=2401607", "title": "Teatro de la Monnaie", "text": ""}
{"id": "2401610", "revid": "767487", "url": "https://it.wikipedia.org/wiki?curid=2401610", "title": "Episodi di American Dreams (prima stagione)", "text": "La prima stagione di \"American Dreams\" \u00e8 in onda a partire dal 23 febbraio 2009 su Mya della piattaforma pay Mediaset Premium ogni luned\u00ec alle 21:00.\nIn realt\u00e0 non si tratta di una prima visione, in quanto la serie \u00e8 gi\u00e0 andata in onda in passato, nel 2004, su Jimmy.\nLa serie \u00e8 andata in onda per la prima volta in chiaro in prima tv dall'8 giugno 2009 al 5 luglio 2009, dal luned\u00ec al venerd\u00ec alle ore 11:20 sul canale Rai 2. In questa occasione \u00e8 stata trasmessa per la prima volta in Italia in formato widescreen 16:9 (letterboxed)."}
{"id": "2401612", "revid": "36426", "url": "https://it.wikipedia.org/wiki?curid=2401612", "title": "Vladimir Pajevic", "text": "Biografia.\nDopo gli studi e il master all'Accademia di Belle Arti di Belgrado, incomincia la sua attivit\u00e0 artistica lavorando con numerose gallerie svizzere e italiane. Esponente della corrente del realismo magico, \u00e8 attivo a Roma fin dai primi anni '80. La sua pittura \u00e8 legata ad un mondo onirico, ed ha una forte componente metafisica. Ha esposto in numerose mostre personali e collettive in gallerie europee e americane. Nel 2008 espone, insieme ad Ana Kapor, in una mostra antologica al Panorama Museum, Bad Frankenhausen, Germania."}
{"id": "2401614", "revid": "198277", "url": "https://it.wikipedia.org/wiki?curid=2401614", "title": "Goldeneye (tenuta)", "text": "Goldeneye \u00e8 la residenza dello scrittore Ian Fleming in Giamaica, che sorgeva su una tenuta di sei ettari. Fleming vi trascorse i mesi da gennaio a marzo negli anni tra il 1946 e il 1964: nel corso delle otto settimane di permanenza scrisse tutti i 14 romanzi che hanno come protagonista James Bond, di cui l'ultimo pubblicato postumo.\nIl nome Goldeneye, scelto da Fleming, \u00e8 un omaggio al romanzo di Carson McCullers \"Reflections in a Golden Eye\" (Riflessi in un occhio d'oro, 1941); ma \u00e8 anche un riferimento a \"Operazione GoldenEye\", una missione alla quale il Fleming soldato aveva partecipato con i servizi segreti della Marina britannica durante la seconda guerra mondiale. Un ulteriore spunto glielo forn\u00ec il nome della baia sulla quale la tenuta sorgeva: Oracabessa (Testa d'oro, in inglese Golden Head). Niente di pi\u00f9 naturale che un \"occhio d'oro\" (\"golden eye\") su una \"testa d'oro\" (\"golden head\").\nIl nome della tenuta ha ispirato il titolo del diciassettesimo film di James Bond \"GoldenEye\" (1995). La tenuta appartiene alla top model Naomi Campbell."}
{"id": "2401616", "revid": "62748", "url": "https://it.wikipedia.org/wiki?curid=2401616", "title": "Festival di Glyndebourne", "text": ""}
{"id": "2401624", "revid": "1658", "url": "https://it.wikipedia.org/wiki?curid=2401624", "title": "Airbus A330-200", "text": ""}
{"id": "2401627", "revid": "110157", "url": "https://it.wikipedia.org/wiki?curid=2401627", "title": "The Fall of an Empire", "text": "The Fall of an Empire \u00e8 il secondo album in studio del gruppo musicale symphonic power metal francese Fairyland pubblicato nel 2006 dalla Napalm Records."}
{"id": "2401630", "revid": "716642", "url": "https://it.wikipedia.org/wiki?curid=2401630", "title": "Gavin Skelton", "text": "Carriera.\nGiocatore.\nHa giocato nella prima divisione scozzese."}
{"id": "2401645", "revid": "272705", "url": "https://it.wikipedia.org/wiki?curid=2401645", "title": "Ormoni sessuali", "text": ""}
{"id": "2401647", "revid": "124512188", "url": "https://it.wikipedia.org/wiki?curid=2401647", "title": "Veicoli Ford", "text": "La seguente lista contiene tutti i veicoli prodotti da Ford Motor Company e commercializzati o presentati con il marchio Ford.\nIn questa pagina sono contenuti gli autoveicoli, i veicoli commerciali, i mezzi pubblici prodotti o ancora in produzione, le concept cars presentate nei saloni e i mezzi da competizione.\nVeicoli Commerciali.\nTrattori.\nNel 1986, la Ford era in cerca di un partner per la produzione di trattori. L'anno successivo compr\u00f2 Versatile, la quale realizzava super-trattori. Ma a causa della crisi del commercio dei trattori negli anni 80, Ford dovette vendere l'80% delle sue quote alla Fiat e nel 1991, quest'ultima compr\u00f2 il restante 20%. Fu la fine della divisione Ford Trattori. La Fiat decise di fondare un nuovo marchio nominato Ford-New Holland. Nel 2001, la desinenza Ford venne cancellata."}
{"id": "2401654", "revid": "224230", "url": "https://it.wikipedia.org/wiki?curid=2401654", "title": "Guerra della Quadruplice alleanza", "text": ""}
{"id": "2401655", "revid": "629745", "url": "https://it.wikipedia.org/wiki?curid=2401655", "title": "Crocifisso della basilica del Santo", "text": "Il Crocifisso della basilica del Santo \u00e8 un'opera bronzea di Donatello conservata sull'altare maggiore della basilica di Sant'Antonio da Padova a Padova. Misura 180x166 cm e venne realizzata dal 1444 al 1447.\nStoria.\nL'opera fu probabilmente la prima commissione importante di Donatello a Padova. Fu forse proprio l'allettante proposta di poter lavorare con il difficile e costoso bronzo che fece partire Donatello da Firenze per Padova, nel 1443.\nSi conoscono abbastanza bene le vicende della realizzazione dell'opera: nel 1444 venne acquistata la cera per il modello e nel 1467 l'opera veniva esposta in basilica, mentre nel 1449 veniva pagata l'ultima rata del compenso dell'artista. Il Crocifisso non era probabilmente destinato all'altare e in ogni caso non faceva parte del complesso realizzato da Donatello negli anni successivi. Esso si trovava piuttosto al centro del coro, alla cui recinzione lavor\u00f2 in quegli stessi anni.\nLa scultura venne sommamente apprezzata, tanto che in seguito, dal 1446, i frati decisero di affidare una commissione ancora pi\u00f9 importante a Donatello, la realizzazione dell'altare maggiore, al quale lavor\u00f2 fino al 1450.\nDescrizione e stile.\nL'unica opera bronzea di questa monumentalit\u00e0 fusa dall'artista fino ad allora era il \"San Ludovico di Tolosa\", del 1423-1425. Originariamente Donatello aveva creato una figura nuda, sulla quale apporre magari un perizoma tessile. L'attuale perizoma bronzeo \u00e8 un'aggiunta del periodo barocco.\nLa figura del Cristo \u00e8 modellata con grande attenzione nella resa anatomica, nelle proporzioni e nell'intensit\u00e0 espressiva, acutizzata da un taglio secco e asciutto della muscolatura dell'addome. Il capo reclinato lateralmente e la tensione del corpo esprimono efficacemente i tormenti del martirio subiti. La testa \u00e8 un capolavoro per la resa nei minimi dettagli, con i peli della barba e i capelli minuziosamente modellati e per la straziante ma composta emotivit\u00e0 della sofferenza nel momento vicino alla dipartita terrena. Le guance sono consunte e gli occhi scavati profondamente, la bocca \u00e8 aperta come a spirare l'ultima esalazione.\nMa il crocifisso padovano evita completamente le notazioni di esasperato realismo del Crocifisso \"contadino\" scolpito negli anni giovanili, creando una figura atemporale, che rispetta, a differenza del crocifisso fiorentino, i basilari canoni classici della scultura antica."}
{"id": "2401656", "revid": "975450", "url": "https://it.wikipedia.org/wiki?curid=2401656", "title": "San Marco in Lamis", "text": "San Marco in Lamis \u00e8 un comune italiano di abitanti della provincia di Foggia in Puglia.\nGeografia fisica.\nFa parte del parco nazionale del Gargano e della comunit\u00e0 montana del Gargano e detiene, con 234\u00a0km\u00b2 di superficie, l'ottantatreesimo posto tra i comuni d'Italia per espansione territoriale. Del comune di San Marco in Lamis fanno parte anche le frazioni di Borgo Celano (2,13\u00a0km), San Matteo (2,08\u00a0km), Stignano (6,73\u00a0km) e Villaggio Amendola (19,1\u00a0km). Il torrente Jana, che da secoli attraversa il comune, \u00e8 ormai ridotto ad un lungo canale perlopi\u00f9 sotterraneo, il cosiddetto \"canalone\", per lo scolo delle acque piovane.\nSismicit\u00e0.\nIl territorio comunale di San Marco in Lamis \u00e8 parte integrante del distretto sismico del Gargano.\nStoria.\nLa storia della cittadina si intreccia con quella del santuario di San Matteo Apostolo, il cui edificio a prima vista pu\u00f2 essere scambiato per un'antica fortezza, ma in realt\u00e0 \u00e8 un luogo di culto e di ospitalit\u00e0 risalente al IX-X secolo. Nel Medioevo l'imponente struttura garantiva protezione agli abitanti del luogo, per la sua posizione inespugnabile, arroccata su un colle. Dal XVII secolo ad oggi \u00e8 un convento di frati francescani.\nNel XVIII secolo ottenne il titolo di citt\u00e0 regia, in virt\u00f9 della sua numerosa popolazione, di oltre 9000 abitanti, che la rendeva la quarta citt\u00e0 della Capitanata, dopo San Severo, Foggia e Lucera, al pari di Monte Sant'Angelo.\nIl centro storico \u00e8 denominato \"Padula\", ovvero palude (\"in lamis\" in latino equivale proprio a \"nelle paludi\"), a testimonianza del fatto che un tempo (prima della sua completa bonifica) la zona era paludosa. Esso \u00e8 di tipo medievale, con case basse a schiera prevalentemente bianche, con strade strette e vicoli ciechi.\nMirabile \u00e8 la descrizione che ne ha fatto Riccardo Bacchelli nella sua novella \"Il brigante di Tacca del Lupo\":\n\"Come uno spaccato verde tra aridi colli, s'apriva, fresco d'alba, il vallone dove si stipa San Marco in Lamis, paese singolare per la distribuzione regolare delle strade ai lati della via maestra, onde le rosse, vivide file di tetti a due spioventi uguali, uguali anch'esse le case d'altezza e dimensione, si allineano e si spartiscono come un ammattonato a spina...\"\nE a proposito di briganti, \u00e8 necessario ricordare che il territorio di San Marco in Lamis \u00e8 stato fortemente interessato dal fenomeno del brigantaggio post-unitario. Infatti, sono oltre 50 i briganti sammarchesi fucilati o morti negli scontri dopo il 1861; tra essi, Angelo Maria Del Sambro (\"Lu Zambre\"), Agostino Nardella (\"Potecario\"), Angelo Villani (\"Recchio muzzo\"), Nicandro Polignone (\"Nicandrone\"). Inoltre, si registra che altri 42 briganti - originari di comuni limitrofi - siano deceduti in combattimento o siano stati fucilati nel territorio di San Marco in Lamis.\nCome tutti i comuni d'Italia, anche San Marco in Lamis annovera tra i caduti per la difesa della Patria durante le guerre mondiali (1915-18; 1940-45) tanti suoi concittadini (circa 350). Oltre ai caduti, il comune pu\u00f2 vantare di aver avuto 403 cavalieri di Vittorio Veneto della 1 G.M., molti ex reduci, combattenti e prigionieri di guerra, tanti ex IMI (Internati Militari Italiani), grandi mutilati e invalidi di guerra, dispersi in guerra su vari fronti (Russia, Grecia, Albania, ex Jugoslavia, Africa Orientale, Mar mediterraneo), partigiani e numerosi patrioti volontari per la libert\u00e0 che si sono rifiutati di servire la Repubblica Sociale di Sal\u00f2 per contribuire, con la lotta, alla liberazione dell'Italia dal nazifascismo. Molti uomini sono stati decorati di onorificenze quali: medaglie d'argento, medaglie di bronzo e croci al valore militare, fino ad arrivare alle croci al merito di guerra e alle due medaglie commemorative della guerra 1940-43 e della guerra di liberazione 1943-45.\nSimboli.\nProfilo araldico dello stemma:\nSignificato dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nLungo la \u201cVia Sacra Langobardorum\u201d, antesignana della Via Francigena, si trovano a ridosso del paese i due conventi francescani di San Matteo e di Santa Maria di Stignano, la cui storia risulta intimamente legata a quella dei \"sammarchesi\" e della loro cittadina.\nNon si hanno date certe sulla fondazione del santuario probabilmente fondato dai Longobardi, ma sicuramente l'esistenza di una chiesa e di un ospizio erano cosa certa gi\u00e0 dal V-IV secolo. La prima data certa che troviamo nei documenti \u00e8 quella del 1007. Partiti i benedettini, Clemente V, con Bolla del 20 febbraio 1311, affid\u00f2 il monastero ai cistercensi dell'abbazia di Santa Maria di Casanova presso Villa Celiera per poi passare nelle mani di alcuni abati commendatari. Una svolta si ebbe solamente pi\u00f9 tardi, quando l'affidamento del monastero pass\u00f2 nelle mani dei frati minori osservanti, con bolla papale del 14 febbraio 1568. In questo periodo il monastero ricevette una reliquia proveniente dalla cattedrale di Salerno attribuita all'apostolo evangelista Matteo (un dente molare). Questo non fece altro che far aumentare l'afflusso di pellegrini che salivano sul monte Gargano. Dopo la donazione della reliquia il convento fu noto come convento di San Matteo anche se ufficialmente il nome canonico resta ancora \"convento di San Giovanni in Lamis\". Negli ultimi secoli il convento \u00e8 sempre stato meta di pellegrinaggi, aumentati notevolmente negli ultimi anni dall'afflusso di visitatori alla tomba di san Pio da Pietrelcina a San Giovanni Rotondo. Inizialmente doveva avere pi\u00f9 le sembianze di una fortezza, grazie ai suoi contrafforti e alla sua posizione, quasi a controllo della valle dello Starale.\nPer quanto riguarda la facciata centrale, bisogna ricordare che fu munita della attuale scalinata nel 1838, la quale conduce all'ingresso che a sua volta conduce attraverso una serie di archi e vele al chiostro di forma rettangolare che ci rimanda a quello spirito benedettino che mostra le origini della costruzione. Dal chiostro si pu\u00f2 ammirare il loggiato cinquecentesco e il piazzale medievale alla cui sommit\u00e0 \u00e8 posta una statua raffigurante l'Arcangelo Michele. Un lungo corridoio conduce alla chiesa a un'unica navata che presenta un presbiterio rialzato completamente realizzato con marmi policromi da maestri napoletani. Sui muri si notano i resti di affreschi medievali, tra i quali vi \u00e8 la rappresentazione di san Francesco in visita sul Gargano e i resti di un Giovanni Battista. Lateralmente vi sono degli altari minori di stile barocco realizzati con pietra di Monte Sant'Angelo dedicati a San Giuseppe, l'Immacolata Concezione, Sant'Antonio da Padova e San Giovanni Battista da cui si ha il nome canonico della chiesa. Nell'abside \u00e8 collocato un coro in legno massiccio che alcuni ignoti frati minori del convento intagliarono nel 1600.\nNell'aula magna vi \u00e8 una cattedra settecentesca con pitture sulla vita della Madonna.\nNell'interno vi \u00e8 il loggiato cinquecentesco con il portale del 1576 e le pitture cicliche sulla vita di S. Francesco.\nSociet\u00e0.\nTradizioni e folclore.\nFesta di San Marco Evangelista.\nSan Marco Evangelista \u00e8 il patrono principale della cittadina; si festeggia il 25 aprile. La festa \u00e8 preceduta da un novenario animato dalle associazioni religiose, confraternite e comunit\u00e0 parrocchiali della comunit\u00e0, presso la chiesa madre della cittadina. Il 24, da qualche anno, vi \u00e8 la festa delle associazioni, e la stessa sera viene assegnato il premio Speranza. Il 25, giorno della solennit\u00e0 di San Marco Evangelista, nella chiesa madre vi \u00e8 la celebrazione delle sante Messe, secondo l'orario festivo. A sera dopo la messa celebrata dal vescovo diocesano con la partecipazione di tutte le autorit\u00e0 civili e religiose, vi \u00e8 la processione del simulacro del santo, lungo le vie principali del paese. La festa religiosa \u00e8 accompagnata dalla festa civile.\nLe fracchie.\nSan Marco in Lamis \u00e8 nota soprattutto per la tradizionale Processione delle \"fracchie\", una manifestazione religiosa popolare che si ripete da circa tre secoli ogni venerd\u00ec Santo per la rievocazione della Passione di Cristo. Le fracchie sono delle enormi fiaccole, realizzate con grossi tronchi di albero aperti longitudinalmente a forma di cono e riempiti di legna, per essere incendiate all'imbrunire e divenire quindi dei fal\u00f2 ambulanti che illuminano il cammino della Madonna Addolorata lungo le strade del paese alla ricerca del figlio Ges\u00f9 morto.\nSembra che le origini di questo rito risalgano ai primi anni del XVIII secolo, epoca di edificazione della chiesa dell'Addolorata e le sue ragioni, oltre che di ordine religioso e devozionale, vadano collegate anche ad una motivazione di ordine pratico riconducibile alle precise condizioni fisiche dell'abitato. Infatti, quando venne costruita (1717), la chiesa dell'Addolorata si trovava fuori del centro abitato e l\u00ec sarebbe rimasta fino all'ultimo ventennio del XIX secolo. Una collocazione questa che sollecit\u00f2 la fantasia degli abitanti, i quali pensarono di illuminare con le \"fracchie\" la strada che la Madonna percorreva dalla sua chiesa fino alla Collegiata, dove era custodito il corpo del Cristo.\nIncerta risulta l'etimologia del vocabolo \"fracchia\". Potrebbe derivare dal latino \"fractus\": rotto, spezzato, aperto (in riferimento al tronco dell'albero \"aperto\" per essere riempito di legna). Oppure, potrebbe trovare origine dal termine dialettale abruzzese \"farchia\" (torcia, fiaccola), trasformatosi per metatesi in \"fracchia\".\nFiera di San Matteo e festa patronale di Maria Santissima Addolorata.\nSi effettua ogni anno dal 19 al 21 settembre in concomitanza con la festa di San Matteo che viene svolta al convento, con una processione di un antico quadro del santo Apostolo ed Evangelista. Si tratta di una fiera centenaria, il 21 si svolge la festa patronale di Maria Santissima Addolorata, con celebrazioni liturgiche e processione serale del simulacro della Vergine a partire dalla chiesa dell'Addolorata.\nQuanto a sport le societ\u00e0 calcistiche sono l'A.S.D San Marco, nata nel 2011 e promossa in Eccellenza al termine del campionato 2018-2019, e la Polisportiva San Marco, societ\u00e0 storica e longeva militante in Terza Categoria.\nCultura.\nMusei.\nMuseo paleontologico dei dinosauri.\nInserito nel verde del parco nazionale del Gargano, il museo si trova nella frazione di Borgo Celano, dove alcuni geologi locali hanno rinvenuto importanti impronte di dinosauri, vissuti oltre 100 milioni di anni fa.\nIl museo propone pannelli illustrativi, filmati, diorami e ricostruzioni di luoghi basati su studi scientifici, al fine di preparare il visitatore al percorso esterno in cui sono stati collocati riproduzioni di dinosauri a dimensione reale.\nEconomia.\nFino agli anni 1950-1960 che hanno fatto registrare il picco demografico, l'economia si basava prevalentemente sull'agricoltura, l'allevamento e l'artigianato.\nTra gli artigiani, si sono distinti particolarmente gli orafi che si tramandavano il mestiere di padre in figlio (ricordiamo i Del Giudice, i Torelli, i Nardella, ecc.), muovendosi sempre secondo gli insegnamenti ed i canoni della Scuola Napoletana.\nDopo quegli anni, la citt\u00e0 ha sub\u00ecto un brusco calo della popolazione, causato dalla emigrazione degli abitanti alla ricerca di lavoro e di migliori condizioni di vita. Tali flussi migratori dapprima erano diretti verso le Americhe e l'Australia, poi hanno interessato la Germania, la Francia, il Belgio e le grandi aree industrializzate del Settentrione d'Italia. Tuttora il flusso migratorio verso il nord Italia \u00e8 consistente.\nInfrastrutture e trasporti.\nFerrovie.\nL'ex stazione di San Marco in Lamis (scalo) si trova lungo la SS 272, a circa 11\u00a0km dal centro abitato. Nel 1990 \u00e8 stata la location del film La stazione di Sergio Rubini. La sua unica linea, esercita da Ferrovie del Gargano, collegava Peschici - San Severo. Con il completamento del nuovo tracciato via Apricena, la stazione non \u00e8 pi\u00f9 servita dal 20 settembre 2015.\nMobilit\u00e0 urbana.\nI trasporti urbani sono gestiti dal Comune, con un'unica linea che serve i quartieri di Via Sannicandro, Porta S. Severo, zona Starale e la vicina frazione di Borgo Celano. I collegamenti interurbani sono gestiti dalla SITA, quelli interregionali da Ferrovie del Gargano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2401662", "revid": "599013", "url": "https://it.wikipedia.org/wiki?curid=2401662", "title": "David Fern\u00e1ndez Miramontes", "text": ""}
{"id": "2401663", "revid": "106908", "url": "https://it.wikipedia.org/wiki?curid=2401663", "title": "Claver", "text": "Claver \u00e8 una municipalit\u00e0 di Quarta classe delle Filippine, situata nella Provincia di Surigao del Norte, nella Regione di Caraga.\nClaver \u00e8 formata da 14 baranggay:"}
{"id": "2401668", "revid": "36426", "url": "https://it.wikipedia.org/wiki?curid=2401668", "title": "Ponte di san Lorenzo (Padova)", "text": ""}
{"id": "2401670", "revid": "474175", "url": "https://it.wikipedia.org/wiki?curid=2401670", "title": "Ciudad del Este", "text": "Ciudad del Este \u00e8 la seconda citt\u00e0 del Paraguay per dimensioni e numero d'abitanti nonch\u00e9 capitale del Dipartimento dell'Alto Paran\u00e1. \nSituata sulle rive del Paran\u00e1 nell'est del Paese, \u00e8 la pi\u00f9 grande citt\u00e0 della regione della Triplice frontiera, a breve distanza da Foz do Igua\u00e7u (Brasile) e Puerto Iguaz\u00fa (Argentina).\n\u00c8 un grande distretto commerciale nonch\u00e9 un porto franco tra i pi\u00f9 importanti al Mondo.\nGeografia.\nCiudad del Este \u00e8 situata nell'est del Paraguay, lungo la sponda destra del fiume Paran\u00e1, a 330 km dalla capitale nazionale Asunci\u00f3n. \u00c8 situata nei pressi della triplice frontiera tra Paraguay, Argentina e Brasile. Forma un unico agglomerato urbano con le vicine citt\u00e0 di Hernandarias, Presidente Franco e Minga Guaz\u00fa.\nStoria.\nLa citt\u00e0 fu fondata il 3 febbraio 1957 con il nome di \"Puerto Flor de Lis\". In onore al dittatore paraguayano Alfredo Stroessner fu poi chiamata \"Puerto Presidente Stroessner\" e quindi \"Ciudad Presidente Stroessner\". Dal 3 febbraio 1989, data del colpo di stato che depose Stroessner, il comando rivoluzionario cominci\u00f2 a chiamare la citt\u00e0 \"Ciudad del Este\" (Citt\u00e0 dell'Est); pochi giorni dopo i cittadini furono chiamati a scegliere il nuovo nome della citt\u00e0, votando proprio quest'ultimo nome.\nNel corso degli anni si sono insediati nella citt\u00e0 grandi comunit\u00e0 di immigrati di origine cinese, coreana, araba ed indiana.\nSociet\u00e0.\nPopolazione.\nAl censimento del 2002 la citt\u00e0 contava una popolazione di 222.274 abitanti nel distretto. Ciudad del Este \u00e8 sprovvista di area rurale. La citt\u00e0 \u00e8 di fatto il centro di una conurbazione che comprende i vicini distretti di Hernandarias, Presidente Franco e Minga Guaz\u00fa, chiamata Gran Ciudad del Este.\nReligione.\nLa citt\u00e0 \u00e8 sede della diocesi di Ciudad del Este, istituita il 10 luglio 1993 e suffraganea dell'arcidiocesi di Asunci\u00f3n.\nEconomia.\nL'enorme sviluppo che la citt\u00e0 ha avuto negli ultimi anni \u00e8 dovuto essenzialmente alla sua condizione di \u201cporto franco\u201d per i commerci transfrontalieri con Brasile e Argentina. Questa ha generato un enorme volume di scambi sui quali prospera la seconda citt\u00e0 del Paraguay; non \u00e8 da sottacere il fatto che all'interno di questo traffico commerciale le attivit\u00e0 illecite (contrabbando, vendita di armi e di droga) abbiano una parte non trascurabile. Di rilevante importanza nell'economia di Ciudad del Este il bacino idroelettrico di Itaip\u00fa, uno dei maggiori impianti al mondo, cos\u00ec come la vicinanza delle Cascate dell'Iguaz\u00fa.\nCiudad del Este si trova al terzo posto nel libero commercio mondiale dopo Miami e Hong Kong.\nTurismo.\nNelle vicinanze della citt\u00e0 si trovano siti molto visitati, come le Cascate dell'Iguaz\u00fa, la Diga di Itaip\u00fa, le cascate del Monday e il Museo Mois\u00e9s Bertoni, dedicato ad un naturalista svizzero che scelse il Paraguay come patria adottiva. Al centro della citt\u00e0 il \"Lago de la Rep\u00fablica\" offre, quando non \u00e8 in secca, la possibilit\u00e0 di praticare sport acquatici.\nInfrastrutture e trasporti.\nStrade.\nCiudad del Este \u00e8 unita con la capitale Asunci\u00f3n dalla strada nazionale 2, una delle principali arterie di comunicazione del Paese che attraversa la regione orientale del Paraguay da ovest ad est. La citt\u00e0 \u00e8 unita all'antistante Foz do Igua\u00e7u dal ponte dell'Amicizia.\nAeroporti.\nL'aeroporto internazionale Guaran\u00ed, situato nel sobborgo di Minga Guaz\u00fa, \u00e8 stato inaugurato nel 1993 ed il secondo pi\u00f9 importante scalo aeroportuale del Paraguay.\nSport.\nLa principale societ\u00e0 calcistica cittadina \u00e8 il 3 de Febrero che disputa le sue partite interne presso lo stadio Antonio Aranda."}
{"id": "2401671", "revid": "17204", "url": "https://it.wikipedia.org/wiki?curid=2401671", "title": "FIFA Manager 09", "text": ""}
{"id": "2401674", "revid": "92920", "url": "https://it.wikipedia.org/wiki?curid=2401674", "title": "Frontino (Italia)", "text": "Frontino (\"Frontin\" in dialetto gallo-piceno \"Fruntin\" in romagnolo) \u00e8 un comune italiano di 290 abitanti della provincia di Pesaro e Urbino nelle Marche.\n\u00c8 per popolazione il pi\u00f9 piccolo Comune della Provincia di Pesaro e Urbino. Fa parte della regione storica del Montefeltro, dell'Unione Montana del Montefeltro ed il suo territorio \u00e8 inserito nell'area protetta del Parco naturale del Sasso Simone e Simoncello.\nNel marzo 2014 \u00e8 stato inserito tra I Borghi pi\u00f9 belli d'Italia e nel giugno 2016 ha ottenuto la Bandiera Arancione del Touring Club Italiano.\nGeografia fisica.\nIl borgo sorge arroccato su uno sperone che domina il torrente e la valle del Mutino, di fronte al monte Carpegna. Il suo territorio si estende nell'appennino tosco-romagnolo, elevandosi da una quota di 500 m s.l.m. a 1000 circa verso i Sassi Simone e Simoncello. \nStoria.\n\u00c8 l'Antico \"Castrum Frontini\", forse di derivazione romana, \u00e8 ricordato nel diploma di Ottone IV del 7 Ottobre 1209. Sub\u00ec diverse vicissitudini nella sua storia. Nel 1305 divenne dominio dei Brancaleoni di Castel Durante e quindi dei Della Fagiola, poi nel 1355 restituito alla Santa Sede quando i Frontinesi giurarono fedelt\u00e0 nelle mani del cardinale E. Albornoz. Nel 1440 apparteneva ad Antonio di Montefeltro e in seguito a Federico, Conte, poi Duca di Urbino. Nel 1522 il Castello, sotto la guida del Capitano Vandini, sostenne vittoriosamente l'assedio dei Fiorentini al comando di Giovanni Delle Bande Nere. Frontino rimase poi sempre fedele al Ducato dei Montefeltro.\nMonumenti e luoghi d'interesse.\nIl Castello di Frontino\nSono da menzionare la tela \u201cMadonna col Bambino\u201d, attribuita alla scuola di F. Barocci, il Palazzo Malatesta con scantinati a volte a crociera, da cui si diparte una strada sotterranea che conduce \"extra muros\" e un tempo fino al Mulino, difeso anch'esso da un'alta torre, antico quanto il Castello, che da qui veniva rifornito di farina e pane. E poi la monumentale Fontana, scultura d'acqua di Franco Assetto, dedicata al Maestro Elementare ed intitolata a Caterina Remies Forlani, quale figura simbolica d'insegnante molto amata dalla gente di Frontino. Nel capoluogo \u00e8 allestito il Museo delle opere di Franco Assetto, donate dall'artista.\nIl Convento di Montefiorentino\nIl Convento di Montefiorentino risale per tradizione al suo fondatore San Francesco (1213). Una bolla papale del 1248 concede indulgenze ai fedeli, che contribuiscono al suo restauro. \u00c8 uno dei conventi pi\u00f9 grandi delle Marche, con ampi spazi interni e oltre 10 ettari di terreno, adibiti a parco e area sportiva. La sua struttura, ubicata su un poggio circondato da verde, ha subito nei corsi dei secoli restauri e ampliamenti, specie nel 1600. Appartiene alla Chiesa di Montefiorentino il \"Polittico\" di Alvise Vivarini (1475), oggi esposto presso la Galleria Nazionale d'arte a Urbino. La Cappella dei Conti Oliva, costruita nel 1484, per commissione del Conte Carlo Oliva, meta obbligata dei cultori d'arte, \u00e8 attribuita a Francesco De Simone Ferrucci da Fiesole. Entrando nella chiesa, appare sulla destra in una luce soffusa e colpisce per il suo linguaggio raffinato e rigoroso che riporta al gusto degli artisti toscani. \u00c8 un'opera di grande purezza rinascimentale per le linee architettoniche, per i sarcofagi marmorei finemente scolpiti. Pregevoli i due inginocchiatoi intarsiati, realizzati da Maestro Zocchino (1493), che richiamano lo studiolo del Duca di Urbino. La Pala d'altare su tavola, una delle opere pi\u00f9 riuscite di Giovanni Santi, padre di Raffaello, rappresenta la\"Madonna col Bambino e i Santi Giorgio, Francesco, Antonio Abate e Girolamo\"(1489). Sono ivi conservati anche un affresco con \"Sant'Antonio Abate\", attribuito a Evangelista da Piandimeleto, e un antico organo, un coro in noce seicentesco e altri dipinti minori. Il piano terra del convento racchiude il chiostro ed \u00e8 strutturato in varie sale con volte a tutto sesto o a crociera. Presso il Convento \u00e8 collocata anche una raccolta di vari dipinti e antichi testi graduali e antifonari a stampa.\nIl Monastero di San Girolamo\nFu eretto nel 1500 da Don Ghisello, appartenente all'illustre famiglia dei Vandini, per concessione del Vescovo di Montefeltro Luca Melini, e anche con il successivo sostegno dei Duchi di Urbino. Circondato da querce secolari, il monastero \u00e8 stato recentemente restaurato dal Comune, che ne \u00e8 proprietario. \u00c8 costituito da Chiesa, convento e altra dipendenza di servizio. La chiesa ad un'unica navata contiene cantoria e organo. La pala dell'altare maggiore su tela, dipinta da Bernardino da Longiano (1560), raffigura la \"Madonna con Angeli, Bambino e Santi Girolamo e Giovanni Battista.\" Affreschi nelle pareti rappresentano \"Santa Maria Maddalena. Santa Lucia\", un trittico con \"Madonna, Bambino e Santi Antonio Abate e Stefano, Crocefisso e Santi\", una tela con \"Madonna, Bambino e Santi\" contornata da piccoli riquadri, che descrivono scene di vita evangelica. Nel refettorio un popolare, ma suggestivo affresco con l\"'Ultima Cena\" orna la parete di fondo. Nel piano superiore del monastero sono conservate le antiche celle dei monaci. \nIl Mulino di Pontevecchio\nL'antico Mulino di Ponte Vecchio serviva a fornire il pane al castello ma crebbe d'importanza e divent\u00f2 un punto di riferimento per comunit\u00e0 diverse da quella frontinese. A scopo difensivo venne eretta un'alta torre, che sembra fare il paio con quella del paese. Per un collegamento ancora pi\u00f9 solido, venne scavato anche un passaggio sotterraneo.\nRestaurato per fini didattici, \u00e8 costituito da molti locali e bottaccio per la riserva d'acqua. Sono attivi due apparati molitori con vecchie macine in pietra e relativa attrezzatura, azionati a energia elettrica. In un altro locale \u00e8 in funzione un antico impianto molitorio azionato ad acqua, come nella tradizione. Una serie di 21 pannelli illustrano la storia del pane e dell'arte molitoria, che trasformava il grano in farina.\nCultura.\nCinema.\nFilm girati a Frontino\nSport.\nIl paese, bench\u00e9 molto piccolo, aveva una squadra di calcio, il Frontino, che ha militato in Seconda Categoria. Il club si \u00e8 poi fuso con il Piandimeleto prima di scomparire.\nAttualmente gioca presso l'impianto comunale il club Africa Promo Foot, compagine composta da giocatori e dirigenti di etnia africana.\nSono inoltre presenti un Palazzetto dello Sport e un'area sportiva con campi da calcio a 5, tennis, basket e pattinaggio."}
{"id": "2401675", "revid": "1565034", "url": "https://it.wikipedia.org/wiki?curid=2401675", "title": "Giuseppe Marciante", "text": "Biografia.\nNasce a Catania, citt\u00e0 capoluogo di provincia e sede arcivescovile, il 16 luglio 1951.\nFormazione e ministero sacerdotale.\nCompie gli studi filosofici e teologici presso l'Istituto San Paolo di Catania.\nIl 5 ottobre 1980 \u00e8 ordinato presbitero, nella chiesa di San Benedetto, dall'arcivescovo Domenico Picchinenna per l'arcidiocesi di Catania.\nRicopre gli incarichi di vicario parrocchiale di Santa Maria in Ognina, dal 1980 al 1986, e nella parrocchia di Santa Maria in Cibali, dal 1986 al 1987, divenendo poi parroco della parrocchia di San Giuseppe a Pavona, nella sede suburbicaria di Albano.\nIl 1\u00ba luglio 1993 si incardina nella diocesi di Roma, dove era parroco di San Romano martire gi\u00e0 dal 1989. Dal 1998 \u00e8 assistente nazionale ecclesiastico dell'associazione di donatori di sangue \"Fratres\". Nel 1995 \u00e8 nominato prefetto della XII prefettura e dal 2008 \u00e8 membro del collegio dei consultori e del consiglio presbiterale diocesano di Roma. Dal 2001 \u00e8 cappellano di Sua Santit\u00e0 con titolo di monsignore.\nMinistero episcopale.\nIl 1\u00ba giugno 2009 papa Benedetto XVI lo nomina vescovo ausiliare di Roma, per il settore pastorale Est, e vescovo titolare di Tagora. L'11 luglio successivo riceve l'ordinazione episcopale, insieme al vescovo Guerino Di Tora, nella basilica di San Giovanni in Laterano, dal cardinale Agostino Vallini, vicario generale per la diocesi di Roma, coconsacranti Luigi Moretti, arcivescovo vicegerente, ed Enzo Dieci, gi\u00e0 vescovo ausiliare di Roma.\nIl 16 febbraio 2018 papa Francesco lo nomina vescovo di Cefal\u00f9; succede a Vincenzo Manzella, dimessosi per raggiunti limiti di et\u00e0. Il 14 aprile successivo prende possesso canonico della diocesi nella cattedrale di Cefal\u00f9, divenendone il 74\u00ba vescovo.\nPresso la Conferenza episcopale siciliana \u00e8 delegato per i problemi sociali, il lavoro, la giustizia, la pace e la salvaguardia del Creato.\nGenealogia episcopale.\nLa genealogia episcopale \u00e8:"}
{"id": "2401676", "revid": "124435083", "url": "https://it.wikipedia.org/wiki?curid=2401676", "title": "Episodi di The Real Ghostbusters", "text": "Questa \u00e8 la lista degli episodi della serie televisiva d'animazione \"The Real Ghostbusters\".\nEpisodi.\nEpisodio pilota.\nL'episodio pilota altro non \u00e8 che la versione originale della prima sigla della serie animata, con una lunghezza maggiore che la rende simile a un videoclip musicale; presentava disegni molto differenti rispetto alla successiva serie in quanto vi sono molti riferimenti al primo film, come l'aspetto e le uniformi originali dei protagonisti, Slimer e l'Uomo della Pubblicit\u00e0 dei Marshmallow ancora tra le file dei cattivi e altre varie differenze. Non \u00e8 mai stato trasmesso pubblicamente se non nei contenuti speciali dell'edizione in DVD della serie.\nSpin-off.\nSlimer (1988).\nSlimer \u00e8 uno spin-off di \"The Real Ghostbusters\" con protagonista Slimer, trasmessa per la prima volta negli USA nel 1988."}
{"id": "2401681", "revid": "124813806", "url": "https://it.wikipedia.org/wiki?curid=2401681", "title": "Macerata Feltria", "text": "Macerata Feltria (\"Macer\u00e8ta\" in dialetto gallo-piceno) \u00e8 un comune italiano di abitanti della provincia di Pesaro e Urbino nelle Marche.\n\u00c8 stato inserito tra i borghi pi\u00f9 belli d'Italia dall'associazione omonima.\nStoria.\nIn epoca romana, nel territorio comunale, precisamente nel pianoro della pieve medievale di San Cassiano in Pitino, sorgeva la cittadina di Pitinum Pisaurense. \"Pitinum Pisaurense\" in epoca tardo-repubblicana ed imperiale era un fiorente centro di taglio e di commercio del legname.\nNel VI secolo d.C., \"Pitinum Pisaurense\" fu completamente distrutta dagli Ostrogoti durante le Guerre greco-gotiche. Le testimonianze archeologiche del luogo dimostrano che nei secoli successivi la comunit\u00e0 si impover\u00ec notevolmente rispetto all'epoca romana.\nNell'XI secolo venne realizzato, utilizzando le macerie della citt\u00e0 romana (da cui il nome \"Macerata\"), l'attuale centro storico e in particolare l'imponente castello ancora visibile sulla strada che dal centro conduce alla frazione di Certalto.\nIl paese fu, nel Medioevo, propriet\u00e0 della famiglia Malatesta di Rimini, enclave malatestiana nel territorio dominato dai conti di Montefeltro.\nAlla fine del XIX secolo Filippo Belli, politico e imprenditore, costru\u00ec sulla riva del torrente Apsa un elegante palazzo con annesse una bigattiera e una filanda per la lavorazione della seta. Il complesso, tuttora ben conservato, oggi si chiama Palazzo Gentili-Belli.\nInsieme alla totalit\u00e0 dell'attuale provincia di Pesaro-Urbino, Macerata Feltria fece parte in et\u00e0 moderna dello Stato Pontificio fino al suo passaggio, nel 1860, al Regno d'Italia.\nDopo la seconda guerra mondiale, una parte della popolazione rurale emigr\u00f2 verso aree industriali (Francia, Milano, Roma e soprattutto Genova), determinando un importante calo demografico nel Comune.c\nSimboli.\nLo stemma del Comune di Macerata Feltria \u00e8 stato approvato con D.P.C.M. del 1\u00ba settembre 1958.\nIl gonfalone comunale \u00e8 stato concesso con decreto del presidente della Repubblica del 3 settembre 1958.\nEconomia.\nEra presente uno stabilimento termale che sfruttava le propriet\u00e0 delle sorgenti naturali \"Certalto\" ed \"Apsa\", da cui sgorgano acque solfuree. Lo stabilimento termale prende nome dall'antico toponimo latino, \"Pitinum\".\nSport.\nCalcio.\nL'Olympia Macerata Feltria \u00e8 una squadra di calcio fondata nel 1959, ed i suoi colori sociali sono bianco-azzurro a strisce verticali. Gioca nello stadio \"A. De Florio\", intitolato al giovane giocatore deceduto prematuramente. L'apice della sua storia l'ha avuto quando ha disputato il campionato di Prima categoria nel 2002 arrivando in 3\u00aa posizione, \nGli atleti pi\u00f9 rappresentativi della storia dell'Olympia Macerata Feltria sono: Claudio Arcangeli, Nazareno Rossi, Pier Paolo Rengucci, Roberto Rossi e Dante Maiani."}
{"id": "2401686", "revid": "767487", "url": "https://it.wikipedia.org/wiki?curid=2401686", "title": "Dapa", "text": "Dapa \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nDapa \u00e8 formata da 29 baranggay:"}
{"id": "2401693", "revid": "1797444", "url": "https://it.wikipedia.org/wiki?curid=2401693", "title": "Vangatrice", "text": "La vangatrice \u00e8 un attrezzo costituito da un asse orizzontale ad organi oscillanti comandati dalla presa di forza della trattrice, che ripetono i movimenti della vanga.\nPu\u00f2 essere adoperata anche in terreni umidi ove nessuno strumento trainato potrebbe operare. Le zolle non vengono molto sminuzzate, ma mediamente rovesciate. La vangatura manuale infatti, se praticata da un esperto, raggiunge un grado di efficienza di rovesciamento delle zolle pari al 100%; nella vangatura meccanica invece non viene impresso alcun moto rotatorio attorno all'asse delle vanghe, per cui non tutte le zolle si capovolgono inglobando i residui colturali. Si tratta comunque di un dissodamento profondo del terreno che favorisce il drenaggio e permette di raggiungere elevate rese orarie, con maggiori economie di esercizio, se comparata all'aratura tradizionale. \nIn commercio ne sono presenti vari modelli.\nNel 1987 viene presentata la naturale evoluzione, la bivanga."}
{"id": "2401707", "revid": "1005847", "url": "https://it.wikipedia.org/wiki?curid=2401707", "title": "Partito Conservatore Colombiano", "text": "Il Partito Conservatore Colombiano (spagnolo: \"Partido Conservador Colombiano\") \u00e8 un partito politico colombiano di orientamento conservatore fondato nel 1849 da Mariano Ospina Rodr\u00edguez e da Jos\u00e9 Eusebio Caro.\nL'originale programma del partito prevedeva:\nA seguito dei profondi mutamenti socio-economici avvenuti in Colombia negli anni sessanta, il partito rielabor\u00f2 il proprio programma, ponendosi nuovi obiettivi tra cui: pacificare la nazione annientando i movimenti ribelli; riformare la costituzione, al fine di promuovere la modernizzazione dello Stato; combattere la disoccupazione e la povert\u00e0; aumentare la sicurezza per i cittadini. I conservatori continuarono ad appoggiare la Chiesa Cattolica e a difendere le tradizioni locali e il libero commercio\nDal 1958 al 1978, condivise il potere con il Partito liberale come risultato dell'accordo del Front Nacional, che segu\u00ec la caduta del generale Gustavo Rojas Pinilla.\nFino al 2002 ha conteso la Presidenza del paese con il Partito Liberale Colombiano, di orientamento socialdemocratico; alle elezioni presidenziali del 2006 ha sostenuto il Presidente uscente \u00c1lvaro Uribe.\nNel 2010, per la prima volta nella storia del partito, si tennero delle elezioni primarie per scegliere un candidato per la presidenza. Noem\u00ed Sanin \u00e8 stata nominata candidata presidenziale del Partito Conservatore, la prima donna a farlo.\nNelle elezioni legislative del 2006 il partito ha vinto 29 dei 166 seggi alla Camera dei Rappresentanti e 18 su 100 seggi al Senato.\nIl partito \u00e8 membro dell'Unione Democratica Internazionale che raccoglie la maggior parte dei partiti di destra, ed \u00e8 osservatore dell'Internazionale Democratica Centrista, di orientamento democristiano."}
{"id": "2401709", "revid": "66677", "url": "https://it.wikipedia.org/wiki?curid=2401709", "title": "Canale 5 HD", "text": ""}
{"id": "2401712", "revid": "767487", "url": "https://it.wikipedia.org/wiki?curid=2401712", "title": "Del Carmen", "text": "Del Carmen \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nDel Carmen \u00e8 formata da 20 baranggay:"}
{"id": "2401715", "revid": "767487", "url": "https://it.wikipedia.org/wiki?curid=2401715", "title": "PTT Pattaya Open 2009", "text": "Il PTT Pattaya Women's Open 2009 \u00e8 stato un torneo di tennis giocato sul cemento. \u00c8 stata la 18\u00aa edizione del Pattaya Women's Open, che fa parte della categoria International nell'ambito del WTA Tour 2009.\nSi \u00e8 giocato a Pattaya, in Thailandia, dal 7 al 15 febbraio 2009.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Vera Zvonar\u00ebva ha battuto in finale Sania Mirza 7\u20135, 6\u20131\nDoppio.\n Jaroslava \u0160vedova / Tamarine Tanasugarn hanno battuto in finale Julija Bejhel'zymer / Vitalija D'ja\u010denko 6\u20133, 6\u20132"}
{"id": "2401717", "revid": "290351", "url": "https://it.wikipedia.org/wiki?curid=2401717", "title": "Italia 1 HD", "text": ""}
{"id": "2401719", "revid": "1543377", "url": "https://it.wikipedia.org/wiki?curid=2401719", "title": "Volo Air France 447", "text": "L'incidente del volo Air France 447 fu un disastro aereo occorso a un volo di linea intercontinentale in servizio dall'aeroporto Gale\u00e3o di Rio de Janeiro, Brasile, all'aeroporto Charles de Gaulle di Parigi, Francia. Luned\u00ec 1\u00ba giugno 2009, alle ore 02.14 UTC, l'aeromobile che effettuava il volo, un Airbus A330-200 della compagnia aerea Air France, registrato F-GZCP (primo volo il 25 febbraio 2005), precipit\u00f2 nell'oceano Atlantico causando la morte di tutte le 228 persone che portava a bordo, di cui 216 passeggeri, 3 piloti e 9 assistenti di volo. La zona dell'oceano in cui si verific\u00f2 l'incidente \u00e8 situata a circa met\u00e0 percorso tra l'Africa e l'America Meridionale.\nNella mattinata del 2 giugno fu data notizia del ritrovamento di alcuni resti, che poi si rivelarono non appartenenti all'aereo scomparso ma probabilmente a una nave: questa circostanza rese il caso un giallo.\nNel corso delle prime operazioni di ricerca nessun superstite fu ritrovato: vennero recuperati 51 corpi e alcuni rottami galleggianti. La prima fase delle ricerche si concluse il 27 giugno 2009; vi furono poi altre fasi di ricerca nel corso dei due anni successivi.\nLe indagini, durate complessivamente tre anni (dal giugno 2009 al giugno 2012), furono inizialmente ostacolate dalla mancanza di testimonianze oculari e di tracce radar attendibili, oltre che dalla difficolt\u00e0 di recuperare i resti del velivolo e le scatole nere, individuate e recuperate dal fondo dell'oceano soltanto due anni dopo l'incidente, nel maggio 2011.\nLe relazioni preliminari e intermedie del BEA rivelarono che l'aereo si schiant\u00f2 a seguito di uno stallo aerodinamico e che, pochi minuti prima dell'impatto, i tubi di Pitot iniziarono a fornire indicazioni di velocit\u00e0 errate a causa della formazione di ghiaccio che ne avrebbe causato il congelamento, l'otturazione e il conseguente malfunzionamento. L'ostruzione del tubo di Pitot era gi\u00e0 stata responsabile in passato degli incidenti del volo Northwest Airlines 6231 nel 1974 e dei voli Birgenair 301 ed AeroPer\u00f9 603 nel 1996. Inoltre i rapporti del BEA indicarono che i piloti non erano stati addestrati a pilotare l'aereo \"in modalit\u00e0 manuale\" e non erano in grado \"di riconoscere tempestivamente e rispondere a un malfunzionamento del sensore di velocit\u00e0 ad alta quota\"; questo non era un requisito di formazione standard al momento dell'incidente.\nLa relazione finale delle indagini sull'incidente venne rilasciata dal BEA in una conferenza stampa a Le Bourget il 5 luglio 2012 e indic\u00f2 gli errori dei piloti e i guasti tecnici le cause principali dell'incidente; in particolare, evidenzi\u00f2 l'incoerenza tra le misure della velocit\u00e0 riportate dagli strumenti a seguito dell'ostruzione dei tubi di Pitot da parte di cristalli di ghiaccio, che causarono la disattivazione del pilota automatico; interventi inappropriati da parte dei piloti, che portarono il velivolo in una condizione di stallo, e, infine, la mancata comprensione della situazione di stallo sempre da parte dei piloti, che - se prontamente identificata - avrebbe invece reso possibile il recupero della normale attitudine di volo.\nPaul-Louis Arslanian, capo del BEA, descrisse la tragedia come il peggior incidente nella storia dell'aviazione francese e il pi\u00f9 catastrofico incidente aereo di linea commerciale nel mondo verificatosi dal momento dello schianto del volo 587 dell'American Airlines a New York nel 2001. Fu inoltre il primo incidente mortale su un aereo di linea Airbus A330 in servizio passeggeri; nessun altro aereo passeggeri dell'era moderna era mai scomparso in modo cos\u00ec repentino, senza avere nemmeno il tempo di lanciare un \"mayday\".\nL'opinione pubblica in Brasile, Francia e Germania segu\u00ec attentamente il caso del volo AF 447, perch\u00e9 la maggior parte dei passeggeri a bordo del velivolo provenivano da quelle nazioni.\nIl volo e la dinamica dell'incidente.\nIl velivolo Airbus A330-200 aveva effettuato il suo primo volo il 25 febbraio 2005. Il 17 agosto 2006 era stato coinvolto in una collisione a terra con l'Airbus A321-211 F-GTAM nell'aeroporto Charles de Gaulle di Parigi, in cui aveva subito solo lievi danni. L'ultimo controllo tecnico non aveva rivelato problemi, mentre l'ultima revisione risaliva al precedente 16 aprile. Fra il 5 maggio e il 31 maggio 2009 l'aereo aveva effettuato 24 voli da e verso Parigi, per diverse destinazioni in tutto il mondo. Al momento dell'incidente, il velivolo aveva totalizzato ore di volo.\nL'aereo lasci\u00f2 Rio de Janeiro il 31 maggio alle 19:03 ora locale (22:03 UTC), con arrivo previsto all'aeroporto Charles de Gaulle di Parigi il 1\u00ba giugno alle 11:10 ora locale (09:10 UTC).\nL'ultimo contatto in fonia con l'aereo avvenne alle 01:33 UTC, quando si trovava a 565\u00a0km dalla costa nord-orientale del Brasile, in corrispondenza del waypoint INTOL. In quell'occasione l'equipaggio riport\u00f2 che il velivolo era a circa 50 minuti dallo spazio aereo del Senegal e che il volo si stava svolgendo in modo normale, ad una altitudine di \u00a0m e ad una velocit\u00e0 di 840\u00a0km/h. L'Airbus per\u00f2 inizi\u00f2 poco dopo ad affrontare una violenta turbolenza atmosferica, causata da una forte tempesta sull'oceano.\nAlle 02:10 UTC un messaggio automatico del sistema ACARS segnal\u00f2 che il pilota automatico era stato disinserito. Un altro messaggio al medesimo orario indicava che l'aereo si trovava nella posizione 2\u00b059'N 30\u00b035'W. L'ultimo contatto avvenne quattro ore dopo il decollo, alle 02:14 UTC: in meno di 5 minuti erano stati ricevuti ben 24 messaggi del sistema ACARS, segnalanti vari guasti elettrici e una perdita di pressurizzazione in cabina di pilotaggio tra le 02:10 UTC e le 02:14 UTC. L'ultimo messaggio, alle 02:14 UTC, indicava che l'aereo stava scendendo con una velocit\u00e0 verticale troppo elevata. I messaggi, inviati dal sistema di manutenzione di bordo, vennero resi pubblici il 4 giugno 2009.\nI 24 messaggi ACARS.\nAnche se non ufficialmente confermati i messaggi ACARS ricevuti sono stati:\nPochi mesi dopo l'incidente, l'EASA emise una direttiva che intimava la sostituzione per tutti gli Airbus di 2 dei 3 tubi di Pitot, a causa della possibile formazione di ghiaccio e della loro scarsa resistenza a condizioni meteo avverse. I messaggi ACARS avevano evidenziato numerosi errori alla strumentazione di volo e il messaggio NAV ADR DISAGREE indicava che i vari sistemi che elaborano i dati dei tubi di Pitot erano in disaccordo, fatto che aveva causato la disattivazione di tutti i sistemi automatici, in quanto l'avionica non era pi\u00f9 in possesso di dati sicuri per l'impostazione del volo. Dopo la disattivazione contemporanea di tutti i sistemi, la guida dell'aereo pass\u00f2 sotto il completo controllo del pilota, che per\u00f2 (come indicano i dati ACARS) non possedeva nessuna informazione (o possedeva informazioni errate) su velocit\u00e0 e posizione rispetto all'orizzonte.\nL'errore del timone del messaggio ACARS trasmesso alle 02:10 potrebbe essere dovuto a una brusca manovra dei piloti, causata dai dati errati di velocit\u00e0 e posizione.\nLa cronologia del volo.\nL'equipaggio del volo 447 comprende tre piloti, un comandante e due primi ufficiali (anche se l'Airbus A330 necessita di soli due piloti, sulle rotte di elevata lunghezza ve ne sono a bordo tre, che si avvicendano in modo da consentire i turni di riposo regolamentari). L'aereo decolla alle ore 22:03 da Rio de Janeiro. L'ultimo contatto radio dell'aereo risale alle 01:33 quando l'equipaggio informa il controllore ATLANTICO di aver passato il punto INTOL e annuncia i tempi stimati di arrivo: SALPU alle 01:48, ORARO alle 02:00. L'equipaggio trasmette il codice SELCAL e il test risulta eseguito con successo. Quando il velivolo entra nella zona di convergenza intertropicale a una quota di circa \u2014 definita tecnicamente livello di volo 350 \u2014 \u00e8 sotto il controllo dell'autopilota; il comandante si \u00e8 da poco allontanato per usufruire del suo turno di riposo ed in cabina sono presenti i due co-piloti, i quali, al corrente della presenza di una estesa turbolenza lungo il percorso di volo, avvisano il personale di bordo della possibilit\u00e0 di oscillazioni particolarmente violente del velivolo e modificano leggermente la rotta verso sinistra.\nAlle ore 02:10:03 (UTC) il pilota automatico si disinserisce automaticamente, in quanto, a causa della formazione di ghiaccio nelle sonde di Pitot, i sistemi di bordo non dispongono di dati affidabili. Il co-pilota pi\u00f9 giovane e con meno esperienza di volo assume i comandi manuali. Sebbene la situazione non presenti nulla di eccezionale e non vi sia alcun pericolo diretto, e sebbene la procedura pi\u00f9 sicura da seguire dopo il disinserimento del pilota automatico preveda di non intervenire su assetto e prua, il co-pilota ai comandi, per ragioni mai del tutto comprese, compie una manovra assolutamente non appropriata: tira a s\u00e9 la cloche, mettendo l'assetto dell'aeromobile in cabrata, mentre il volo diviene sempre pi\u00f9 turbolento e l'aeromobile comincia a perdere sensibilmente velocit\u00e0. L'unica spiegazione di questa manovra \u00e8 che la mancanza improvvisa del dato anemometrico negli ADR ha causato una \u201cperdita apparente\u201d di altitudine; purtroppo il co-pilota ai comandi non comprende che la diminuzione non \u00e8 reale ma causata da un problema strumentale ed ha la reazione pi\u00f9 ovvia ed istintiva possibile di fronte a un principio di discesa, cio\u00e8 quella di dare un input di cabrata. Immediatamente dopo, alle 02:10:10, si inserisce l'avviso di stallo e l'aereo raggiunge l'altitudine di . Il co-pilota non ai comandi indica la necessit\u00e0 di \"scendere\". Il co-pilota al comando continua invece a tirare indietro la cloche, mantenendo l'aeromobile con il muso sollevato e provocando il perdurare dello stallo.\nAlle 02:10:51 l'allarme di stallo si attiva nuovamente, e suoner\u00e0 74 volte sino allo schianto dell'aereo. Quando lo stallo ha causato una riduzione di velocit\u00e0 tale da non poter pi\u00f9 sostenere il volo, l'aereo comincia a perdere quota in modo significativo, tra i e i . La disciplina e la comunicazione all'interno del cockpit si deteriorano quindi notevolmente. Alle 02:11:45 il comandante, inizialmente a riposo, fa ritorno all'interno del cockpit dopo essere stato chiamato, ma non disponendo di tutte le informazioni non ha modo di comprendere quanto stia accadendo e di fornire il proprio aiuto, e i due co-piloti non sono in grado di trasmettergli le informazioni utili. Questo concorre ad aumentare la confusione nel cockpit, di conseguenza l'equipaggio non adotta i provvedimenti che sarebbero necessari per uscire dallo stallo, ovvero puntare verso il basso il muso dell'aereo e aumentare la potenza dei motori per recuperare la velocit\u00e0. Alle 02:13:18 l'aereo raggiunge la quota di 10000 piedi, continuando a discendere ad una media di 10000 piedi al minuto. Alle 02:14:16, quando l'aereo si trova al di sotto dei 4000 piedi di altitudine, il \"Ground Proximity Warning System\" si attiva, segnalando la prossimit\u00e0 dell'oceano. Alle ore 02:14:28, dopo soli 4 minuti e 18 secondi dal disinserimento del pilota automatico, l'aereo si schianta nell'oceano a una velocit\u00e0 di 293\u00a0km/h.\nLe condizioni meteorologiche.\nL'analisi meteorologica della zona circostante il percorso di volo mostr\u00f2 un sistema convettivo a mesoscala esteso a un'altitudine di circa ft sopra l'oceano Atlantico. Dalle immagini satellitari, risult\u00f2 che negli ultimi minuti l'aereo aveva attraversato una serie di tempeste con significative turbolenze lungo la zona di convergenza intertropicale, con la possibilit\u00e0 di formazione di brina e ghiaccio. Le immagini satellitari dimostrarono che il volo aveva incontrato una serie significativa di tempeste. Generalmente, quando le tempeste di questo tipo si incontrano di notte, i piloti utilizzano il radar di bordo per modificare la rotta in modo da aggirarle.\nLe turbolenze incontrate dall'aereo in prossimit\u00e0 di queste tempeste possono aver contribuito all'incidente, anche se nella stessa zona in cui precipit\u00f2 il volo AF 447, nei minuti precedenti e successivi alle 02:14 UTC, transitarono altri 3 voli di linea che non subirono alcun inconveniente.\nReazioni e ricerche.\nIl controllo del traffico aereo (ATC) brasiliano contatt\u00f2 il controllo di Dakar alle 02:20 UTC, non avendo avuto pi\u00f9 risposta alle chiamate radio e avendo notato che l'aereo non aveva effettuato la chiamata radiofonica per segnalare l'ingresso nello spazio aereo del Senegal. La For\u00e7a A\u00e9rea Brasileira inizi\u00f2 immediatamente le operazioni di ricerca e salvataggio (SAR) intorno all'arcipelago di Fernando de Noronha.\nIl presidente francese Nicolas Sarkozy, appena informato, chiese \"al governo e alle amministrazioni coinvolte di fare tutto il possibile per ritrovare la traccia dell'aereo e fare al pi\u00f9 presto luce sulle circostanze della scomparsa\". Nel pomeriggio, si rec\u00f2 personalmente all'aeroporto di Parigi, dove incontr\u00f2 i parenti dei passeggeri e disse loro che le possibilit\u00e0 di trovare dei superstiti erano minime, mentre le autorit\u00e0 francesi chiesero al Pentagono l'assistenza dei satelliti militari per provare a localizzare l'aereo.\nVerso le ore 16:00 del 1\u00ba giugno, i funzionari di Air France e il Governo francese comunicarono in conferenza stampa che con ogni probabilit\u00e0 l'aereo era precipitato nell'Oceano Atlantico e che \u00abnon c'era pi\u00f9 nulla da fare per i passeggeri a bordo\u00bb.\nAlle 19:00 UTC del 1\u00ba giugno, la Spagna invi\u00f2 un aereo da pattugliamento marittimo nelle operazioni di ricerca e soccorso vicino a Capo Verde.\nIn serata, il vicecapo del Centro Aeronautico Brasiliano, Jorge Amaral, conferm\u00f2 che, una manciata di minuti dopo che l'Airbus aveva trasmesso l'ultimo messaggio ACARS, i piloti del volo TAM Airlines diretto dall'Europa al Brasile segnalarono l'avvistamento di \"bagliori arancioni\" in mezzo all'Atlantico - che potevano indicare dei rottami in fiamme - a circa 1300\u00a0km da Fernando de Noronha. Un avvistamento identico, simile a \"qualcosa di lampeggiante sopra l'oceano\", venne segnalato dal pilota spagnolo del volo Air Comet 974, in volo da Lima a Madrid.\nIl 2 giugno alle 15:20 UTC, la Brazilian Air Force effettu\u00f2 un pattugliamento della zona con un Embraer R-99 dotato di radar Erieye, ritrovando rottami e tracce di carburante sparsi in un raggio di 5\u00a0km a circa 650\u00a0km a nord-est di Fernando de Noronha, nei pressi dell'Arcipelago di San Pietro e San Paolo. Pi\u00f9 tardi, il ministro della difesa brasiliano Nelson Jobim, annunci\u00f2 che i resti ritrovati non erano appartenenti al volo AF 447 come inizialmente si riteneva.\nDurante il pomeriggio, vennero inviate sul presunto sito dell'incidente anche due navi della marina francese. Fu inoltre inviata la nave per le ricerche francese \"Pourquoi Pas?\" della compagnia \"Ifremer\", equipaggiata con due piccoli sommergibili in grado di scendere a seimila metri di profondit\u00e0.\nGli esperti dissero che l'area dell'Atlantico dove l'aereo era precipitato non era profonda pi\u00f9 di m. Sul posto venne impiegato anche un Lockheed Martin P-3 Orion della marina americana, dotato di sistemi per la ricerca sottomarina e di superficie.\nNella serata del 2 giugno, il vicepresidente brasiliano Jos\u00e9 Alencar proclam\u00f2 tre giorni di lutto nazionale.\nIl 3 giugno il pattugliatore \"NPa Graja\u00fa\" della marina brasiliana comunic\u00f2 di aver rinvenuto alcuni resti dell'aereo. La marina brasiliana dichiar\u00f2 di aver spedito sul luogo del ritrovamento un totale di cinque navi.\nIl 5 giugno, il ministro della difesa francese Herv\u00e9 Morin annunci\u00f2 che il sottomarino nucleare \"Emeraude\", della classe Rubis, era stato inviato nella zona dell'incidente, per contribuire alle ricerche delle scatole nere, che avrebbero potuto trovarsi a grande profondit\u00e0, e sarebbe arrivato in area all'inizio della settimana seguente. Il sottomarino era in grado di ascoltare con il suo sonar il segnale ultrasonico emesso dalle scatole nere.\nIl 5 giugno, la marina brasiliana conferm\u00f2 che i resti trovati in mare non appartenevano al volo 447 di Air France, ma a una nave, e che inoltre la chiazza di olio che si estendeva per circa 20 km era stata ritenuta incompatibile con la capacit\u00e0 dei serbatoi.\nIl 6 giugno, le autorit\u00e0 brasiliane annunciarono di aver recuperato due corpi dei 228 passeggeri al largo della costa brasiliana; insieme ai cadaveri furono ripescati alcuni rottami e delle valigie, una delle quali contenente una carta d'imbarco Air France. La conferma avvenne tramite il portavoce dell'aeronautica brasiliana, il colonnello Jorge Amaral. I ritrovamenti erano stati possibili anche grazie al miglioramento delle condizioni meteorologiche.\nNei giorni seguenti si susseguirono ritrovamenti di altri corpi delle vittime della sciagura e di alcuni pezzi dell'aereo. In particolare, l'8 giugno fu ritrovato il piano verticale dell'aereo.\nIl 25 giugno, il quotidiano francese Le Figaro rifer\u00ec che fra le salme identificate vi erano anche quella del comandante Marc Dubois e di un assistente di volo.\nIl 26 giugno, l'esercito brasiliano annunci\u00f2 di aver concluso la ricerca dei corpi e dei rottami. Proseguirono invece le ricerche delle scatole nere del velivolo: a luglio si pass\u00f2 alla seconda fase, tramite una nave da ricerca francese dotata di un sofisticato sonar.\nAl 27 giugno, erano stati ritrovati 51 corpi, che erano stati portati all'obitorio di Recife, dove per l'identificazione i funzionari dell'interpol procedettero al test del DNA, alle registrazioni dentali e alla rilevazione delle impronte digitali. I resti dell'Airbus vennero consegnati per gli esami alle autorit\u00e0 francesi.\nAlla fine di luglio 2009, Airbus annunci\u00f2 il finanziamento di una nuova e pi\u00f9 estesa ricerca delle scatole nere, la quale tuttavia si concluse il 20 agosto 2009 senza trovare n\u00e9 il relitto n\u00e9 le scatole nere in un raggio di 75\u00a0km dall'ultima posizione dell'aereo, registrata alle 02:10 UTC del 1\u00ba giugno.\nIl 6 maggio 2010, il ministro francese della Difesa rifer\u00ec che il registratore vocale della cabina di guida era stato localizzato con un'approssimazione di poche miglia, grazie all'analisi dei dati registrati dal sommergibile francese durante la ricerca dell'agosto 2009.\nIl 12 maggio 2010, fu invece segnalato che le ricerche si stavano concentrando in una zona diversa da quella perlustrata dal sottomarino francese.\nLa terza fase delle ricerche si concluse il 24 maggio 2010 senza successo, anche se il BEA afferm\u00f2 che la ricerca aveva coperto quasi interamente l'area circoscritta dagli investigatori. Nel novembre 2010, dei funzionari francesi annunciarono che un quarto tentativo di ricerca sarebbe iniziato a febbraio 2011, utilizzando le pi\u00f9 sofisticate tecnologie disponibili.\nDopo le tre campagne di ricerca infruttuose effettuate nei due anni precedenti, nell'aprile 2011 vennero finalmente rinvenuti nuovi resti dell'aereo, come conferm\u00f2 il ministro dei trasporti francese Nathalie Kosciusko-Morizet.\nIl 3 aprile 2011, durante la quarta fase delle ricerche, un team guidato dal Woods Hole Oceanographic Institution rinvenne alla profondit\u00e0 di 4000 metri i motori, alcune parti dell'ala e dell'abitacolo, compresi alcuni corpi al suo interno, il tutto in un unico blocco. I resti giacevano in una zona relativamente piatta del fondale oceanico, e il loro tipo di conservazione dimostr\u00f2 che l'aereo non esplose in volo, ma arriv\u00f2 integro sino all'impatto con l'acqua.\nIl ministro dei trasporti francese dichiar\u00f2 che i corpi e i rottami sarebbero stati portati in superficie e trasferiti in Francia per gli esami e le identificazioni. Il governo francese organizz\u00f2 la spedizione per il recupero di rottami e corpi, noleggiando tre navi: la Ren\u00e9 Descartes, l'Ile de Sein e il Remora -una nave americana-, utilizzate dalle aziende di telecomunicazioni per la posa di cavi nei fondali oceanici.\nIl 26 aprile 2011, il BEA annunci\u00f2 che, dopo 12 ore di immersione, il Remora aveva individuato l'involucro di una delle scatole nere. Il 1\u00ba maggio venne recuperata la prima scatola nera con i dati relativi all'altitudine e alla velocit\u00e0 del velivolo, il 3 maggio venne recuperata la seconda scatola nera che registr\u00f2 i discorsi dei piloti. Le scatole nere erano in buone condizioni e furono recuperate da robot subacquei capaci di operare a oltre 4000 metri di profondit\u00e0.\nIl 7 maggio le scatole nere, sotto sigillo giudiziario, furono caricate a bordo della motovedetta della Marina Francese \"La Capricieuse\" per il trasferimento al porto di Cayenne. Da l\u00ec vennero trasportate per via aerea presso l'ufficio del BEA a Le Bourget, vicino a Parigi, per la lettura dei dati e le analisi.\nLo stesso giorno cominciarono anche le operazioni di recupero dei nuovi corpi rinvenuti.\nIl 16 maggio 2011, il BEA comunic\u00f2 che entrambe le scatole nere erano leggibili e che i dati sarebbero stati scaricati per ulteriori analisi. Secondo alcune fonti, il comandante non era in cabina al momento dell'incidente. I messaggi ACARS non sarebbero stati recepiti dal copilota, cos\u00ec l'aereo disattiv\u00f2 l'autopilota. Quando il copilota se ne accorse, era ormai troppo tardi.\nIl 3 giugno vengono recuperati gli ultimi 27 corpi delle vittime. Il numero totale dei corpi, compreso i 51 recuperati nella prima ricerca del 2009 \u00e8 di 154, i restanti 74 corpi non recuperati giacciono dispersi nell'oceano Atlantico.\nLe indagini.\nIl governo francese ha aperto due indagini:\nI primi elementi.\nLe indagini preliminari rilevarono ben presto che l'incidente potesse essere causato da erronee indicazioni della velocit\u00e0, causate dal congelamento dei tubi di Pitot.\nVenne appurato il fatto che l'aereo perse rapidamente quota a causa di uno stallo aerodinamico, e colp\u00ec la superficie dell'oceano con il lato inferiore a una velocit\u00e0 verticale di 150\u00a0km orari, disintegrandosi al momento dell'impatto.\nIl BEA rilasci\u00f2 un comunicato stampa il 5 giugno 2009, che dichiar\u00f2:\n\"Una grande quantit\u00e0 di informazioni pi\u00f9 o meno accurate e tentativi di spiegazione della dinamica dell'incidente sono attualmente in circolazione. Il BEA ricorda agli interessati che in tali circostanze, si consiglia di evitare tutte le interpretazioni affrettate e speculazioni sulla base di informazioni parziali e non convalidate.\"\nIn questa fase dell'indagine gli unici fatti stabiliti sono:\nEntro il giugno 2009 il compito principale degli investigatori fu il recupero di parti dell'aeromobile, in primo luogo i registratori di volo. Il capo del BEA Paul Louis Arslanian, all'epoca dell'incidente non fu ottimista circa la possibilit\u00e0 di ritrovare le scatole nere, dato che si stim\u00f2 che fossero situate in una zona molto impervia dell'oceano, a 4000 metri di profondit\u00e0.\nI registratori di volo dell'Air France erano omologati per poter inviare segnali fino a 30 giorni dalla data di un incidente.\nLe relazioni del BEA.\nIl BEA ha emesso cinque rapporti sulle indagini, svoltesi dal giugno 2009 al giugno 2012. Il 5 luglio 2012, ha presentato la sua relazione finale, confermando i risultati delle relazioni preliminari e intermedie e fornendo ulteriori dettagli e venticinque nuove raccomandazioni per migliorare la sicurezza dei voli in futuro. In essa, l'agenzia sottolinea che la tragedia \u00e8 stata causata da un mix fatale di errori del pilota in concomitanza con problemi tecnici dovuti al congelamento dei sensori di velocit\u00e0. Secondo il rapporto, i tubi di Pitot, ostruiti dal ghiaccio, indicarono dei valori errati riguardo alla velocit\u00e0 dell'aereo, e in conseguenza di ci\u00f2 vi furono diversi errori di valutazione della situazione da parte dei piloti, il tutto aggravato dall'assenza del comandante Dubois in cabina di pilotaggio al momento dell'emergenza.\nLa trascrizione del cockpit voice recorder.\nNella relazione finale del 5 luglio 2012, il BEA ha pubblicato nell'appendice 1 un estratto della trascrizione del \"cockpit voice recorder\" senza includere imprecazioni volgari e gruppi di parole ritenute non incidenti sulla dinamica degli eventi. In precedenza, gi\u00e0 nel rapporto del 27 maggio 2011, il BEA aveva rilasciato un aggiornamento sulla sua indagine che descrive la storia del volo, come registrato dal \"cockpit voice recorder\".\nNel mese di ottobre 2011, trapel\u00f2 una trascrizione del registratore vocale della cabina di pilotaggio, e il contenuto completo venne pubblicato nel libro \"Erreurs de pilotage\" di Jean Pierre Otelli. Secondo quanto sostenuto dal libro, il comportamento erroneo di uno dei co-piloti, che orient\u00f2 l'aereo in cabrata durante la situazione di stallo, fu la principale causa dell'incidente.\nIl BEA e Air France contestarono il rilascio di queste informazioni, definendole \"informazioni sensazionalistiche e non verificabili\" che \"danneggiano la memoria dell'equipaggio e dei passeggeri che hanno perso la vita\".\nLa questione dei tubi di Pitot.\nPrima della scomparsa del velivolo, il sistema di segnalazione automatica ACARS invi\u00f2 messaggi indicanti divergenze nella lettura delle velocit\u00e0 indicate. Il 4 giugno, Airbus emise una nota indirizzata a tutti gli operatori che utilizzavano i suoi aerei, ricordando ai piloti le procedure di emergenza da adottare in caso di indicazione di velocit\u00e0 inaffidabile. Il ministro dei Trasporti francese, Dominique Bussreau dichiar\u00f2: \"Probabilmente i piloti del volo 447 non ebbero una corretta indicazione di velocit\u00e0, che sicuramente comport\u00f2 due conseguenze negative per l'aeromobile: una insufficiente velocit\u00e0, che pu\u00f2 aver portato a uno stallo, oppure un'eccessiva velocit\u00e0, che pu\u00f2 aver portato alla rottura dell'aeromobile in quanto la struttura stessa non \u00e8 in grado di resistere a tali velocit\u00e0\".\nPaul Louis Arslanian conferm\u00f2 che il velivolo F-GZCP in altre occasioni precedenti al volo fatale ebbe episodi simili relativi ai dati della velocit\u00e0, cos\u00ec come accadde anche su altri Airbus A330, e ci furono anche casi in cui le informazioni inesatte sulla velocit\u00e0 causarono incidenti su velivoli A330 e A340, due dei quali dovuti direttamente alle sonde di Pitot. Egli comment\u00f2 affermando che \"Abbiamo visto un certo numero di questi tipi di guasti sugli A330... C'\u00e8 un programma di sostituzione, di miglioramento\". I problemi in primo luogo si verificarono sugli Airbus A320, ma, in attesa di una raccomandazione di Airbus, Air France ritard\u00f2 l'installazione delle nuove sonde di Pitot sugli A330/A340.\nIl 6 giugno 2009, Arslasian disse che Air France non aveva ancora sostituito le sonde di Pitot -come invece aveva consigliato la Airbus- su F-GZCP, puntualizzando che \"ci\u00f2 non significa che senza aver provveduto alla sostituzione delle sonde di Pitot l'A330 era automaticamente pericoloso\".\nQuando venne lanciato in commercio nel 1994, l'Airbus A330 era stato dotato di tubi di Pitot, codice 0851GR. Air France, nei giorni successivi l'incidente, emise un ulteriore chiarimento della situazione: \"alcuni malfunzionamenti delle sonde Pitot su velivoli A320, hanno portato il costruttore a rilasciare una raccomandazione, datata settembre 2007, in cui si consiglia di sostituire le sonde. Questa raccomandazione vale sia per gli aeromobili che effettuano tratte di breve raggio, sia per quelli che effettuato tratte di medio e lungo raggio, e riguarda anche i velivoli in cui non si siano ancora verificati questi tipi di problemi\". Dal momento che non fu una direttiva di aeronavigabilit\u00e0 (AD), le linee guida consentirono alla compagnia aerea di applicare le raccomandazioni a sua discrezione.\nL'11 giugno 2009 un portavoce del BEA disse che non vi era al momento alcuna prova definitiva di un collegamento fra il malfunzionamento della sonda di Pitot e l'incidente avvenuto al volo AF 447, e ci\u00f2 fu ribadito anche il 17 giugno 2009 da Arslasian.\nNel luglio 2009, Airbus consigli\u00f2 ancora una volta la sostituzione sui velivoli A330 e A340 del vecchio tubo di Pitot con il modello pi\u00f9 recente, poich\u00e9 fu appurato che in seguito alla formazione di ghiaccio nelle sonde per alcuni minuti, in alcune occasioni si ebbero momentanee perdite delle informazioni sulla velocit\u00e0. Dopo un confronto fra Airbus e Air France venne deciso da quest'ultima di avviare e accelerare il programma di sostituzione dei tubi di Pitot sui velivoli modello A330, che venne completato in breve tempo.\nIl 12 agosto 2009, Airbus emise tre raccomandazioni di manutenzioni obbligatorie, richiedendo che tutti gli aeromobili A330 e A340 fossero dotati di moderne sonde di Pitot di tipo \"Goodrich 0851HL\", ma che il modello \"Thales C16195AA\" non doveva essere pi\u00f9 utilizzato. Questo requisito venne incorporato nelle direttive di aeronavigabilit\u00e0 emesse dalla \"European Aviation Safety Agency (EASA)\" il 31 agosto 2009 e dalla \"Federal Aviation Administration (FAA)\" il 3 settembre 2009.\nIl 20 dicembre 2010, Airbus emise un avvertimento a tutte le compagnie aeree utilizzanti A330, A340-200 e A340-300, consigliando i piloti di non riattivare il pilota automatico in caso di perdita delle indicazioni di velocit\u00e0.\nLe vittime.\nA bordo del velivolo viaggiavano 228 persone, di cui 3 piloti e 9 assistenti di volo: 126 uomini, 82 donne, 7 bambini e un neonato. I piloti in servizio sul volo erano tre: il comandante, Marc Dubois, 58 anni, pilota dal 1977, in servizio presso l'Air France dal 1988, aveva totalizzato circa 11.000 ore di volo, di cui 1.700 su Airbus A330; i due primi ufficiali, David Robert, 37 anni e Pierre Cedric Bonin, 32 anni, avevano totalizzato rispettivamente 6.000 e 3.000 ore di volo. Dei dodici membri dell'equipaggio, 11 erano francesi e uno era brasiliano.\nSecondo l'elenco ufficiale pubblicato dall'Air France il 1\u00ba giugno 2009, la maggior parte dei passeggeri era francese, brasiliana e tedesca.\nIl 20 giugno 2009, Air France annunci\u00f2 che alle famiglie di ogni vittima sarebbero stati versati 17.500 euro a titolo di risarcimento iniziale.\nI passeggeri famosi.\nI passeggeri italiani.\nLe vittime italiane furono nove, tutti passeggeri, tra le quali tre uomini originari della provincia di Trento conosciuti a livello locale: Rino Zandonai, 60 anni, di Villa Lagarina, direttore dell'associazione \"Trentini nel Mondo\" (per la quale tutti e tre erano stati in Brasile); Giambattista Lenzi, 58 anni, di Samone, consigliere provinciale dell'Unione per il Trentino e Luigi Zortea, 66 anni, di Canal San Bovo, sindaco dello stesso paese.\nL'identificazione delle vittime.\nDal 1\u00ba giugno 2009, l'Istituto di ricerca criminale della gendarmeria nazionale francese, \u00e8 responsabile del campionamento del DNA delle famiglie delle vittime, della raccolta dei dati, delle registrazioni delle protesi dentali e della rilevazione delle impronte digitali. La Francia ha designato un ambasciatore per le relazioni con le famiglie dei passeggeri del volo AF447, Pierre-Jean Vandoorne, la cui missione \u00e8 quella di assistere le famiglie dei 228 passeggeri, facilitando le loro relazioni con il governo e Air France, \u00e8 inoltre responsabile di assicurare la buona cooperazione tra le autorit\u00e0 francesi e le famiglie di stranieri interessati dal disastro.\"\nL'identificazione delle vittime \u00e8 eseguita utilizzando un'indagine divisa in due parti: \"ante mortem\" e \"post mortem\". Il team \"ante mortem\" \u00e8 quello incaricato di raccogliere dalle famiglie quante pi\u00f9 informazioni possibile per identificare i corpi, mentre il gruppo \"post mortem\" lavora direttamente sul corpo. Le famiglie hanno deciso di sottoporsi al test del DNA, ma questa tecnica \u00e8 l'ultima risorsa, utilizzata solo se il corpo \u00e8 troppo danneggiato dalla permanenza nell'oceano.\nIl 25 giugno 2009, il quotidiano francese Le Figaro rifer\u00ec che fra le 51 salme identificate nel corso delle prime ricerche vi era anche quella del comandante Marc Dubois.\nNel febbraio 2012, a quasi tre anni di distanza dall'incidente, furono identificati anche i corpi del co-pilota Pierre Cedric Bonin e di sua moglie Isabelle Bonin; i loro funerali si svolsero a Cap Ferret l'11 febbraio 2012.\nLe commemorazioni.\nMercoled\u00ec 3 giugno 2009 si tenne una commemorazione ecumenica interreligiosa per le famiglie e gli amici delle vittime della tragedia presso la cattedrale di Notre-Dame a Parigi. La funzione venne celebrata dai ministri di culto di diverse religioni: Chiesa cattolica, Protestante, Chiesa cristiana ortodossa, Ebraica e Islamica.\nPapa Benedetto XVI invi\u00f2 le sue condoglianze e la benedizione apostolica alle famiglie delle vittime e ai loro cari. Il messaggio fu inviato a suo nome al nunzio apostolico francese dal Segretario di Stato Vaticano, il cardinale Tarcisio Bertone.\nUn'altra funzione di commemorazione delle vittime si tenne nella Chiesa di Candel\u00e1ria presso Rio de Janeiro il 4 giugno. Alla messa parteciparono pi\u00f9 di 500 persone.\nNel dicembre 2009, sei mesi dopo l'incidente, fu inaugurato sul lungomare Mirante do Leblon a Rio de Janeiro un monumento commemorativo delle vittime del volo: \u00e8 costituito da un pannello di cristallo di diversi metri posizionato su una base in metallo, su cui sono incise 228 rondini, a simboleggiare le 228 vittime, e la scritta \"alla memoria\" ripetuta nelle ventuno lingue madri dei passeggeri a bordo dell'aereo. Nel giugno 2010, in occasione del 1\u00ba anniversario della scomparsa del volo, un monumento simile venne inaugurato nel cimitero di P\u00e8re Lachaise a Parigi.\nIl numero di volo e gli altri incidenti.\nIl volo AF 447 non esiste pi\u00f9: poco dopo l'incidente, Air France cambi\u00f2 il numero dei voli regolari da Rio de Janeiro a Parigi, da AF447 ad AF445.\nCirca sei mesi dopo l'incidente, il 30 novembre 2009, proprio il volo Air France 445 (F-GZCK) fece una chiamata mayday a causa di una turbolenza nella stessa area e in condizioni simili a quando accadde l'incidente del volo AF 447. Dato che i piloti non riuscirono ad ottenere immediatamente il permesso di scendere di quota dai controllori del traffico aereo, avvisarono altri aerei nelle vicinanze che l'aereo aveva deviato dal suo livello di volo normale. Questa \u00e8 una procedura di emergenza standard per quando si devono compiere operazioni di volo che devono essere autorizzate dal controllo del traffico aereo e non si riesce ad entrare in contatto con esso. Dopo 30 minuti di severa turbolenza, il volo procedette normalmente, e l'aereo atterr\u00f2 a Parigi sei ore e 40 minuti dopo la chiamata mayday.\nIl 6 settembre 2011, i media francesi riferirono che il BEA stava indagando su un incidente simile avvenuto a un volo Air France da Caracas a Parigi; il velivolo in questione era un Airbus A340.\nVi furono anche altri casi in cui le informazioni inesatte sulla velocit\u00e0 portarono a incidenti di volo sugli Airbus A330 e A340. Due di questi incidenti erano dovuti direttamente a disguidi alle sonde di Pitot. Nel primo incidente, un Air France A340-300 (F-GLZL), in viaggio da Tokyo a Parigi, ebbe un malfunzionamento delle sonde a 31.000 piedi (9.400 m), la velocit\u00e0 venne riportata erroneamente a causa dell'ostruzione dovuta al maltempo di tutti e tre i tubi di Pitot e il pilota automatico si disattiv\u00f2 automaticamente. Nel secondo episodio, un Air France A340-300 (F-GLZN), in rotta da Parigi a New York, incontr\u00f2 una severa turbolenza ed ebbe come conseguenza la disattivazione dei sistemi di navigazione automatica e l'emissione di avvisi di stallo per alcuni minuti. Un altro incidente sul volo TAM 8091, da Miami a Rio de Janeiro il 21 maggio 2009, coinvolse A330-200, a causa di un brusco abbassamento della temperatura dell'aria esterna si ebbe la perdita dei dati della velocit\u00e0 con conseguente disattivazione del pilota automatico. Il velivolo precipit\u00f2 improvvisamente di 1.000 metri (3.300 piedi) ma l'emergenza fu poi fortunatamente recuperata manualmente dai piloti.\nLe inchieste dei media.\nBBC / Nova.\nIl 30 maggio 2010, nel Regno Unito, la BBC trasmise il documentario \"Lost: The Mystery of Flight 447\", un documentario della durata di un'ora, che svilupp\u00f2 un'inchiesta parallela indipendente dalle indagini ufficiali sull'incidente, utilizzando le abilit\u00e0 di un pilota esperto, di un investigatore di incidenti aerei, di un meteorologo dell'aviazione e di un ingegnere aeronautico strutturale. Utilizzando le informazioni disponibili all'epoca, quando le scatole nere non erano ancora state ritrovate, il documentario elenc\u00f2 una serie di considerazioni:\nNew York Times.\nNel maggio 2011, Wil S. Hylton, giornalista del \"New York Times\", scrisse un articolo nel quale comment\u00f2 l'incidente del volo AF447 dicendo che l'incidente \"era facile da spiegare nel mito\", perch\u00e9 \"nessun altro aereo passeggeri nella storia moderna era scomparso cos\u00ec repentinamente, senza una chiamata Mayday o un testimone o anche una traccia sul radar\". Hylton ha spiegato che l'A330 \"\u00e8 stato considerato tra i pi\u00f9 sicuri aerei di servizio passeggeri\", sottolineando che quando l'aeromobile scomparve, \"il volo AF 447 sembrava scomparire misteriosamente dal cielo, come Icaro che cade dal cielo\". Il Dr. Guy Gratton, un esperto di aviazione della \"Flight Safety Laboratory\" alla Brunel University, ha dichiarato: \"Si tratta di un incidente aereo di cui non abbiamo mai visto eguali nel mondo occidentale. Questa \u00e8 stata la pi\u00f9 grande inchiesta degli ultimi anni. Per dirla francamente, grandi aerei passeggeri come AF447 non possono cadere misteriosamente dal cielo\".\nAviation Week.\nNel luglio 2011, in un articolo su \"Aviation Week\", il giornalista Fred George disse \"Abbiamo bisogno di guardare la cosa da un approccio di sistema, un sistema di tecnologia umana che deve lavorare insieme con quello elettronico. Si tratta di progettazione di aeromobili e certificazione, formazione e fattori umani. Se guardate i fattori umani da soli, allora vi state perdendo mezzo o due terzi del fallimento totale del sistema...\".\nPopular Mechanics.\nIl 6 dicembre 2011, la rivista mensile americana \"Popular Mechanics\" pubblic\u00f2 una traduzione in inglese dell'analisi della trascrizione del registratore vocale della cabina di guida trapelato nel libro \"Errore di pilotaggio\" di Otelli, evidenziando le responsabilit\u00e0 dei co-piloti per lo stallo del velivolo. L'articolo concluse, sulla base delle informazioni scaricate dal Cockpit Voice Recorder e dal Flight Data Recorder, che Pierre Cedric Bonin comp\u00ec la manovra errata di cabraggio, tenendo continuamente indietro la barra di comando, nonostante i ripetuti avvertimenti di stallo che avrebbero dovuto spingerlo a fare il contrario. Secondo \"Popular Mechanics\", Pierre Cedric Bonin non aveva maturato una sufficiente esperienza e formazione e non aveva soddisfatto i requisiti specificati da Air France per essere un primo ufficiale su un aereo A330; un altro fattore determinante sull'evolversi degli eventi che portarono all'incidente fu il fatto che il comandante Marc Dubois aveva lasciato la cabina di guida per il proprio turno di riposo ed il suo posto era stato preso proprio da Pierre Cedric Bonin, che era il pi\u00f9 giovane e il pi\u00f9 inesperto dei due co-piloti, quando invece sarebbe stato pi\u00f9 saggio far assumere il ruolo di comandante \"ad interim\" al copilota pi\u00f9 anziano ed esperto, David Robert.\n\"Popular Mechanics\" concluse evidenziando che una concomitanza di errori umani e problemi tecnologici furono le causa dell'incidente, ma che gli errori umani ne furono la causa pi\u00f9 diretta. L'equipaggio avrebbe dovuto preparare il programma di volo pi\u00f9 diligentemente, controllando e ricontrollando le previsioni meteo con largo anticipo, preparando percorsi alternativi in caso di tempeste. Il sistema radar di bordo venne correttamente utilizzato molto pi\u00f9 tardi del previsto, solamente dopo che il comandante Dubois lasci\u00f2 la cabina di guida per il turno di riposo. Fu in quel momento che David Robert scopr\u00ec una significativa formazione di tempeste che avrebbero incontrato a breve, e che avrebbe dovuto suggerire al co-pilota Bonin un percorso alternativo, oppure assumere il controllo del velivolo o richiamare immediatamente il comandante in cabina di pilotaggio. La formazione su come controllare un Airbus A330 ad alta quota quando il computer di bordo opera in modalit\u00e0 alternativa non era un requisito obbligatorio per i piloti dell'Air France, e questa mancanza di addestramento \u00e8 stato un fattore determinante nelle errate manovre apportate da Pierre Cedric Bonin che causarono lo stallo dell'aereo. Quando Pierre Cedric Bonin inform\u00f2 David Robert di aver sempre dato un comando di cabrata, originando tutti i problemi, era ormai troppo tardi.\nDaily Telegraph.\nIl 28 aprile 2012 il quotidiano inglese \"The Daily Telegraph\" pubblic\u00f2 un articolo del giornalista britannico Nick Ross, contenente un confronto tra i comandi di volo Airbus e Boeing. Nell'articolo si evidenzia il fatto che a differenza delle cloche utilizzate da Boeing, quelle utilizzate da Airbus non danno alcun feedback al co-pilota riguardo alle manovre attuate dal pilota. Ross ritiene che questo potrebbe essere stato un fattore determinante che imped\u00ec a David Robert e Marc Dubois di accorgersi delle errate manovre attuate da Pierre Cedric Bonin.\nIndagini ad alta quota.\nIl volo Air France 447 \u00e8 stato analizzato nella puntata \"La vera storia dell'Air France 447\" della dodicesima stagione del documentario Indagini ad alta quota trasmesso da National Geographic Channel."}
{"id": "2401720", "revid": "66677", "url": "https://it.wikipedia.org/wiki?curid=2401720", "title": "Rete 4 HD", "text": ""}
{"id": "2401722", "revid": "1272592", "url": "https://it.wikipedia.org/wiki?curid=2401722", "title": "Guidoniani", "text": "Guidoniani \u00e8 l'appellativo con il quale venivano chiamati i giovani ufficiali che lavorarono tra il 1935 e il 1943 presso la Direzione Superiore Studi ed Esperienze (DSSE) di Guidonia.\nSpiccano tra loro grandi nomi come Antonio Ferri, Luigi Crocco (figlio di Gaetano Arturo Crocco), Luigi Broglio, Antonio Eula, Pietro Teofilato, Gaspare Santangelo, Bernardino Lattanzi, Carlo Riparbelli, Emilio Montuschi, Giorgio Barzilai, Algeri Marino, Bruno Peroni, Gaetano Lamiral, Dante Curcio, Renato Koch e il medico Tommaso Lomonaco.\nLa DSSE si componeva in diverse Divisioni, fra cui quella Radioelettrica, quella Chimica-Tecnologica, la Sezione Aerostrutture, la Sezione Aerodinamica, quella Ottico Fotografica, la Idrodinamica, la Divisione Motori e Strumenti di bordo, ed il centro Sperimentale di Volo. Stretti da vincoli di amicizia, spinti da interessi comuni per lo studio, da aspirazioni accademiche, sotto la guida di Gaetano Arturo Crocco ottennero brillanti risultati nelle loro ricerche aeronautiche, che furono apprezzate a livello mondiale. In seguito, molti di loro si dedicarono anche a studi di tipo astronautico, gettando le fondamenta della ricerca spaziale in Italia. Tra tutti, in questo campo, spiccano Gaetano Arturo Crocco e Luigi Broglio. "}
{"id": "2401723", "revid": "122367391", "url": "https://it.wikipedia.org/wiki?curid=2401723", "title": "USS Chicago (CA-29)", "text": "La USS \"Chicago\" (CA-29) fu un incrociatore pesante della classe Northampton, che ha combattuto per la United States Navy durante la seconda guerra mondiale. Nella storia della marineria statunitense, \u00e8 stata la seconda nave ad onorare con il nome la citt\u00e0 di Chicago nell'Illinois. La nave \u00e8 stata affondata da un aerosilurante giapponese durante la Battaglia dell'isola di Rennell, nelle Isole Salomone, il 30 gennaio 1943.\nCostruzione.\nLa \"Chicago\" fu varata il 10 aprile 1930 alla Mare Island Naval Shipyard da Miss. E. Britten. Entr\u00f2 in servizio il 9 marzo 1931, comandata dal capitano Manley Hale Simons.\nServizio.\nIl periodo tra le guerre.\nDopo una serie di test attraverso Honolulu, Tahiti e le Samoa Americane, la \"Chicago\" salp\u00f2 da Mare Island il 27 luglio 1931 e fece rotta verso la East Coast, giungendo a Fort Pond Bay presso New York, il 16 agosto. Qui, divenne nave ammiraglia della squadra di incrociatori nota come Scouting Force, con cui oper\u00f2 sino al 1940.\nNel febbraio 1932, la \"Chicago\", insieme ad altre navi della sua squadriglia, comp\u00ec delle esercitazioni di fuoco preliminari al Fleet Problem XIII (i \"Fleet Problem\" erano una serie di esercitazioni su vasta scala precedenti alla seconda guerra mondiale, e la numero XIII simul\u00f2 un attacco a Pearl Harbor in tutto e per tutto simile a quello dei Giapponesi, che sarebbe avvenuto nel 1941), al largo della costa della California. Da quel momento, la \"task force\" era di stanza sulla West Coast e, fino al 1934, oper\u00f2 nel Pacifico, dall'Alaska alla Zona del Canale di Panama e alle Hawaii. Nel 1934, l'esercitazione annuale della flotta si tenne nei Caraibi, e fu seguita nel mese di maggio dalla rivista ufficiale del Presidente Roosevelt presso il porto di New York. La Scouting Force oper\u00f2 sulla East Coast e nei Caraibi fino al mese di ottobre e poi fece ritorno alla base di San Pedro in California. Il \"Chicago\" fu una delle sei navi a ricevere la nuova (per l'epoca) apparecchiatura radar CXAM della RCA nel 1940 e continu\u00f2 ad operare al largo di San Pedro fino al 29 settembre 1940, quando fece rotta per Pearl Harbor.\nNei successivi 14 mesi, l'incrociatore pesante oper\u00f2 presso il porto hawaiano, esercitandosi con varie squadre di navi per sviluppare tattiche e sperimentare le formazioni pi\u00f9 efficienti, spostandosi fino all'Australia ed alla West Coast.\nLa seconda guerra mondiale.\nQuando i Giapponesi attaccarono Pearl Harbor il 7 dicembre 1941, la \"Chicago\" era impegnata con la \"Task Force 12\" (TF 12), che part\u00ec immediatamente per una ricerca di 5 giorni all'interno del triangolo formato da Oahu, dall'atollo Johnston e da Palmyra, cercando di intercettare le navi nemiche. Tornata a Pearl Harbor il 12 dicembre, la nave fu trasferita nella TF 11 per il periodo tra il 14 ed il 27 dicembre, per delle missioni di pattuglia e di ricognizione.\nIl 2 febbraio 1942, la \"Chicago\" lasci\u00f2 le Hawaii diretta alla Baia di Suva, dove si aggreg\u00f2 al nuovo \"ANZAC Squadron\", poi rinominato \"Task Force 44\". Nei mesi di marzo ed aprile, l'incrociatore fu impegnato al largo dell'arcipelago delle Louisiade, coprendo gli attacchi statunitensi a Lae e Salamaua, in Nuova Guinea. Posizionata in modo da bloccare le unit\u00e0 superficiali nemiche che cercavano di attaccare Port Moresby, la \"Chicago\" copr\u00ec inoltre gli sbarchi americani in Nuova Caledonia.\nIl primo maggio, la nave fu spostata da Noum\u00e9a in supporto alle unit\u00e0 del Pacifico sudoccidentale, ed il giorno 4 dello stesso mese diede appoggio alla \"Yorktown\" nel suo scontro con i Giapponesi a Tulagi, nelle Isole Salomone, nel corso della battaglia del Mar dei Coralli. Il 7 maggio con la sua squadra, l'incrociatore intercett\u00f2 ed attacc\u00f2 il gruppo giapponese che intendeva invadere Port Moresby. Il giorno successivo, la nave sub\u00ec molti attacchi aerei, e soffr\u00ec diverse perdite causate dai mitraglieri a bassa quota, ma riusc\u00ec ad abbattere gli aerei e procedere nella missione finch\u00e9 non fu chiaro che la battaglia era vinta.\nLa notte tra il 31 maggio ed il primo giugno, mentre si trovava a Sydney in Australia, la nave apr\u00ec il fuoco sui sommergibili tascabili nipponici che stavano assaltando il porto. Il capitano, Howard D. Bode, era a terra quando si scaten\u00f2 la battaglia, ed era inizialmente scettico. Salito a bordo, accus\u00f2 i suoi ufficiali di essere ubriachi in quanto la presenza dei sottomarini non era stata ancora confermata. Non poteva sapere che tre sommergibili tascabili avevano avuto il coraggio di cercare di forzare le difese del porto. Uno si trov\u00f2 incagliato nelle reti di protezione predisposte presso il porto australiano, mentre gli altri due le aggirarono. Uno dei mezzi superstiti esplose su una carica di profondit\u00e0, ma l'ultimo sottomarino lanci\u00f2 due siluri contro la \"Chicago\". Uno la manc\u00f2 e distrusse una nave che la affiancava, l'altro non deton\u00f2 e si infil\u00f2 nel terreno di Garden Island. La missione principale dei mezzi tascabili era l'affondamento della \"Chicago\", ma fall\u00ec.\nNei mesi di giugno e luglio 1942, l'incrociatore continu\u00f2 a lavorare nel Pacifico sudoccidentale. Dal 7 al 9 agosto, copr\u00ec i primi sbarchi a Guadalcanal e su altri punti delle Isole Salomone, all'inizio della controffensiva statunitense contro i Giapponesi. Il 9 agosto, fu coinvolta nella battaglia dell'isola di Savo, durante la quale fu danneggiata in modo blando da un siluro nipponico proveniente da un incrociatore. Anche se non era in pericolo, la \"Chicago\" perse presto il contatto con il nemico e non fu pi\u00f9 utile alla battaglia. La condotta del capitano Howard D. Bode durante lo scontro fu oggetto di una successiva indagine dell'ammiraglio Arthur Japy Hepburn. L'istruttoria non sarebbe dovuta trapelare ma Bode ne venne a conoscenza e tent\u00f2 il suicid\u00f2 il 19 aprile 1943 sparandosi un colpo di pistola, morendo il giorno successivo.\nDopo Savo Island, la \"Chicago\" fu riparata a Noum\u00e9a, a Sydney, ed a San Francisco, dove giunse il 13 ottobre.\nL'affondamento e la battaglia di Rennel Island.\nAll'inizio di gennaio 1943, l'incrociatore lasci\u00f2 San Francisco,ancora una volta diretto al fronte. Il giorno 27 part\u00ec da Noum\u00e9a per scortare un convoglio a Guadalcanal. La notte del 29 gennaio la nave si trov\u00f2 coinvolta nell'aspra battaglia per il controllo dell'isola di Rennell, che dur\u00f2 anche il giorno successivo. La notte precedente il giorno 30, per l'appunto, due aerei giapponesi incendiati riuscirono, in un ultimo gesto di coraggio, a illuminare la sagoma dell'incrociatore americano esponendolo agli attacchi degli aerosiluranti. Colpita due volte, la nave perse potenza e nello scafo si aprirono falle. Ciononostante, un alacre lavoro a bordo riusc\u00ec a preservare il galleggiamento e la \"Louisville\" si occup\u00f2 di scortare l'incrociatore in difficolt\u00e0 fino al mattino successivo, quando fu agganciato dalla USS \"Navajo\". Nel pomeriggio, tuttavia, mentre era al traino del rimorchiatore oceanico, la \"Chicago\" fu nuovamente colpita da 4 siluri aerei ed affond\u00f2 alle coordinate . Del suo equipaggio, 1.049 membri furono tratti in salvo dalle navi \"Navajo\", \"Waller\", \"Edwards\" e \"Sands\" mentre 56 marinai e 6 ufficiali persero la vita..\nLa perdita della \"Chicago\" adir\u00f2 non poco il comandante in capo delle forze statunitensi Chester Nimitz, che la reputava conseguenza di un errore strategico (la paura della minaccia sottomarina e la sottovalutazione degli attacchi arerei), e fu inizialmente tenuta nascosta all'opinione pubblica americana, mentre la propaganda giapponese vantava l'affondamento di tre unit\u00e0 da battaglia. Verso la met\u00e0 di febbraio, tuttavia, la notizia fu resa pubblica.\nRiconoscimenti.\nLa nave fu insignita di tre battle star per il suo servizio durante la guerra."}
{"id": "2401731", "revid": "767487", "url": "https://it.wikipedia.org/wiki?curid=2401731", "title": "General Luna (Surigao del Norte)", "text": "General Luna \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nGeneral Luna \u00e8 formata da 19 baranggay:"}
{"id": "2401735", "revid": "869733", "url": "https://it.wikipedia.org/wiki?curid=2401735", "title": "Bylany (sito archeologico)", "text": "Con il termine Bylany si intende un insediamento danubiano neolitico situato a circa 65 km ad est di Praga nella Repubblica Ceca, nella regione della Boemia. Lo scavo inizi\u00f2 nel 1956 e continua ancora oggi.\nGli scavi.\nEsso copre una vasta area di circa 6.500 metri quadrati e venne principalmente occupato durante il V millennio a.C. Successivamente, ma piuttosto raramente, vennero situate delle case lunghe sopra oppure sovrapponendosi l'uno all'altro, e gli archeologi furono capaci di scavare il sito e facilmente identificare circa 130 edifici che potrebbero essere attribuiti a 25 fasi successive, delle quali la durata di ognuna di esse si presume sia pi\u00f9 o meno di 20 anni, in 3 distinte aree focali. Si calcolano circa dieci lunghe case contemporaneamente in ogni fase. Sono stati anche suggeriti almeno quattro periodi di iati o abbandoni dell'insediamento, che venne associato a due recinti circolari.\nInfatti questa suddivisione in fasi \u00e8 stata preziosa per analizzare l'emergere della cultura della Linearbandkeramik, come gli oltre 100.000 frammenti di ceramica recuperati."}
{"id": "2401737", "revid": "767487", "url": "https://it.wikipedia.org/wiki?curid=2401737", "title": "Contea di Ashburton", "text": "La contea di Ashburton \u00e8 una delle quattro Local Government Areas che si trovano nella regione di Pilbara, in Australia Occidentale. Essa si estende su di una superficie di circa 105.647 chilometri quadrati ed ha una popolazione di 6.078 abitanti."}
{"id": "2401738", "revid": "37401", "url": "https://it.wikipedia.org/wiki?curid=2401738", "title": "Cassa di risonanza", "text": ""}
{"id": "2401741", "revid": "767487", "url": "https://it.wikipedia.org/wiki?curid=2401741", "title": "Gigaquit", "text": "Gigaquit \u00e8 una municipalit\u00e0 di Quarta classe delle Filippine, situata nella Provincia di Surigao del Norte, nella Regione di Caraga.\nGigaquit \u00e8 formata da 13 baranggay:"}
{"id": "2401746", "revid": "2036605", "url": "https://it.wikipedia.org/wiki?curid=2401746", "title": "Giulio Festo Imezio", "text": "Biografia.\nImezio ricopr\u00ec le cariche di \"corrector Tusciae et Umbriae\", \"praetor urbanus\", consolare di Campania e Sannio (357 circa, dunque uno degli ultimi prima della separazione di Campania e Sannio), \"vicarius urbis Romae\" (362), e infine proconsole d'Africa (366-368).\nPagano, in qualit\u00e0 di proconsole ricostitu\u00ec il \"sacerdotium provinciae\".\nLa sua caduta avvenne nel 368. In quell'anno la provincia d'Africa fu colpita da una grave carestia. Imezio decise allora di aprire gli \"horrea\" contenenti il grano destinato a Roma (l'Africa provvedeva all'epoca alla fornitura di grano per la citt\u00e0 di Roma) e vendette il grano al prezzo, elevato, di dieci \"modii\" per solido d'oro. Quando la carestia ebbe fine, riemp\u00ec gli \"horrea\" con nuovo grano, questa volta pagato un solido d'oro ogni trenta \"modii\"; Imezio invi\u00f2 allora il profitto ottenuto all'imperatore Valentiniano I. L'imperatore, per\u00f2, sospett\u00f2 che il governatore avesse trattenuto per s\u00e9 parte del denaro, e lo pun\u00ec confiscandogli diverse propriet\u00e0.\nImezio si rivolse allora all'aruspice Amanzio, per chiedere agli dei di ammorbidire le sue difficolt\u00e0 attraverso un sacrificio; Amanzio fu arrestato per una delazione anonima e, sebbene si rifiutasse di parlare, il ritrovamento tra le sue carte di una lettera scritta da Imezio contenente accuse contro Valentiniano fece s\u00ec che i giudici, che dipinsero un quadro a tinte fosche all'imperatore, ebbero buon gioco a condannarlo a morte. Valentiniano, irritato per gli avvenimenti, fece esiliare Frontino, un collaboratore di Imezio che aveva redatto la preghiera. Imezio fu condotto a Otricoli, dove il \"praefectus urbi\" Publio Ampelio e il suo vicario Massimino lo interrogarono; sarebbe stato immediatamente condannato a morte e giustiziato, se non si fosse appellato a Valentiniano in persona. L'imperatore, consultato, demand\u00f2 la cosa al Senato romano, sottintendendo che l'accusato dovesse essere condannato alla pena capitale; i senatori, invece, analizzarono il caso con giustizia ed esiliarono Imezio a Bua, in Dalmazia, attirando su di loro l'ira dell'imperatore (371).\nNel 376, dopo la morte di Valentiniano, Imezio fu richiamato; la provincia d'Africa gli dedic\u00f2 due statue d'oro, una a Cartagine l'altra a Roma, per le sue azioni che avevano alleviato l'impatto della carestia."}
{"id": "2401749", "revid": "599013", "url": "https://it.wikipedia.org/wiki?curid=2401749", "title": "Mart\u00edn Leiva", "text": ""}
{"id": "2401751", "revid": "287204", "url": "https://it.wikipedia.org/wiki?curid=2401751", "title": "Martin Leiva", "text": ""}
{"id": "2401755", "revid": "1543377", "url": "https://it.wikipedia.org/wiki?curid=2401755", "title": "Hiyo", "text": "La fu una portaerei della classe omonima della Marina imperiale giapponese che combatt\u00e9 durante la seconda guerra mondiale. Fu varata come veloce e lussuosa nave passeggeri con il nome di \"Idzumo Maru\" dalla Nippon Yusen Kaisha (la Compagnia delle navi a vapore delle Poste giapponesi dell'epoca), ma fu acquistata dal governo assieme alla nave gemella nel 1940 e convertita in portaerei. La gemella divenne la portaerei \"Junyo\", la \"Idzumo Maru\" prese invece proprio il nome di \"Hiyo\". Il ponte di volo fu costruito a tribordo e il fumaiolo fu fortemente inclinato verso l'esterno per migliorare la visibilit\u00e0 sul ponte di volo stesso.\nServizio.\nLa \"Hiyo\" combatt\u00e9 nella guerra del Pacifico, iniziando la guerra con una dotazione di dodici caccia Mitsubishi A6M \"Zero\", diciotto bombardieri in picchiata Aichi D3A \"Val\" e aerosiluranti Nakajima B5N \"Kate\". Nel novembre del 1942, fu danneggiata due volte dai raid aerei americani a Truk, poi nell'aprile 1943 fu danneggiata gravemente ancora a Truk. Il 10 giugno dello stesso anno, fu colpita da un numero variabile tra due e quattro di siluri provenienti dal sottomarino statunitense USS Trigger (SS-237). Fu quindi scortata a Yokosuka dal cacciatorpediniere \"Iusuku\" per essere riparata. Nel dicembre 1943 trasport\u00f2 aerei a Singapore, Saipan e Truk. Nel corso della battaglia del mare delle Filippine infine, la Hiyo venne attaccata (il 21 giugno 1944) da quattro TBF Avenger provenienti dalla USS Belleau Wood (CVL-24). Colpita da due siluri, si incendi\u00f2 e, a causa di successive esplosioni, affond\u00f2 alle coordinate . Durante la catastrofe, 1\u00a0200 uomini furono messi in salvo grazie ad alcuni cacciatorpediniere nei paraggi, ma 247 uomini (tra cui anche alcuni ufficiali) sono morti a bordo della nave."}
{"id": "2401756", "revid": "15756", "url": "https://it.wikipedia.org/wiki?curid=2401756", "title": "Clix", "text": "I Clix sono \"action figure\" alte pochi centimetri di personaggi fittizi, protagonisti di videogiochi, fumetti, film ed altro, posizionate su basi rotanti che girano a scatto.\nEsistono varie versioni di Clix; finora, le serie prodotte sono gli ActionClix, gli HeroClix e gli HorrorClix.\nDescrizione.\nLe miniature presentano una base rotante contenente i valori e i poteri ad esse assegnati, ogni miniatura ha un insieme di caratteristiche che la rendono pi\u00f9 o meno potente.\nGli attributi segnati sulla base sono:\nLa somma di questi valori, unita ai punti fatti lanciando due dadi, danno il risultato di un attacco.\nRegole del gioco.\nIl gioco \u00e8 piuttosto semplice: si inizia ponendo i Clix in posizione di partenza (ovvero, si deve mettere nelle basi la prima \"cliccata\" dopo la morte, i teschi, o il K.O, a seconda dalla serie). Vicino all'icona di un piede c'\u00e8 il numero: \u00e8 il massimo di passi in quel turno. Vicino all'icona di una mano (o di una spada) \u00e8 indicato l'attacco del Clix. Infine vicino all'immagine di uno scudo c'\u00e8 un numero che ne rappresenta la difesa.\nSempre sulla base, di fianco ad un fulmine o a una freccia \u00e8 indicata la gittata, ovvero il numero di caselle massime per attaccare a distanza. Su un Clix \u00e8 possibile trovare pi\u00f9 di una freccia/fulmine; in tal caso, i due numeri corrispondenti indicano quante volte il personaggio pu\u00f2 attaccare. Ad esempio, tre frecce permettono di attaccare tre volte ogni turno.\nSe non si dispone di una gittata \u00e8 necessario attaccare corpo a corpo. L'attaccante tira uno o due dadi e somma il numero che esce con l'attacco del suo Clix. Se il risultato \u00e8 maggiore della difesa dell'attaccato, si fa una sottrazione tra l'attacco finale dell'attaccante e la difesa dell'attaccato. Il numero che esce \u00e8 il numero di scatti che deve girare in senso antiorario il clix dell'attaccato. Quando, girando, si arriva al teschio, il clix \"muore\".\nNel caso in cui la difesa dell'attaccato sia maggiore dell'attacco dell'attaccante, l'attacco \u00e8 definito nullo. In caso di parit\u00e0, l'attaccato gira una volta la base rotante del clix.\nHorrorClix.\nLa differenza sostanziale tra gli HorrorClix e le altre serie Clix consiste semplicemente nella presenza di carte abbinate ai propri Clix, che conferiscono agli stessi abilit\u00e0 speciali.\nIn questa serie i Clix sono tratti da mostri, psicopatici e altre figure ed icone dell'orrore.\nHeroClix.\nHeroClix \u00e8 invece ispirato ai supereroi delle principali case di fumetti (DC Comics, Marvel e Indy).\nIn questa serie esistono alcune variet\u00e0 di metodo di gioco, che si conclude con il raggiungimento di un obiettivo predefinito.\nActionClix.\nGli ActionClix sono ispirati all'universo della serie di videogiochi \"Halo\". La prima serie comprendeva Clix tratti dalla prima trilogia di \"Halo\" (con sia varie versioni di Master Chief tratte da Halo 3, al pari di personaggi sempre legati al terzo capitolo, sia personaggi tratti dai primi due giochi, come i vari Profeti ed Elite). Inoltre erano presenti diversi Spartan di svariati colori, tratti palesemente dal multiplayer di \"Halo 3\". La serie pi\u00f9 recente \u00e8 tratta dall'ultimo capitolo di \"Halo\" creato da Bungie, \"\". Le innovazioni rispetto alla serie precedente sono principalmente l'introduzione della Squadra Noble."}
{"id": "2401758", "revid": "165193", "url": "https://it.wikipedia.org/wiki?curid=2401758", "title": "Grande sert\u00e3o", "text": ""}
{"id": "2401760", "revid": "767487", "url": "https://it.wikipedia.org/wiki?curid=2401760", "title": "Mainit", "text": "Mainit \u00e8 una municipalit\u00e0 di Quarta classe delle Filippine, situata nella Provincia di Surigao del Norte, nella Regione di Caraga.\nMainit \u00e8 formata da 21 baranggay:"}
{"id": "2401761", "revid": "767487", "url": "https://it.wikipedia.org/wiki?curid=2401761", "title": "Contea di East Pilbara", "text": "La contea di East Pilbara \u00e8 una delle quattro Local Government Areas che si trovano nella regione di Pilbara, in Australia Occidentale. Essa si estende su di una superficie di circa 371.696 chilometri quadrati ed ha una popolazione di 10.500 abitanti."}
{"id": "2401762", "revid": "1873126", "url": "https://it.wikipedia.org/wiki?curid=2401762", "title": "Altare di Sant'Antonio da Padova", "text": "L'Altare di Sant'Antonio \u00e8 l'altare maggiore della basilica di Sant'Antonio da Padova a Padova. Fu realizzato da Donatello tra il 1446 e il 1453 con un ricchissimo corredo scultoreo in bronzo, che comprende sette statue a tutto tondo, cinque rilievi maggiori e diciassette rilievi minori montati su una grande struttura architettonica.\nLa struttura originale venne distrutta nel tardo XVI secolo per far posto a un nuovo altare e le sculture furono riutilizzate o spostate in varie zone della chiesa. Nel XIX secolo l'altare donatelliano venne riallestito rimettendo insieme tutte le sculture, ma poich\u00e9 non esistono fonti iconografiche che testimonino com'era fatto l'altare originale, l'opera oggi visibile \u00e8 una ricostruzione puramente ipotetica e la disposizione delle opere \u00e8 tuttora dibattuta fra gli studiosi.\nStoria.\nL'importante commissione allo scultore fiorentino venne probabilmente decisa dopo aver visto il risultato del \"Crocifisso\" bronzeo (1443-1447), oggi collocato sopra l'altare, ma originariamente pensato forse per il coro.\nGrazie alla generosa donazione del cittadino padovano Francesco del Tegola, datata 3 aprile 1446, pot\u00e9 essere progettato un complesso mai visto prima, in gran parte nel costosissimo bronzo con la tecnica della cera persa.\nIl procedere dei lavori \u00e8 documentato bene dalle numerose testimonianze d'archivio. Iniziati i lavori nella seconda met\u00e0 del 1446, nel maggio dell'anno successivo i singoli pezzi erano stati gi\u00e0 fusi. Almeno cinque aiutanti parteciparono all'impresa: Urbano da Cortona, Giovanni da Pisa, Antonio Chellini, Francesco del Valente e il pittore Niccol\u00f2 da Pizzolo.\nNelle intenzioni dei committenti c'era che l'opera venisse terminata in tempo per la festa di Sant'Antonio da Padova del 13 giugno 1450, ma in realt\u00e0 ancora dopo la partenza di Donatello da Padova (1453) sono registrati ritocchi fino al 1477. Appena terminato l'altare doveva offrire una visione imponente, con la policromia e l'effetto abbagliante delle dorature e argentature. Gli elementi decorativi erano impostati in ricche varianti, che andavano dalle figurette dei rilievi, alla pienezza plastica delle opere a tutto tondo, dalle pose pi\u00f9 composte a quelle pi\u00f9 freneticamente concitate.\nCon la ristrutturazione del presbiterio nel 1591, l'altare venne smembrato e le varie opere divise in pi\u00f9 punti della basilica. Nel nuovo altare barocco vennero reimpiegate solo alcune statue donatelliane, soprattutto nel coronamento. Solo nel 1895 fu ricomposto da Camillo Boito, il quale per\u00f2 cre\u00f2 una sistemazione fantasiosa e diversa dalla composizione originale.\nDescrizione.\nLa struttura architettonica.\nAnche se fortunatamente tutte le sculture sono sopravvissute, la perdita della struttura architettonica originale in cui erano collocate ha comportato un danno notevole alla leggibilit\u00e0 dell'opera, conoscendo l'estrema attenzione con cui Donatello definiva i rapporti tra le figure, lo spazio e il punto di vista dell'osservatore.\nLa ricostruzione odierna schiera le statue una accanto all'altra, su due livelli, e anche i rilievi sono quasi tutti concentrati sulla faccia anteriore. All'epoca invece i lati posteriori degli altari avevano dignit\u00e0 pari alla faccia anteriore, perch\u00e9 essi erano destinati al godimento dei committenti, cio\u00e8 dei presbiteri che partecipavano alla messa seduti nel coro, rigidamente separati dai fedeli tramite iconostasi che erano ben visibili in ogni chiesa fino alla Controriforma.\nL'aspetto originale molto probabilmente ricordava una sacra conversazione tridimensionale, con le figure dei sei santi a tutto tondo disposte attorno a una \"Madonna col Bambino\" sotto una sorta di baldacchino poco profondo scandito da otto colonne o pilastri, posto a ridosso degli archi del deambulatorio, non all'inizio del presbiterio come oggi. Il basamento, ornato da rilievi su tutti i lati, era una sorta di predella, mentre lo zoccolo doveva essere decorato da intarsi marmorei.\nStudiando i pochi frammenti rimasti (tra cui due alla Fondazione Romano di Firenze, non unanimemente riconosciuti dalla critica), gli studiosi hanno formulato varie ipotesi di ricostruzione, ma senza trovare un accordo, tanto che se ne contano almeno 15 tipi diversi. L'ipotesi che gode di maggior credito \u00e8 quella di White del 1969, dove l'altare, rialzato da gradini, ha la forma di un parallelepipedo ideale con le facce anteriore e posteriore quadrate e sormontate da una cimasa a forma di arco a tutto sesto ribassato, come quello dell'\"Annunciazione Cavalcanti\", ripreso poi abbastanza fedelmente, si pensa, da Andrea Mantegna nella \"Pala di San Zeno\".\nLe statue a tutto tondo.\nAl centro dell'altare si doveva trovare sicuramente la \"Madonna col Bambino\", figura chiave della venerazione di Sant'Antonio, affiancata come in una sacra conversazione dalle altre statue di santi: Francesco, Antonio, Giustina, Daniele, Ludovico e Prosdocimo.\nL'effetto generale doveva essere quello di un propagarsi del moto a onde successive sempre pi\u00f9 intense, partendo dalla Vergine al centro, che era ritratta nell'atto bloccato di alzarsi dal trono per mostrare il Bambino ai fedeli. Le varie ricostruzioni dividono le sculture in gruppi di due e tre (tre al centro, due a destra e due a sinistra), oppure ne ruotano due o quattro sui fianchi o sul retro.\nI rilievi.\nPi\u00f9 complesso \u00e8 ricostruire la disposizione dei numerosi rilievi. Il pannello pi\u00f9 importante \u00e8 la \"Deposizione di Cristo\", misurante 138x188 cm e forse destinato al centro del lato posteriore. \u00c8 l'unico rilievo non in bronzo ma in pietra calcarea in parte brunita, con inserti policromi.\nQuattro pannelli maggiori (57x123) raffigurano i \"Miracoli di sant'Antonio\" ed erano collocati forse in una posizione simile a quella odierna, ai lati cio\u00e8 delle facce principali del basamento, sotto le sculture a tutto tondo. \nNel rilievo con la \"Presentazione dell'ostia alla mula\", lo spazio venne spartito da tre archi in scorcio non proporzionati con le dimensioni dei gruppi delle figure, in modo da sottolineare la solennit\u00e0 del momento. Nel rilievo con la \"Miracolo del figlio pentito\", la scena \u00e8 inserita davanti a un grandioso proscenio paesistico-architettonico. Gli altri due rilievi sono la \"Miracolo del cuore dell'avaro\" e il \"Miracolo del neonato che parla\". I quattro grandi pannelli dei \"Miracoli\" sono composti in scene affollate, dove l'evento miracoloso \u00e8 mescolato alla vita quotidiana, ma sempre immediatamente individuabile grazie all'uso di linee di forza. Sullo sfondo si aprono maestosi fondali di architetture straordinariamente profonde, nonostante il bassissimo rilievo stiacciato. Numerosi temi sono desunti da monumenti antichi, ma quello che pi\u00f9 colpisce \u00e8 la folla, che per la prima volta diventa parte integrante della rappresentazione. In generale la linea \u00e8 articolata e vibrante, con balenii di luce esaltati dalle dorature e dalle argentature (oggi ossidate) delle parti architettoniche.\nNella \"Deposizione\" in pietra, sempre per l'altare del Santo, rielabor\u00f2 il modello antico della morte di Meleagro; lo spazio viene annullato: della composizione rimangono solo il sarcofago e le figure in modo da accentuare la drammaticit\u00e0 dell'episodio, anche grazie alla mimica facciale e alla gestualit\u00e0 esasperate, che stravolgono i personaggi rendendoli singolarmente irriconoscibili, tanto da creare uno schermo unitario di figure dolenti sconvolte nei lineamenti, che riduce i volti a maschere di dolore e costruisce i corpi e le vesti con angoli acuti. Spicca la linea dinamica, esaltata dalla policromia. \nIn quest'opera, di impatto fondamentale per l'arte dell'Italia settentrionale, Donatello rinunci\u00f2 ai principi di razionalit\u00e0 e fiducia nell'individuo, tipicamente umanistiche, che negli stessi anni ribadiva invece nel \"Gattamelata\". Si tratta dei primi sintomi, colti con estrema prontezza dall'artista, della crisi degli ideali del primo Rinascimento, che matur\u00f2 nei decenni successivi.\nSeguono per dimensioni una formella quadrata con il \"Cristo morto\" (58x56) forse al centro della faccia principale, e quattro formelle quadrate con i simboli degli evangelisti (59,80x59,80\u00a0cm), forse destinate ai lati:\nInfine si hanno i rilievi di dodici formelle alte e strette (58x21 cm) con \"Angeli musicanti\", che forse intervallavano i rilievi maggiori e che oggi sono invece allineati uno dopo l'altro su fronte della mensa eucaristica."}
{"id": "2401764", "revid": "729019", "url": "https://it.wikipedia.org/wiki?curid=2401764", "title": "Platforma Canal+", "text": "Platforma Canal+ (ITI Neovision) (ora nc+) era una piattaforma televisiva commerciale per televisione digitale satellitare offerta dal gruppo francese Canal+ e destinata al mercato polacco (\"Cyfra\" in polacco significa appunto \"Cifra\"). Essa offriva 800 canali radio e televisivi. 82 di questi erano dedicati al pubblico polacco, mentre i canali restanti erano disponibili in free-to-air nei satelliti Hot Bird e Astra.\nL'offerta comprendeva diversi canali radiofonici e televisivi polacchi e canali televisivi da tutta Europa, Asia e Medioriente. Al 2007 Cyfra+ contava 1 milione di abbonati. Il 21 marzo 2013 dalla fusione delle piattaforme Cyfra+ e n nasce nc+."}
{"id": "2401770", "revid": "599013", "url": "https://it.wikipedia.org/wiki?curid=2401770", "title": "Marcelo Milanesio", "text": ""}
{"id": "2401771", "revid": "76430", "url": "https://it.wikipedia.org/wiki?curid=2401771", "title": "High Definition Television", "text": ""}
{"id": "2401772", "revid": "767487", "url": "https://it.wikipedia.org/wiki?curid=2401772", "title": "Malimono", "text": "Malimono \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nMalimono \u00e8 formata da 14 baranggay:"}
{"id": "2401773", "revid": "116032207", "url": "https://it.wikipedia.org/wiki?curid=2401773", "title": "Zwenkau", "text": "Zwenkau \u00e8 una citt\u00e0 di 9280 abitanti della Sassonia, in Germania.\nAppartiene al circondario (\"Landkreis\") di Lipsia (targa L)."}
{"id": "2401775", "revid": "72811", "url": "https://it.wikipedia.org/wiki?curid=2401775", "title": "Dodongo", "text": ""}
{"id": "2401776", "revid": "466539", "url": "https://it.wikipedia.org/wiki?curid=2401776", "title": "Tour d'A\u00ef", "text": "La Tour d'A\u00ef (2.332\u00a0) \u00e8 una montagna delle Prealpi di Vaud e Friburgo nelle Prealpi Svizzere. Si trova nello svizzero Canton Vaud.\nDescrizione.\n\u00c8 possibile salire sulla vetta partendo dalla localit\u00e0 Berneuse e passando poi per il Lago d'A\u00ef.\nCollegamenti esterni.\nLa Tour d'A\u00ef su viaferrata.org"}
{"id": "2401778", "revid": "93556", "url": "https://it.wikipedia.org/wiki?curid=2401778", "title": "Citt\u00e0 di Karratha", "text": "La citt\u00e0 di Karratha \u00e8 una delle quattro Local Government Areas che si trovano nella regione di Pilbara, in Australia Occidentale. Essa era precedentemente conosciuta col nome di Contea di Roeburne, ma venne rinominata in data 1\u00ba luglio 2014 in seguito al riconoscimento di Karratha come citt\u00e0 da parte del governo centrale.\nEssa si estende su di una superficie di circa 15.197 chilometri quadrati ed ha una popolazione di 16.423 abitanti.\nLa sede del Governo si trova a Karratha."}
{"id": "2401780", "revid": "124153295", "url": "https://it.wikipedia.org/wiki?curid=2401780", "title": "Miseno (mitologia)", "text": "Miseno, figlio del troiano Eolo, \u00e8 un personaggio della mitologia italica, trombettiere dell'esercito di Troia nell'Eneide di Virgilio. \n&lt;br&gt;\u00c8 citato di sfuggita nel Libro terzo, quando manda il segnale ai compagni per attaccare le Arpie con \"il cavo bronzo\" (III, 239-240). \n&lt;br&gt;Nel Libro sesto l'eolide Miseno viene trovato vittima di \"indigna morte\", ed \u00e8 ricordata la sua grande amicizia con Ettore con cui aveva combattuto al fianco \"lituo... et hasta\" prima di unirsi a Enea (VI, 162-170).\nLa sua fine, prevista dalla Sibilla come necessario sacrificio umano per permettere l'accesso di Enea all'Ade, era avvenuta per volere del dio Tritone (\"inter saxa virum spumosa immerserat unda\", 174), invidioso della sua arte; che Miseno , \"demens\", aveva osato sfidare con la sua cava conchiglia (\"...forte cava dum personat aequora concha\", 171-174). \n&lt;br&gt;Enea con i compagni costruisce un santuario per dargli sepoltura, e lo invoca perch\u00e9 dunque gli sia concesso il \"ramo d'oro\" necessario per discendere agli Inferi (175-189).\nDa lui prende il nome Capo Miseno."}
{"id": "2401783", "revid": "6923", "url": "https://it.wikipedia.org/wiki?curid=2401783", "title": "Chevrolet Cruze", "text": "La Chevrolet Cruze \u00e8 un'autovettura media prodotta dal 2009 al 2019 dalla casa automobilistica coreana Daewoo (ora GM Korea). La vettura sostituisce in Europa la Chevrolet Nubira mentre nei mercati asiatici viene venduta sotto la denominazione Daewoo Lacetti Premiere e in Australia \u00e8 conosciuta come Holden Cruze.\nIl contesto.\nLa Cruze nasce per sostituire numerosi modelli (oltre la Nubira) prodotti in tutto il mondo, come la Chevrolet Cobalt venduta nei soli Stati Uniti, l'australiana Holden Viva, la Pontiac G5 venduta nelle Americhe e la Chevrolet Optra venduta nei paesi emergenti. La nuova \"world car\" oltre ad adottare un'unica denominazione a seconda del marchio produttore \u00e8 stata progettata su una piattaforma totalmente nuova (telaio \"Delta II\") sviluppata dai tecnici del marchio Opel per adattarsi anche per la quarta serie della Astra.\nIl design anticipa le linee delle future vetture del marchio, caratterizzate da un frontale spigoloso dotato di una mascherina di grandi dimensioni, fari sfuggenti e nervature sul cofano. La coda molto pi\u00f9 tradizionale possiede una fanaleria vagamente ispirata alla concorrenza tedesca. Lunga circa 4,60\u00a0metri la nuova Cruze adotta uno schema di sospensioni semplici e poco costoso da produrre configurato come MacPherson per l'avantreno e ponte torcente al retrotreno. La struttura telaistica \u00e8 stata progettata anche per ottenere il massimo punteggio nei test di sicurezza EuroNCAP.\nGli interni elaborati in Germania risultano ispirati alla Opel Insignia ma segnano un netto passo in avanti in fatto di qualit\u00e0 rispetto alla vecchia Nubira, dove si nota un andamento della plancia in modo da formare una \"V\" centrale. Numerosi gli elementi di rifinitura; dalle classiche plastiche di colore scuro agli abbinamenti bicolore argentati oppure in simil radica. La strumentazione possiede una retroilluminazione a Led di colore bianco e blu.\nIn Europa la Cruze viene presentata al Salone di Parigi edizione 2008 annunciandone l'arrivo entro un paio di anni anche delle versioni Station wagon e Hatchback a 2 volumi. Le vendite in Italia sono iniziate nel 2009.\nDi due anni pi\u00f9 tardi \u00e8 il debutto della versione due volumi e cinque porte. Rispetto alla versione a quattro porte \u00e8 venti kg pi\u00f9 pesante, otto centimetri pi\u00f9 corta ed ha un baule di dimensioni meno generose seppur maggiormente flessibile e versatile nell'utilizzo dello spazio per passeggeri e bagagli. Gli allestimenti e le motorizzazioni (1.6 a benzina, 2.0 a gasolio e 1.8 con doppia alimentazione benzina/gpl) rimangono gli stessi della versione pi\u00f9 lunga.\nAl Salone dell'automobile di Parigi del 2012 viene presentata la versione station wagon che \u00e8 lunga 468\u00a0cm, larga 180\u00a0cm e alta 148\u00a0cm. Il bagagliaio cresce a 500 litri di capacit\u00e0 minima, e, a sedili reclinati, raggiunge l'ottima capacit\u00e0 di 1478 litri.\nContemporaneamente alla versione giardinetta della Cruze arriva anche il lieve restyling di met\u00e0 carriera. Cambiano gli alloggiamenti per i fendinebbia nel frontale e viene leggermente ridisegnato il paraurti anteriore. La griglia frontale, pur rimanendo delle stesse dimensioni, non \u00e8 pi\u00f9 a nido d'ape ma a listelli cromati. La commercializzazione in Europa termina nel 2015 a causa dell'eliminazione del marchio Chevrolet in Europa (tranne Camaro e Corvette).\nAl Salone dell'automobile di Detroit del 2015 viene presentata la seconda generazione che sar\u00e0 disponibile nel 2016 anche in versione due volumi cinque porte.\nProduzione.\nLa Cruze viene prodotta dal 24 febbraio 2009 presso gli stabilimenti Sud Coreani di Incheon; da questo provengono gli esemplari importati in Europa. In contemporanea alla Corea \u00e8 partita la produzione a San Pietroburgo in Russia in un impianto nuovo inaugurato nei primi mesi del 2009 destinato a produrre anche le Opel Astra e le Chevrolet Captiva. Dalla fine del 2009 partir\u00e0 la produzione in Cina mentre dal 2010 la vettura sar\u00e0 assemblata in America (a Lordstown nell'Ohio), in Thailandia e nel sud dell'Australia presso gli stabilimenti Holden di Elizabeth.\nVendite.\nNel 2011 con 704\u00a0691 unit\u00e0 vendute la Cruze si piazza all'ottavo posto delle vetture pi\u00f9 vendute al mondo. Nel 2013 invece sale di posizione raggiungendo il sesto posto, mantenendo la cifra di 664\u00a0000 unit\u00e0 vendute.\nAl 2014 la Cruze ha superato i due milioni di vetture vendute in tutto il mondo.\nCompetizioni sportive.\nLa Cruze \u00e8 utilizzata nel Campionato del mondo turismo (WTCC) e nel 2012 ottiene il suo primo titolo costruttori.\nMotorizzazioni.\nLa gamma propulsori della Cruze \u00e8 composta da tre motorizzazioni benzina pi\u00f9 una variante bi-fuel prodotta in Italia dalla BRC, e un motore turbodiesel progettato dalla VM Motori sotto il nome di \"RA 420 SOHC\" grazie ad un accordo effettuato nel 2005 con la GM. Attualmente questo motore non fa parte della produzione VM viene bens\u00ec prodotto su licenza GM-Daewoo e Hyundai Motor Company. nelle versioni adatte alle rispettive applicazioni. Tutti i propulsori sono omologati secondo i parametri della normativa Euro 5 ad eccezione del 2.0 \"VCDI\" che comunque presenta il filtro antiparticolato di serie nonostante sia Euro 4. Il motore 1.8 16V \"Ecotec\" (disponibile in Italia con doppia alimentazione benzina/gpl) \u00e8 abbinato ad una trasmissione manuale a 5 marce oppure ad un'automatica sequenziale a 6 rapporti."}
{"id": "2401785", "revid": "154893", "url": "https://it.wikipedia.org/wiki?curid=2401785", "title": "Modio", "text": ""}
{"id": "2401786", "revid": "24411435", "url": "https://it.wikipedia.org/wiki?curid=2401786", "title": "Modius", "text": ""}
{"id": "2401792", "revid": "767487", "url": "https://it.wikipedia.org/wiki?curid=2401792", "title": "Citt\u00e0 di Port Hedland", "text": "La citt\u00e0 di Port Hedland \u00e8 una delle quattro Local Government Areas che si trovano nella regione di Pilbara, in Australia Occidentale. Essa si estende su di una superficie di circa 11.844 chilometri quadrati ed ha una popolazione di circa 18.000 abitanti."}
{"id": "2401793", "revid": "28592", "url": "https://it.wikipedia.org/wiki?curid=2401793", "title": "Vladimiro Monomaco", "text": ""}
{"id": "2401798", "revid": "767487", "url": "https://it.wikipedia.org/wiki?curid=2401798", "title": "Energy (Keri Hilson)", "text": "Energy \u00e8 un brano musicale uptempo R&amp;B della cantautrice statunitense Keri Hilson, pubblicato come primo singolo ufficiale dell'artista. Scritto e prodotto dal collettivo artistico The Runaways, composto da Louis Biancaniello, Sam Watters, Rico Love, e Wayne Wilkins, il singolo \u00e8 stato pubblicato il 27 maggio 2008 come brano apripista dall'album di debutto di Hilson, In a Perfect World... Pur avendo uno scarso successo in patria e quasi ovunque, il pezzo ha raggiunto la posizione numero due in Nuova Zelanda, dove \u00e8 anche stato certificato disco d'oro.\nVideo.\nKeri Hilson ha presentato in anteprima il video della canzone, diretto da Melina Matsoukas e prodotto da Wohn Winter, sul sito MTV.com il 14 luglio 2008. Ambientato principalmente in una palestra di boxe e in un appartamento, il video narra la storia della fine della relazione tra Keri e il suo ragazzo, interpretato da Christian Keyes. I due vengono mostrati i vari momenti della loro storia, passati soprattutto ad allenarsi sul ring, dove il ragazzo provoca fisicamente Keri la quale, sconcertata risponde con forza. Nella prima parte del video la cantante esegue il pezzo negli spogliatoi della palestra, vestita di un body chiaro e con capelli bagnati, mentre si prepara per l'allenamento. Successivamente esegue il brano sul ring, con capelli asciutti perfettamente lisci e con indosso la cintura tipica dei pugili. Il video prosegue mostrando gli inutili sforzi della cantante per salvare una storia ormai giunta al termine, e l' \"energia\" della cantante esplode nella scena finale del videoclip, in cui si trova a dover affrontare un'avversaria che sembra sconfiggerla a suon di pugni, ma contro la quale sferra infine un attacco decisivo per la vittoria.\nSuccesso commerciale.\n\"Energy\" ha deluso le aspettative nella classifica a stelle e strisce: si \u00e8 infatti appena affacciato nella Hot 100 di Billboard, dove arrivato all posizione numero 78, mentre nella classifica R&amp;B \u00e8 arrivato alla numero 21. Pi\u00f9 successo ha avuto nella classifica dei pezzi pi\u00f9 trasmessi nelle discoteche, dove ha raggiunto la numero 12.\nIn Nuova Zelanda invece il singolo \u00e8 stato un enorme successo. Entrato in classifica il 11 agosto 2008 alla posizione numero 12, ha raggiunto la seconda posizione durante la sua quarta settimana di presenza, diventando il secondo singolo di Hilson a raggiungere la posizione numero 2 in Nuova Zelanda, dopo The Way I Are con Timbaland. Il singolo ha passato 11 settimane in classifica, di cui 7 passate nelle prime 10 posizioni."}
{"id": "2401799", "revid": "1005847", "url": "https://it.wikipedia.org/wiki?curid=2401799", "title": "Elezioni politiche a San Marino del 1915", "text": "Le elezioni politiche a San Marino del 1915 (IV legislatura) si svolsero il 13 giugno.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni non \u00e8 presente alcuna lista alle elezioni del 1915. Ma erano presenti solo candidati, indipendenti iscritti al Partito Socialista Sammarinese o all'Unione Democratica Sammarinese.\nElezioni del 13 giugno 1915.\nTotale seggi scrutinati"}
{"id": "2401800", "revid": "709565", "url": "https://it.wikipedia.org/wiki?curid=2401800", "title": "Ortone", "text": "Ortone (\"Horton\") \u00e8 un personaggio immaginario dei libri per bambini \"Horton Hatches the Egg\" e \"Horton Hears a Who\", entrambi del Dr. Seuss.\nPersonaggio.\nOrtone \u00e8 un elefante gentile e sensibile che affronta numerose peripezie (mantenere un uovo al caldo durante un temporale, salvare un pianeta ecc.) vincendole tutte.\nAltri media.\nOrtone appare nelle seguenti opere:"}
{"id": "2401802", "revid": "697352", "url": "https://it.wikipedia.org/wiki?curid=2401802", "title": "Gran principi di Moscovia", "text": ""}
{"id": "2401807", "revid": "486946", "url": "https://it.wikipedia.org/wiki?curid=2401807", "title": "Pereyaslav", "text": ""}
{"id": "2401810", "revid": "729019", "url": "https://it.wikipedia.org/wiki?curid=2401810", "title": "Curtiss SOC Seagull", "text": "Il Curtiss SOC Seagull (in inglese gabbiano) era un ricognitore catapultabile prodotto dall'azienda statunitense Curtiss-Wright alla fine degli anni trenta ed impiegato durante la seconda guerra mondiale.\nProgettato da Alexander Solla per la United States Navy, l'aereo venne impiegato sulle navi da battaglia e sugli incrociatori in configurazione idrovolante con lancio da catapulta e recupero dal mare. L'aereo aveva le ali ripiegabili verso la fusoliera proprio per la conservazione a bordo delle navi. In caso di utilizzo con base a terra, il galleggiante centrale veniva sostituito da un carrello d'atterraggio fisso convenzionale.\nStoria del progetto.\nIl SOC fu avviato in produzione nel 1933 ed entr\u00f2 in servizio nel 1935. Il primo ordine fu emesso dalla U.S.Navy per 135 esemplari denominati SOC-1, ai quali segu\u00ec un ordine per 40 aerei in versione SOC-2 per l'appoggio alle operazioni di sbarco e 83 SOC-3.\nLa Curtiss-Wright consegn\u00f2 258 velivoli tra tutte le versioni SOC, con denominazioni comprese tra SOC-1 e SOC-4, a partire dal 1937. La versione SOC-3 fu la base per la progettazione della versione prodotta dalla Naval Aircraft Factory e dal nome SON-1. Il NAF venne consegnato in 44 esemplari a partire dal 1940.\nImpiego operativo.\nEntro la fine degli anni trenta, il SOC aveva sostituito il suo predecessore in tutta la flotta americana e la produzione termin\u00f2 nel 1938. Nel corso della seconda guerra mondiale, per\u00f2, la maggior parte delle corazzate vennero equipaggiate con un aereo con migliori prestazioni, il Vought OS2U, mentre i gi\u00e0 obsoleti SOC rimasero sugli incrociatori dove si pens\u00f2 di sostituirli con una terza generazione Curtiss SO3C Seamew. Tuttavia, anche il progetto SO3C venne considerato dotato di un motore con caratteristiche insufficienti e il piano per motorizzarlo diversamente venne scartato. Malgrado queste considerazioni, il SOC, pur essendo un progetto di una generazione precedente e con crescenti limitazioni, continu\u00f2 a essere utilizzato per missioni di osservazione e di ricognizione a corto raggio con sufficiente efficacia.\nNel suo impiego navale, l'idrovolante veniva fatto ammarare al termine delle sue missioni nella scia della nave che lo trasportava e issato a bordo con un argano.\nInizialmente, il SOC era denominato XO3C-1 e questo nome venne mantenuto dalla data di avvio della produzione fino ai primi sei mesi di servizio nella marina statunitense. Il nome venne successivamente cambiato in SOC, quando venne deciso di tenere conto anche nella sigla dei due ruoli in cui veniva impiegato: esplorazione e osservazione. Il soprannome \"Seagull\" non venne usato ufficialmente fino al 1941, data in cui la U.S. Navy decise di adottare anche nella propria documentazione i nomi convenzionali adottati per gli aeromobili e non solo le denominazioni alfa-numeriche."}
{"id": "2401813", "revid": "123155675", "url": "https://it.wikipedia.org/wiki?curid=2401813", "title": "Les Troyens", "text": "\"Les Troyens (I Troiani)\" \u00e8 un'opera in cinque atti di Hector Berlioz su libretto dello stesso compositore, ispirato all'\"Eneide\" di Virgilio.\nOpera.\nIl fiasco dell'opera \"Benvenuto Cellini\" nel 1838 indusse Berlioz a ricercare altre forme di espressione musicale diverse dall'opera lirica. Occorrer\u00e0 pertanto attendere circa vent'anni per la composizione di una nuova opera, incoraggiato dall'amica di Franz Liszt, principessa Carolyne von Sayn-Wittgenstein.\nComposta fra il 1856 ed il 1858, \"Les Troyens\" incontr\u00f2 grandi difficolt\u00e0 ad essere messa in scena. L'opera dovette essere scissa in due opere pi\u00f9 brevi, \"La Prise de Troie\", della durata di un'ora e mezza e \"Les Troyens \u00e0 Carthage\", di due ore e mezza. Berlioz riusc\u00ec a vedere soltanto la rappresentazione della seconda parte, rappresentata al Th\u00e9\u00e2tre Lyrique di Parigi il 4 novembre 1863. La prima parte venne eseguita in forma di concerto nel 1879. \nL'opera integrale, pressoch\u00e9 completa, venne data per la prima volta al Gro\u00dfherzoglichen Hoftheater di Karlsruhe il 6 e 7 dicembre 1890 alla presenza di Andr\u00e9 Messager. \nLe ragioni della mancata rappresentazione dell'opera completa furono la lunghezza (quattro ore, durata raggiunta peraltro da alcune opere di Wagner) e la profusione di mezzi scenici richiesti per l'allestimento - fra cui il famoso cavallo - , oltre alle grandi masse orchestrali e corali. Al momento delle prove precedenti la prima l'originalit\u00e0 delle partitura sconcert\u00f2 gli interpreti a tal punto che il direttore del teatro, Carvalho, fu costretto a concedere pi\u00f9 tempo per familiarizzare con essa. L'opera \"Les Troyens \u00e0 Carthage\" non fu un insuccesso; anzi, fu giudicata in modo molto positivo da Cl\u00e9ment e Larousse nel \"Dictionnaire des op\u00e9ras\" del 1905, alla voce \u00ab Les Troyens \u00bb (la dicitura non \u00e8 precisa, perch\u00e9 \u00e8 considerata solo la seconda parte dell'opera, quella cartaginese).\nLa prima parigina venne data soltanto nel 1921, ma in una versione abbreviata. La prima vera esecuzione integrale, in una sola serata, venne data nel 1957 al Covent Garden a Londra. Essa fu seguita da una incisione discografica nel 1969 diretta da Colin Davis, edizione di riferimento ancora oggi (anche se la versione pi\u00f9 completa di Charles Dutoit \u00e8 del 1994, integrando il preludio di \"Troyens \u00e0 Carthage\" all'inizio del terzo atto).\nPersonaggi.\nIl ruolo della protagonista, negli atti I e II, \u00e8 quello di Cassandra e negli atti III, IV e V, quello di Didone. Spesso i due ruoli vengono interpretati dalla stessa cantante. \u00c8 stato il caso di R\u00e9gine Crespin della quale rimane una registrazione di arie del 1965 sotto la direzione di Georges Pr\u00eatre. Il quinto atto \u00e8 detto l'atto di Didone, realizzato in tre quadri, comprende il monologo \"Ah, ah, je vais mourir\" e l'aria \"Adieu, fi\u00e8re cit\u00e9\" alla fine del secondo quadro. La morte di Didone e le sue invettive contro Roma sono fra le pagine pi\u00f9 celebri dell'opera.\nIl ruolo del protagonista \u00e8 quello di Enea, il cui pezzo d'ingresso, (\"Du peuple et des soldats\"), \u00e8 uno dei pi\u00f9 spettacolari dell'opera: il tenore arriva correndo e narra la morte di Laocoonte cantando una frase dalla tessitura molto complessa e difficile. Il suo duetto con Didone del IV atto, (\"Nuit d'ivresse et d'extase infinie\"), \u00e8 stato il pezzo pi\u00f9 acclamato, sin dalla prima rappresentazione.\nI personaggi di Ettore e Andromaca appaiono entrambi in maniera non tradizionale. Andromaca appare con il figlio Astianatte nel primo atto, in una pantomima durante il canto del coro. Ettore, invece, appare sotto forma di uno spettro nel primo quadro del II atto; egli invita Enea a partire da Troia ed a fondare Roma (\"Ah !\u2026 fuis, fils de V\u00e9nus\").\nTrama.\nLa prise de Troie.\nAtto 1.\nIl popolo troiano finalmente esce dalle mura della citt\u00e0, per la prima volta dopo dieci anni di guerra, esultando per la scomparsa della flotta greca (Coro: \"Ha! Ha! Apr\u00e8s dix ans\") e si dirige ad osservare l'enorme cavallo di legno che i Greci hanno lasciato sulla piana ormai deserta. La sola Cassandra, la profetessa mai creduta, \u00e8 inquietata da un sinistro presagio, ed \u00e8 l'unica a sospettare che il cavallo di legno sia in realt\u00e0 un tranello (Aria: \"Malheureux Roi!\"). Invano la donna cerca di convincere l'amato Corebo a lasciare la citt\u00e0: l'uomo decide di rimanere accanto alla donna che ama (Duetto: \"Reviens \u00e0 toi\").\nMentre sfila in processione la famiglia regale, Enea porta la notizia di un terribile prodigio: il sacerdote Laocoonte, nutrendo gli stessi dubbi di Cassandra, ha cercato di distruggere il cavallo di legno lanciandogli contro un giavellotto ed esortando il popolo a distruggere l'idolo, ma due serpenti giganteschi, sorti dal mare, l'avevano stritolato e divorato (Ottetto: \"Ch\u00e2timent effroyable!\"). Priamo, per implorare il perdono di Pallade Atena, divinit\u00e0 a cui \u00e8 dedicato il cavallo, ordina di portare il colosso nella citt\u00e0, le cui mura sono state gi\u00e0 aperte per favorirne l'ingresso. L'atto si chiude con la sconvolta Cassandra che, in preda all'orrore, assiste alla gioiosa processione e all'ingresso del cavallo nella citt\u00e0 (Marcia: \"Du roi des dieux\").\nAtto 2.\nIl sonno di Enea \u00e8 turbato da presagi funesti: in sogno gli appare l'ombra di Ettore, che gli ordina di partire per l'Italia per rifondare una nuova Troia (Recitativo: \"Fuis, fils de Venus!\"). L'amico Panteo e Corebo esortano Enea e il figlio Ascanio ad unirsi alla resistenza, dato che il saccheggio \u00e8 gi\u00e0 iniziato. La scena si sposta dentro il palazzo di Priamo, dove le donne stanno implorando la salvezza della citt\u00e0 presso l'altare di Cibele. Cassandra, ascoltata troppo tardi, annuncia di voler morire, ora che Corebo \u00e8 stato ucciso nella battaglia: la maggior parte delle donne prende la sua decisione, e le titubanti vengono cacciate in malo modo. All'ingresso dei soldati greci, Cassandra si uccide, seguita dalle sue compagne, e spira gridando \"Salva i nostri figli, Enea! Italia, Italia!\".\nLes Troyens \u00e0 Carthage.\nAtto 3 (1).\nIl popolo cartaginese inneggia alla loro regina Didone, che, in poco tempo, ha fondato un regno gi\u00e0 prospero e solido. La regina \u00e8 per\u00f2 ancora velata dalla malinconia, e la sorella Anna, scherzando, la esorta ad innamorarsi di nuovo e a prendere marito: ma Didone, il cui primo sposo Sicheo era stato ucciso dal fratello, ha giurato di non volere pi\u00f9 amare (Duetto: \"Sa voix fait na\u00eetre\"). Il poeta di corte Iopa annuncia l'arrivo della flotta troiana e la suppliche degli esuli, che vengono accolti di buon grado da Didone: improvvisamente, Narbal, consigliere di corte, annuncia che Iarba, Re dei Numidi e pretendente disprezzato dalla regina, sta attaccando i campi cartaginesi. Enea si rivela allora alla regina, offrendosi di aiutarla a sconfiggere il nemico per ringraziarla dell'ospitalit\u00e0. Didone accetta l'alleanza, ed Enea parte ad aiutare i cartaginesi con i suoi (Finale: \"C'est le Dieu Mars\").\nAtto 4 (2).\nNarbal si lamenta con Anna delle distrazioni di Didone, da troppo tempo intenta, anzich\u00e9 alle cure del regno, a spettacoli, danze e banchetti: Anna rimprovera il serioso consigliere, rallegrandosi per la felicit\u00e0 che la sorella sta ritrovando accanto ad Enea (Duetto: \"De quels revers menaces-tu Carthage\"). La regina, innamorata di Enea, trova consolazione solo nei racconti di guerra dell'esule troiano (Quintetto: \"Voyez, Narbal, la main l\u00e9g\u00e8re\"). I due amanti si concedono una nuova notte d'amore (Duetto: \"Nuit d'ivresse\"), funestata dall'improvvisa voce del dio Mercurio, che per tre volte grida \"Italia!\" indicando a Enea il mare.\nAtto 5 (3).\nPanteo raduna i troiani, esortandoli a prepararsi: Enea \u00e8 continuamente turbato dalle ombre di Ettore, Priamo, Cassandra e Corebo che gli ingiungono di partire senza pi\u00f9 indugi. La partenza viene funestata dall'arrivo di Didone, furente, che pretende spiegazioni: Enea, abbattuto, le ricorda l'ordine divino, ma la regina non sente ragioni e maledice lo spergiuro, che sale sulla nave (Duetto: \"Errante sur tes pas\").Didone, calmatasi, implora la sorella di correre alle navi per chiedere un ultimo colloquio con Enea, ma Iopa e il coro annunciano l'improvvisa partenza della flotta troiana. La regina, in preda al furore, dapprima esorta i cartaginesi a inseguire il traditore, ma poi, resasi conto del suo delirio, comunica a tutti la sua decisione di offrire alle divinita dell'Ade i pegni d'amore lasciati da Enea, per purgare l'anima da un amore cos\u00ec fatale. Rimasta sola, Didone progetta il suicidio e d\u00e0 l'addio alla citt\u00e0 (Aria: \"Adieu, fi\u00e8re cit\u00e9\").I sacerdoti di Plutone sono pronti al rito; Anna e Narbal precedono l'arrivo della regina invocando una maledizione su Enea e i Troiani. Didone arriva, esaminando per l'ultima volta i regali di Enea, cos\u00ec cari, ma ora cos\u00ec funesti, e, impugnata la sua spada, si trafigge a morte. Il popolo \u00e8 sconvolto e maledice la razza di Enea, ma la regina, in preda al delirio, vede il trionfo della nuova citt\u00e0 fondata da Enea, e spira (Imprecazione: \"Haine \u00e9ternelle \u00e0 la race d'\u00c9n\u00e9e!\").\nStruttura musicale.\nLa seguente ripartizione musicale \u00e8 basata sulla traduzione in italiano del libretto"}
{"id": "2401814", "revid": "320578", "url": "https://it.wikipedia.org/wiki?curid=2401814", "title": "Finno-ugriche", "text": ""}
{"id": "2401815", "revid": "28592", "url": "https://it.wikipedia.org/wiki?curid=2401815", "title": "Beloozero", "text": ""}
{"id": "2401816", "revid": "932277", "url": "https://it.wikipedia.org/wiki?curid=2401816", "title": "Analita", "text": "Si definisce analita una specie chimica che deve essere determinata durante un'analisi chimica.\nL'individuazione dell'analita \u00e8 una parte fondamentale nella definizione del problema analitico. La sua determinazione pu\u00f2 avvenire con metodi \"assoluti\" o \"relativi\". Nel caso dei metodi assoluti, la quantit\u00e0 di analita viene determinata sfruttando la correlazione con delle costanti fondamentali accuratamente note, mentre nei metodi relativi (pi\u00f9 comuni) si effettua la misurazione di specifici parametri del campione in esame che permettono di stabilire la relazione tra il parametro misurato e la quantit\u00e0 di analita; in questo caso si fa sovente uso di curve di taratura."}
{"id": "2401818", "revid": "1005847", "url": "https://it.wikipedia.org/wiki?curid=2401818", "title": "Elezioni politiche a San Marino del 1918", "text": "Le elezioni politiche a San Marino del 1918 (V legislatura) si svolsero il 9 giugno. Qualcuno dice che furono sospese e fu formato un governo di unit\u00e0 nazionale, ma qui non risulta.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni non \u00e8 presente alcuna lista alle elezioni del 1918. Ma erano presenti solo candidati, indipendenti o iscritti al Partito Socialista Sammarinese o all'Unione Democratica Sammarinese.\nElezioni del 9 giugno 1918.\nTotale seggi scrutinati"}
{"id": "2401819", "revid": "287204", "url": "https://it.wikipedia.org/wiki?curid=2401819", "title": "Vanil Noir", "text": "Il Vanil Noir (2.389\u00a0) \u00e8 una montagna delle Prealpi di Vaud e Friburgo nelle Prealpi Svizzere. \u00c8 la montagna pi\u00f9 alta delle Prealpi di Friburgo.\nDescrizione.\nSi trova lungo la linea di confine tra i cantoni di Vaud e Friburgo e costituisce il punto pi\u00f9 elevato di quest'ultimo.\nCollegamenti esterni.\nIl Vanil Noir su randonnee-pedestre.ch"}
{"id": "2401823", "revid": "1632387", "url": "https://it.wikipedia.org/wiki?curid=2401823", "title": "Mino Raiola", "text": "Biografia.\nMino Raiola nasce a Nocera Inferiore, in provincia di Salerno, da una famiglia di Angri, il 4 novembre 1967. La sua famiglia emigra meno di un anno dopo ad Haarlem, nei Paesi Bassi. Il padre, allora meccanico, apre con successo un'attivit\u00e0 di ristorazione, in cui il giovane Mino \u00e8 impiegato come cameriere. Allo stesso tempo consegue la maturit\u00e0 classica e frequenta per due anni l'universit\u00e0, iscrivendosi alla facolt\u00e0 di giurisprudenza. Parla sette lingue: italiano, inglese, tedesco, spagnolo, francese, portoghese e olandese.\nCarriera.\nInizia a giocare a calcio nelle giovanili dell', ma smette all'et\u00e0 di diciotto anni. Nel 1987 diventa responsabile del settore giovanile della squadra. Da quell'anno, intraprende la carriera imprenditoriale, acquistando (e poi rivendendo) un ristorante della compagnia McDonald's ed entrando nel consiglio degli imprenditori di Haarlem.\nAll'et\u00e0 di vent'anni fonda una propria prima societ\u00e0 di intermediazione, la \"Intermezzo\". Intanto diventa direttore sportivo dell'Haarlem. Grazie a un accordo con il sindacato dei calciatori diventa poi rappresentante all'estero dei giocatori olandesi. Nel 1992 porta Bryan Roy al , mentre nel 1993 intercorre come mediatore nella trattativa che porta Dennis Bergkamp e Wim Jonk dall' all'.\nDiviene poi agente FIFA e abbandona le altre attivit\u00e0. Fonda la societ\u00e0 \"Sportman\" con sede a Montecarlo, ma con uffici di rappresentanza anche in Brasile, Paesi Bassi e Repubblica Ceca. Negli anni successivi tratta alcuni giocatori per il mercato italiano, come Michel Kreek, Marciano Vink e Pavel Nedv\u011bd. Acquisisce notoriet\u00e0 grazie ai calciatori molto famosi da lui seguiti e alle trattative milionarie in cui \u00e8 coinvolto curando gli interessi dei giocatori stessi: molto dibattuto mediaticamente \u00e8, nel 2009, il passaggio di Zlatan Ibrahimovi\u0107 dall'Inter al , circostanza nella quale Raiola firma una clausola in virt\u00f9 della quale avrebbe guadagnato 1,2 milioni di euro annui, pagati dal Barcellona fino al 2014.\nNell'estate del 2010 e nel corso del calciomercato invernale del 2011 agisce da mediatore nelle trattative che conducono Ibrahimovi\u0107, Robinho, Mark van Bommel, Urby Emanuelson e D\u00eddac Vil\u00e0 al Milan e Mario Balotelli al . Nell'estate del 2012 \u00e8 protagonista del passaggio di Ibrahimovi\u0107 dal Milan al e di Paul Pogba dal alla . Nel gennaio del 2013 si occupa del trasferimento di Mario Balotelli dal Manchester City al Milan. Nel 2014 cura il trasferimento di Mario Balotelli dal Milan al e porta a termine la trattativa per il rinnovo del contratto di Pogba, legato alla Juventus fino al 2019.\nNell'estate del 2015 cura il ritorno dell'attaccante Mario Balotelli dal Liverpool al Milan. L'estate del 2016 lo vede concludere molti ingaggi dei suoi assistiti con il Manchester United: si trasferiscono nelle file dei \"Red Devils\" lo svincolato Ibrahimovi\u0107, Henrik Mkhitaryan dal e Pogba dalla Juventus; grazie a quest'ultimo trasferimento (all'epoca il pi\u00f9 costoso della storia del calcio) si assicura 25 milioni di euro di commissione. L'estate del 2019 lo vede concludere svariate operazioni, la pi\u00f9 importante delle quali \u00e8 il trasferimento dell'olandese Matthijs de Ligt dall'Ajax alla Juventus per 75 milioni di euro complessivi e di K\u014dstas Man\u014dlas dalla Roma al per 36 milioni.\nNel 2020 Forbes lo inserisce al quarto posto al mondo tra i procuratori con un fatturato da 84,7 milioni di dollari avendo chiuso affari per 847,7 milioni di dollari."}
{"id": "2401825", "revid": "793215", "url": "https://it.wikipedia.org/wiki?curid=2401825", "title": "Anselmo Bersano", "text": "Chitarrista e didatta, allievo di Miguel Llobet, fu anche compositore.\nBiografia.\nStudia inizialmente il pianoforte e quindi il violino con Francesco Sfilio. All'inizio degli anni venti, aiutato da Gilberto Govi, si trasferisce a Parigi. Frequenta il compositore polacco Romain Worchech e Django Reinhardt per mediazione del quale, in qualit\u00e0 di inviato per la rivista \"La chitarra\" di Bologna, intervister\u00e0 Ida Presti. Fra le altre conoscenze di quel periodo sono determinanti quelle con Emilio Pujol e Miguel Llobet.\nVive a Nizza dal 1932 sino allo scoppio della guerra; prosegue l'attivit\u00e0 concertistica, oltre a quella di corrispondente per le riviste \"La Chitarra\" di Bologna ed \"Il Plettro\" di Milano. Pubblica con le edizioni \"Dreyer\" (Nizza), \"Ver Luisant\" (Parigi), \"Biblioteca Fortea\" (Madrid), \"Vizzari\" (Milano).\nConsegue il terzo premio al VII Concorso di Composizione organizzato dalla rivista \"Il Plettro\" (1937).\nDopo la dichiarazione di guerra alla Francia torna clandestinamente in Italia dove, superando varie difficolt\u00e0, soltanto negli anni sessanta riprende l'attivit\u00e0 di insegnamento.\nL'attivit\u00e0.\nMentre l'attivit\u00e0 di compositore si svolge in tono decisamente minore (scrisse per lo pi\u00f9 pezzi d'occasione fortemente influenzati dalla moda chitarristica dell'epoca), quella didattica merita di essere considerata. Bersano \u00e8 stato sostenitore in Italia di un atteggiamento che trover\u00e0 larga diffusione grazie soprattutto alle pubblicazioni di Emilio Pujol e Abel Carlevaro, basato su un approccio razionale (forse in parte ereditato dalla tecnica violinistica di Francesco Sfilio) al problema tecnico da affrontare."}
{"id": "2401826", "revid": "670021", "url": "https://it.wikipedia.org/wiki?curid=2401826", "title": "Battaglia di Bianello", "text": "La battaglia di Bianello, nota anche come battaglia della Nebbia, fu uno scontro che avvenne nell\u2019ottobre 1092 tra gli eserciti dell\u2019imperatore Enrico IV e di Matilde di Canossa, a causa del tentativo di Enrico IV di espugnare la rocca di Canossa. Presso Quattro Castella, alle spalle del castello di Bianello, si arriva alla chiesetta della Madonna. L'edificio fu eretto in memoria della vittoria ottenuta dalle truppe di Matilde di Canossa a danno delle truppe imperiali di Enrico, nell'ambito della lotta per le investiture.\nLo scontro militare.\nSulla via matildica per Canossa, tra le localit\u00e0 di Bergonzano e Sedignano, al confine con le parrocchie di San Polo e di Grassano giunsero le forze imperiali. Le forze matildiche si arroccarono principalmente a monte Giumigna. Per questo Enrico IV che aveva forze militari superiori si affrett\u00f2 allo scontro. Tuttavia altre forze militari matildiche arroccate al castello di Bianello ben resistettero all'assedio potendo anche tentare un aggiramento imperiale grazie a forze campali esterne.\nLa vittoria inaspettatamente arrise alle forze matildiche grazie alla conoscenza precisa dei luoghi, riuscendo a sfruttare il fattore orografico delle zone di combattimento.\nConseguenze politiche.\nPer volere matildico fu eretta nel luogo della battaglia una statua dedicata alla Beata Vergine. A seguito della scomparsa della Grancontessa Matilde fu eretta anche la chiesetta. Distrutta dal tempo e da successive battaglie svoltasi nella stessa zona (1233 e 1557), fu ricostruita in gran parte nel 1724."}
{"id": "2401828", "revid": "124123", "url": "https://it.wikipedia.org/wiki?curid=2401828", "title": "Konstantin Stoilov", "text": " Simeon Radev lo descrisse come il pi\u00f9 \"europeo\" di tutti i politici bulgari.\nBiografia.\nNato a Plovdiv, Stoilov studi\u00f2 al Robert College americano ad Istanbul, prima di studiare giurisprudenza all'Universit\u00e0 di Heidelberg al livello di dottorato. Mentre si trovava in Germania divenne membro della massoneria.\nPolitico di carriera all'interno del partito conservatore bulgaro, e quindi con il suo partito popolare, ebbe numerosi incarichi governativi, tra cui il ministero degli esteri, il ministero della giustizia e il ministero degli interni. Il suo primo incarico come primo ministro ebbe una brevissima durata dal 10 luglio al 1\u00ba settembre 1887. Torn\u00f2 in carica una seconda volta il 31 maggio 1894, per un periodo pi\u00f9 lungo. Il secondo mandato fu caratterizzato da una crescente tolleranza verso le attivit\u00e0 del VMRO, cos\u00ec come da un migliore trattamento degli ebrei (come avvocato difese con successo gli ebrei di Vraca da un processo per accusa del sangue nel 1890). Il governo di Stoilov dovette affrontare una campagna di critiche mosse da sezioni della stampa organizzate dal principale antagonista politico Stefan Stambolov e come conseguenza l'amministrazione Stoilov promulg\u00f2 alcune leggi contro Stambolov, come l'esproprio delle sue terre per uso statale e l'abolizione delle pensioni pagate agli ex-ministri del governo Stambolov. La coalizione guidata da Stoilov rimase in carica fino al 30 gennaio 1899, quando ebbe inizio una serie di amministrazioni liberali. Rimase una figura importante nella vita politica bulgara fino alla morte."}
{"id": "2401833", "revid": "433605", "url": "https://it.wikipedia.org/wiki?curid=2401833", "title": "Langweiler (sito archeologico)", "text": "Langweiler \u00e8 un sito archeologico situato nella valle del Merzbach sull'altopiano di Aldenhoven nella Renania Settentrionale-Vestfalia. Gli scavi sistematici hanno rivelato la presenza di 160 case di otto distinte zone di insediamento, pi\u00f9 tre recinti e un cimitero, appartenenti al periodo 5300-4900 a.C. Il sito \u00e8 una regione chiave per la comprensione della natura delle pi\u00f9 antiche societ\u00e0 agricole nell'Europa Centro-Occidentale (cultura della ceramica lineare).\nTipi di insediamenti.\nCi sono differenti tipi di insediamenti a Langweiler, che possono essere divisi in tre gruppi in base alla loro grandezza: \nOgni insediamento aveva accesso a una porzione della valle, forse per il pascolo stagionale del bestiame, e ai pi\u00f9 secchi terrapieni ghiaiosi per l'agricoltura.\nTipi di casa.\nLe case degli insediamenti a Langweiler sono di tre tipi (lunghe, medie e piccole) e sono presenti rispettivamente nelle proporzioni di 83:12:5. Le case di grandezza media e le pi\u00f9 piccole sono state trovate solo nella fase intermedia o tarda del ciclo di insediamento a Langweiler. La maggior parte delle case sono orientate in direzione nord-ovest/sud-est, forse in risposta alla direzione del vento prevalente nell'Europa centrale e occidentale, ma forse anche per rispetto di una norma culturale da lungo tempo stabilita.\nEconomia agricola.\nLa base agricola per questi insediamenti della cultura della ceramica lineare viene ritenuta essere una coltivazione di cereali su piccola scala in appezzamenti fissi di terreno adiacenti agli insediamenti. Si rimpiazza cos\u00ec un modello pi\u00f9 antico che proponeva l'agricoltura mobile del \"taglia e brucia\" come il tipico modello agricolo di questa cultura. La vegetazione potrebbe essere stata bruciata, liberando la terra per fare posto all'agricoltura, ma l'abbondanza di semi di erbe infestanti ritrovati suggerisce che i campi fossero in uso per periodi abbastanza lunghi tali da far crescere delle erbacce.\nAttivit\u00e0 rituali.\nDurante l'ultimo stadio del periodo della ceramica lineare di Merzbach, vennero costruiti speciali recinti, che possono essere stati luoghi di attivit\u00e0 sociali o rituali per l'intera comunit\u00e0. Questi vennero costruiti in aree sgombre di case, o sui confini degli insediamenti, come per speciali adunate. Si ritiene che il recinto di Langweiler 9 abbia avuto un uso continuativo (per conviti occasionali) dopo che l'insediamento adiacente fu abbandonato. Poco dopo, la cultura la ceramica lineare nella valle del Merzbach si concluse."}
{"id": "2401835", "revid": "149727", "url": "https://it.wikipedia.org/wiki?curid=2401835", "title": "Auenhain", "text": ""}
{"id": "2401836", "revid": "149727", "url": "https://it.wikipedia.org/wiki?curid=2401836", "title": "Cospuden", "text": ""}
{"id": "2401837", "revid": "149727", "url": "https://it.wikipedia.org/wiki?curid=2401837", "title": "Cr\u00f6bern", "text": ""}
{"id": "2401839", "revid": "149727", "url": "https://it.wikipedia.org/wiki?curid=2401839", "title": "Crostewitz", "text": ""}
{"id": "2401840", "revid": "149727", "url": "https://it.wikipedia.org/wiki?curid=2401840", "title": "Gaschwitz", "text": ""}
{"id": "2401842", "revid": "149727", "url": "https://it.wikipedia.org/wiki?curid=2401842", "title": "Gautzsch", "text": ""}
{"id": "2401843", "revid": "149727", "url": "https://it.wikipedia.org/wiki?curid=2401843", "title": "Gro\u00dfst\u00e4dteln", "text": ""}
{"id": "2401844", "revid": "149727", "url": "https://it.wikipedia.org/wiki?curid=2401844", "title": "Oetzsch", "text": ""}
{"id": "2401848", "revid": "149727", "url": "https://it.wikipedia.org/wiki?curid=2401848", "title": "Z\u00f6bigker", "text": ""}
{"id": "2401849", "revid": "599013", "url": "https://it.wikipedia.org/wiki?curid=2401849", "title": "Patara (Cappadocia)", "text": "Patara () \u00e8 un'antica cittadina in Cappadocia o Armenia Minore (Tab. Peut.), in seguito Ponto. La citt\u00e0 sorgeva sulla principale via commerciale che da Trebisonda, sul Ponto Eusino (Mar Nero), andava a Satala, e quindi fino al lago di Van."}
{"id": "2401853", "revid": "1833487", "url": "https://it.wikipedia.org/wiki?curid=2401853", "title": "Poasco", "text": "Poasco (\"Poasch\" in dialetto milanese, AFI: ) \u00e8 una frazione di San Donato Milanese situata ad ovest del centro abitato all'interno del Parco Agricolo Sud Milano, e conta circa 2572 abitanti. Della frazione fa parte anche Sorigherio, ma gli abitanti del luogo tendono ad identificare l'intero paese come \"Poasco\".\nStoria.\nIl piccolo borgo agricolo di Poasco fu nominato per la prima volta nel 1346. Nell'ambito della suddivisione del territorio milanese in pievi, Poasco apparteneva alla Pieve di San Donato.\nIl territorio comunale comprendeva la frazione di Sorigherio, e confinava con Chiaravalle a nord, Sesto Ulteriano ad est, Opera a sud e Macconago ad ovest. Al censimento del 1751 la localit\u00e0 fece contare 130 abitanti.\nIn et\u00e0 napoleonica, dal 1808 al 1816, Poasco fu aggregata per la prima volta a Milano, recuperando l'autonomia con la costituzione del Regno Lombardo-Veneto. A quel tempo il villaggio aveva 258 residenti.\nIl 17 gennaio 1841 Poasco fu aggregata al comune di Chiaravalle, a sua volta annesso a Milano nel 1923.\nIl distacco dal capoluogo meneghino fu il frutto delle polemiche conseguenti alla rettifica nel 1925 della linea di confine fra Milano e San Donato in senso favorevole alla prima citt\u00e0. Per spegnere le rimostranze sandonatesi, nel 1932 il regime fascista decise di scorporare Poasco e Sorigherio dal comune di Milano e assegnarle a San Donato Milanese a titolo di compensazione.\nInfrastrutture e trasporti.\nData la natura rurale e la bassa urbanizzazione dell'area, Poasco non \u00e8 attualmente servito da linee metropolitane o ferroviarie, nonostante l'abitato sia attraversato dal lambito della ferrovia Milano-Genova. \nLa frazione \u00e8 collegata al resto del comune di San Donato Milanese e con i comuni limitrofi da linee di autobus urbani gestiti da ATM e Autoguidovie.\nPoasco potrebbe essere servito da una nuova stazione, che verrebbe servita dai treni suburbani (linee S2 e S13) di Trenord. Nel Programma Regionale della Mobilit\u00e0 e Trasporti (PRMT) 2015/2020, infatti, contestualmente al quadruplicamento della linea Milano-Genova nel tratto Pieve Emanuele-Pavia, c'\u00e8 il progetto di apertura della fermata intermedia tra Rogoredo e Locate Triulzi, presso Poasco."}
{"id": "2401855", "revid": "767487", "url": "https://it.wikipedia.org/wiki?curid=2401855", "title": "Romance (film 1999)", "text": "Romance \u00e8 un film del 1999 diretto da Catherine Breillat.\nLa pellicola \u00e8 interpretata dagli attori francesi Caroline Ducey e Sagamore St\u00e9venin e dal noto pornoattore italiano Rocco Siffredi. Nel film sono presenti scene di sesso esplicite tra la Ducey e Siffredi, motivo per cui \u00e8 scattata la censura in molti paesi, tra cui l'Italia e gli Stati Uniti, in cui \u00e8 stata vietata ai minorenni.\nIl film \u00e8 stato candidato ai British Independent Film Awards 1999 nella categoria miglior film straniero in lingua straniera.\nTrama.\nLa giovane e bella Marie vive insieme al fidanzato Paul, che di mestiere fa il fotomodello. Tra i due c'\u00e8 forte tensione perch\u00e9 lui, dopo i primi tre mesi di entusiasmo, non riesce pi\u00f9 ad avere un rapporto sessuale. Non prova desiderio e anzi \u00e8 infastidito dalle \"avances\" di Marie, in un rovesciamento delle parti nel desiderio tra uomo e donna. La sua non \u00e8 impotenza, perch\u00e9 riesce comunque ad avere l'erezione, ma appare disturbato dall'idea del rapporto fisico.\nUna sera Marie tenta un approccio che arriva fino alla \"fellatio\" senza riuscire a suscitare una reazione di Paul, quindi esce in auto e si reca in un bar che sembra fatto apposta per l'incontro di \"singles\". Qui attrae l'attenzione di Paolo, un giovane che sostiene di non avere rapporti sessuali da 4 mesi, dalla morte della fidanzata. I due si appartano in auto, lui vorrebbe spingersi oltre i preliminari ma Marie lo ritiene prematuro.\nMarie arriva in ritardo alla scuola elementare dove insegna, il direttore Robert se ne accorge. Nei giorni successivi il tentativo di chiarire le cose con Paul non va a buon fine, il giovane sostiene che parlandone si ottiene solo di peggiorare la situazione. Marie si rivede con Paolo a casa dell'uomo, stavolta acconsente a un rapporto completo. Paolo non capisce come lei possa accettare di non fare l'amore con l'uomo che ama, lei risponde di non amare gli uomini che la possiedono, sostiene anzi di odiarli. Preferisce essere presa da dietro per non guardarlo in volto.\nIl direttore della scuola si accorge mentre Marie scrive alla lavagna dei suoi evidenti errori di ortografia e la convoca. Lei sostiene di essere leggermente dislessica. Nella scena successiva i due sono a casa dell'uomo; Robert racconta senza troppa enfasi di come abbia posseduto almeno 10.000 donne, e sostiene di riuscirci perch\u00e9 a differenza degli altri uomini sa ascoltarle. Marie si sente travolgere, si domanda perch\u00e9 gli uomini che meglio capiscono le donne siano quelli che le ripugnano. Acconsente a lasciarsi dominare da Robert. L'uomo la imbavaglia e la lega su una sedia, poi si accorge che qualcosa non va, la scioglie e Marie scoppia a piangere. Confessa che nel momento in cui si \u00e8 accorta di non riuscire a parlare ha avuto un attacco di panico, ma non rimpiange di essersi lasciata legare.\nTornata a casa si accorge che Paul \u00e8 seduto da solo al tavolino di un bar poco distante, beve qualcosa e legge un libro godendosi la sua solitudine. Marie si sente amareggiata. Tornando a casa acconsente alla proposta di ricevere un cunnilingus da parte di uno sconosciuto ma, poco dopo, subisce da lui uno strupro anale sulle scale di casa.\nContinua la relazione con Robert. Lui la lega di nuovo con il suo consenso, e intanto le racconta di come abbia posseduto da giovane Grace Kelly senza sapere che fosse la famosa attrice. I due continuano il loro rapporto dominante/dominata, ma escono anche spesso a cena e la loro relazione nascosta diventa anche un rapporto intellettuale, mentre con Paul le cose vanno di male in peggio. Paul per\u00f2 si accorge che la fidanzata gli sta sfuggendo, e una notte sembra ritrovare il vigore sessuale. Il rapporto rimane interrotto a met\u00e0, ma basta perch\u00e9 Marie si scopra incinta.\nQuando Paul vede il feto in ecografia sembra recuperare entusiasmo; la notte i due hanno un rapporto completo e soddisfacente, il primo da parecchio tempo, ma \u00e8 anche l'ultimo: per tutta la gravidanza Paul tratta la fidanzata solo come la donna che porta in grembo suo figlio. I due frequentano locali dove si balla e Paul flirta con altre donne davanti ai suoi occhi, con imbarazzo della sorella e del cognato che li accompagnano.\nUna notte, verso il termine della gravidanza, Paul torna a casa ubriaco e quando al mattino Marie ha le prime contrazioni lui non \u00e8 neppure in grado di alzarsi dal letto. Marie chiama Robert, con il quale ha fatto un patto per astenersi da rapporti durante il periodo della gestazione; il direttore accorre subito e la accompagna all'ospedale, lei ottiene che lui sia presente al parto come se fosse il padre.\nNell'ultima scena assistiamo forse a un sogno simbolico: Marie, vestita di nero come una vedova a lutto, tiene in braccio il neonato e accompagna quattro becchini vestiti in pompa magna alla sepoltura di un feretro; la fossa \u00e8 scavata in un campo. La sua voce fuori campo dice che il bambino appena nato ha sostituito il vuoto lasciato dal padre.\nCensura.\nIl film \u00e8 stato vietato in gran parte dei paesi europei, con severe restrizioni in particolar modo in Australia, Stati Uniti ed Irlanda. Complessivamente, la pellicola \u00e8 stata vietata ai minori di 18 anni: solo Paesi come l'Islanda, la Finlandia o la Francia si sono rivelati pi\u00f9 favorevoli, abbassando il limite d'et\u00e0 ai 16 anni. La Svezia ha addirittura garantito la visione ai minori di 15 anni. Molte scene vennero inoltre tagliate per non turbare la visione pubblica.\nLe scene pi\u00f9 discusse sono quelle del rapporto esplicito di Marie col primo fidanzato, Paul, in cui appare evidente il momento in cui la donna afferra tra le mani il suo pene, praticando una fellatio. Pi\u00f9 esplicita \u00e8 la scena di sesso con Paolo (interpretato da Rocco Siffredi): stavolta si assiste ad un rapporto sessuale praticato da dietro e ad una masturbazione praticata dalla donna sull'uomo."}
{"id": "2401856", "revid": "2185724", "url": "https://it.wikipedia.org/wiki?curid=2401856", "title": "Politica del Cile", "text": "Questa voce descrive il sistema politico del Cile. La Repubblica del Cile \u00e8 uno Stato unitario democratico e di carattere presidenzialista, costituito da diverse istituzioni autonome che si inseriscono in uno schema costituzionale che determina le funzioni e le competenze degli organi che compongono lo Stato Cileno secondo il principio della separazione dei poteri.\nLa costituzione.\nL'attuale costituzione \u00e8 stata predisposta dal regime militare di Augusto Pinochet ed \u00e8 stata approvata da un referendum l'11 settembre 1980.\nL'impianto fu del docente di diritto costituzionale all'Universit\u00e0 de Chile, Jaime Guzm\u00e1n che previde il sistema della \"democrazia protetta\". Nelle norme transitorie vi era il ritorno alle elezioni o la riconferma di Pinochet alla presidenza, che sarebbe stato deciso con un plebiscito nel 1988, che in ogni caso avrebbe mantenuto la carica di comandante in capo delle Forze armate del Cile democratico.\n\u00c8 entrata in vigore nel marzo 1981. Ha subito diverse riforme costituzionali, sottoposte a referendum, tra le quali una semplificazione del meccanismo di modifica.\nNel 2005, sono state approvate diverse modifiche, che ha eliminato alcune delle rimanenti parti non democratiche del testo, come ad esempio l'esistenza di senatori non eletti (senatori di nomina, o senatori a vita) e l'impossibilit\u00e0 per il presidente della Repubblica di rimuovere il Comandante in Capo delle Forze armate cilene. Tuttavia, le misure anti-terrorismo previste nel testo del 1980 sono rimaste in vigore.\nPotere esecutivo.\nIl potere esecutivo, formato da governo ed amministrazione pubblica \u00e8 attribuito al Presidente della Repubblica che \u00e8 anche capo del governo.\nIl presidente designa i ministri di stato del Cile e gli \"intendenti\", ossia i governatori delle Regioni del Cile. I dirigenti delle Province del Cile sono sempre nominati dal Presidente in carica. In caso di guerra \u00e8 il comandante supremo delle forze armate.\n\u00c8 eletto ogni 4 anni e non \u00e8 subito ricandidabile. Precedentemente alla costituzione del 1980 era eletto per 6 anni e a turno unico. Se non raggiungeva la maggioranza assoluta era rimesso alla ratifica dell'Assemblea nazionale. Oggi vi \u00e8 il ballottaggio tra i due candidati pi\u00f9 votati.\nI sindaci dei comuni invece sono eletti direttamente dall'elettorato assieme ai consiglieri municipali che hanno il compito di guidare l'amministrazione comunale.\nPotere legislativo.\nIl Potere legislativo \u00e8 attribuito sia al presidente della Repubblica, per i decreti presidenziali del governo, e al Congresso Nazionale di carattere bicamerale per l'approvazione delle leggi. Il Congresso \u00e8 costituito da:\nPer le elezioni del Parlamento \u00e8 previsto il sistema binominale che permette alle maggiori coalizioni (la Concertaci\u00f3n (centrosinistra) e l'Alianza por Chile (destra) di ottenere la quasi totalit\u00e0 dei seggi a disposizione mentre alle altre forze politiche rimangono pochi seggi.\nPotere giudiziario.\nIl Potere giudiziario \u00e8 costituito dai tribunali autonomi ed indipendenti e la Corte Suprema rappresenta l'istituzione pi\u00f9 importante e di riferimento per tale potere. Esiste anche il Pubblico ministero autonomo e gerarchizzato.\nIl \"Tribunale Costituzionale\" \u00e8 un'istituzione autonoma ed indipendente ed ha il compito di verificare la costituzionalit\u00e0 delle leggi approvate dal Parlamento e dai decreti approvati dal governo.\nIl \"Tribunale Supremo Elettorale\", con sezioni regionali, ha il compito di verificare la regolarit\u00e0 delle elezioni che si svolgono, sia a livello nazionale che locale.\nLa \"Contralor\u00eca\".\nLa \"Contralor\u00eda General de la Rep\u00fablica\" (come la Corte dei Conti italiana) ha il compito di verificare la legalit\u00e0 dei conti pubblici, della gestione finanziaria e degli atti compiuti dalla Pubblica Amministrazione, comprese le attivit\u00e0 dei fondi pubblici. \u00c8 guidata dal \"Contralor general\", nominato dal presidente della Repubblica, che dura in carica otto anni.\nAutonomie locali.\nDal punto di vista delle divisioni territoriali, il Cile \u00e8 diviso in regioni, province e comuni. Le Regioni dal 2007 sono 15, ciascuna guidata dall\"'Intendente regional\" nominato dal presidente della repubblica, e dal consiglio regionale.\nIn ogni regione vi \u00e8 la \"Secretar\u00eda Regional Ministerial\", che \u00e8 un organo decentrato di ciascun ministero.\nLe provincie sono 54 e sono guidate da un \"Gobernador provincial\", anch'esso di nomina presidenziale. \nI 346 comuni del Cile sono guidati da un sindaco (\"Alcade\") e un da un consiglio comunale.\nPartiti politici.\nPrincipali partiti politici e risultati elettorali relativi alle elezioni parlamentari della Camera dei deputati (valori in percentuale)."}
{"id": "2401864", "revid": "114333751", "url": "https://it.wikipedia.org/wiki?curid=2401864", "title": "Kholomodumo", "text": "Kholomodumo, \u00e8 un essere di cui si narra nella mitologia dei sotho del Sudafrica.\nNel mito.\nSi racconta di lui all'origine dei tempi quando ingoii\u00f2 ogni essere vivente con l'eccezione di una donna incinta da cui nacque Moshanyana. Egli appena adulto affront\u00f2 il mostro avvantaggiato dalla difficolt\u00e0 dei movimenti dell'essere dovuto proprio alla quantit\u00e0 di carne ingoiata. Quando riusc\u00ec ad ucciderlo libero gli esseri umani, essi cercarono di uccidere lo stesso Moshanyana riuscedovi poi al quarto tentativo.\nLa donna partor\u00ec due gemelli che uccisero Kholomondumo liberando gli altri ."}
{"id": "2401875", "revid": "110157", "url": "https://it.wikipedia.org/wiki?curid=2401875", "title": "Wachau (Germania)", "text": "Wachau \u00e8 un comune della Sassonia, in Germania.\nAppartiene al circondario di Bautzen.\nGeografia fisica.\nNel suo territorio sono site le sorgenti del fiume Orla."}
{"id": "2401876", "revid": "1673774", "url": "https://it.wikipedia.org/wiki?curid=2401876", "title": "Natalia Titova", "text": "Biografia.\nNatalia nasce a Mosca e inizia a danzare quando ha solo 3 anni. \nArriva in Italia nel 1998 per ballare con Simone di Pasquale, al quale sar\u00e0 per un certo periodo di tempo legata sentimentalmente, e fino al 2006 partecipa a numerose competizioni di ballo internazionali. \u00c8 stata vincitrice del \"UK Rising Star Prof\", si \u00e8 classificata seconda al \"Blackpool Rising Star\" \"Prof\", terza all\u2019\"Assen Open Prof\" ed \u00e8 stata finalista al \"World Masters\" di Innsbruck.\nLa popolarit\u00e0 per Natalia arriva nel 2005 con la partecipazione in qualit\u00e0 di maestra di ballo al programma di Rai 1 \"Ballando con le stelle\", condotto da Milly Carlucci, del quale far\u00e0 parte fino al 2014, anno in cui annuncer\u00e0 di lasciare il programma.\nNel 2006, in coppia con Simone Di Pasquale, interpreta a teatro il ruolo di Stephanie Mangano nel musical \"La febbre del sabato sera\", diretto da Massimo Romeo Piparo.\nNel 2007 \u00e8 co-protagonista dello spettacolo teatrale \u201cTanto d\u2019amore e\u2026\u201d\nDal 2007 al 2013, il forte sodalizio professionale con il ballerino Samuel Peron li porta a partecipare a importanti eventi pubblici, privati, teatrali e televisivi in tutta Europa, tra i quali Radio Pico Estate Live, Premio Barocco, Festa della Polizia. \nIl 21 marzo 2009 vince la quinta edizione di \"Ballando con le stelle\" in coppia con Emanuele Filiberto di Savoia. Nel 2009, con il cast di \"Ballando con le stelle\" e, \u00e8 ospite degli Oscar della TV ed \u00e8 protagonista della sigla di apertura del \"Gal\u00e0 dei giochi del Mediterraneo\", girata negli spettacolari interni della casa di Gabriele D'Annunzio.\nDal 2009 al 2019 \u00e8 direttrice artistica della scuola di ballo \"Dance Lab Studio\".\nNel 2010 conduce la 13\u00aa edizione di \"Meeting del mare\" su Rai 1 con Massimo Proietto ed \u00e8 tra i protagonisti del musical \u201cTutto questo danzando\u201d, durante il quale condivide il palco con molti dei ballerini di \"Ballando con le stelle,\" con l\u2019imitatore Gabriele Marconi e con il cantante Mikee Introna.\nDal 2015 al 2020 \u00e8 insegnante di danza latino-americana del programma \"Amici di Maria De Filippi.\" \nNel 2019 fonda a Roma la \"Natalia Titova Academy\".\nVita privata.\nDal 2006 Natalia \u00e8 legata sentimentalmente al nuotatore campione olimpico Massimiliano Rosolino, conosciuto durante la terza edizione di \"Ballando con le stelle\". Dalla loro relazione sono nate due figlie.\nBallando con le stelle.\nNatalia Titova ha partecipato a quindici edizioni del talent show:"}
{"id": "2401877", "revid": "767487", "url": "https://it.wikipedia.org/wiki?curid=2401877", "title": "Copa Sony Ericsson Colsanitas 2009", "text": "Il Copa Sony Ericsson Colsanitas 2009 \u00e8 stato un torneo di tennis giocato sulla terra rossa.\n\u00c8 stata la 12\u00aa edizione del Copa Sony Ericsson Colsanitas, che fa parte della categoria International nell'ambito del WTA Tour 2009.\nSi \u00e8 giocato nel Club Campestre El Rancho di Bogot\u00e0 in Colombia, dal 14 al 22 febbraio 2009.\nPer la prima volta \u00e8 stato sponsorizzato dalla Sony Ericsson.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare.\n Mar\u00eda Jos\u00e9 Mart\u00ednez S\u00e1nchez ha battuto in finale Gisela Dulko, 6-3, 6-2\nDoppio.\n Nuria Llagostera Vives / Mar\u00eda Jos\u00e9 Mart\u00ednez S\u00e1nchez hanno battuto in finale Gisela Dulko / Flavia Pennetta 7\u20135, 3\u20136, [10\u20137]"}
{"id": "2401881", "revid": "1494169", "url": "https://it.wikipedia.org/wiki?curid=2401881", "title": "Wachau (disambigua)", "text": ""}
{"id": "2401884", "revid": "767487", "url": "https://it.wikipedia.org/wiki?curid=2401884", "title": "Contea di Augusta-Margaret River", "text": "La contea di Augusta-Margaret River \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 2.243 chilometri quadrati ed ha una popolazione di 10.353 abitanti."}
{"id": "2401886", "revid": "90942429", "url": "https://it.wikipedia.org/wiki?curid=2401886", "title": "Kalumba", "text": "Kalumba, \u00e8 una divinit\u00e0 della mitologia dei Baluba del Congo.\nNel mito.\nDivinit\u00e0 della creazione il suo nome \u00e8 legato anche alla nascita della morte: vi erano la vita e la morte che viaggiavano sullo stesso sentiero, Kalumba misa a protezione di quel sentiero un cane ed una capra, esse non dovevano permettere alla morte di proseguire, ma entrambi gli animali si distrassero al momento fatidico facendo passare la morte. La capra poi ferm\u00f2 la vita pensando che fosse la morte."}
{"id": "2401895", "revid": "125934261", "url": "https://it.wikipedia.org/wiki?curid=2401895", "title": "Monte Asama", "text": "Il monte Asama \u00e8 un vulcano complesso, al centro di Honsh\u016b, la principale isola del Giappone. \u00c8 il vulcano pi\u00f9 attivo di tutta l'isola. L'Agenzia meteorologica giapponese ha classificato il monte Asama come rango A. \u00c8 alto 2.568 metri e si trova sul confine tra la prefettura di Gunma e la prefettura di Nagano. \u00c8 una delle 100 montagne pi\u00f9 famose del Giappone.\nGeologia.\nIl monte Asama sta sulla congiunzione dell'Izu-Bonin-Mariana Arc e dell'Arco del Nord-Est del Giappone. I principali tipi di roccia sono l'andesite, la gighite, e la dacite.\nDegli scienziati provenienti dall'Universit\u00e0 Imperiale di Tokyo e dall'Universit\u00e0 di Nagoya hanno completato il loro primo esperimento nell'aprile 2007. L'esperimento prevedeva di scattare delle fotografie degli interni del vulcano. Con l'individuazione di particelle sub-atomiche chiamate muoni che passano attraverso il vulcano dopo essere arrivate dallo spazio, gli scienziati sono stati in grado di creare progressivamente la creazione di immagini della cavit\u00e0 attraverso la quale passa la lava.\nIl versante orientale \u00e8 tenuto sotto osservazione dall'Universit\u00e0 Imperiale di Tokyo.\nIl monte Asama venne inserito nella lista dei \"100 famosi monti del Giappone\" (Nihon Hyaku-meizan) di Ky\u016bya Fukada.\nStoria eruttiva.\nLe caratteristiche geologiche di questo vulcano attivo sono strettamente monitorate con sismografi e video-telecamere.\nEruzione del 2009.\nIl monte Asama ha eruttato agli inizi di febbraio 2009, inviando la cenere a un'altezza di 2\u00a0km, e gettando le rocce fino a 1\u00a0km dal cratere. Al 16 febbraio vi erano registrati 13 terremoti dovuti al vulcano e un'eruzione che ha emesso fumo e cenere in una nuvola di 400\u00a0m di altezza.\nIl monte Asama ha continuato ad avere piccole eruzioni vulcaniche, terremoti e tremori nel mese di febbraio e si \u00e8 mantenuto sul livello di pericolosit\u00e0 3.\nEruzioni del 2008.\nTre piccole eruzioni di cenere si sono verificate sull'Asama nell'agosto 2008. Questa \u00e8 stata la prima attivit\u00e0 del vulcano dal 2004.\nEruzione del 2004.\nUn'unica eruzione si \u00e8 verificata alle 11:02 UT il 1\u00ba settembre 2004. Blocchi incandescenti sono stati espulsi dalla vetta causando molti incendi. L'eruzione ha inviato la cenere e le rocce a 200\u00a0km.\nTerremoti del 1995.\nNel mese di aprile 1995 ci sono stati pi\u00f9 di 1000 terremoti sono stati rilevati al vulcano.\nEruzione del 1983.\nL'eruzione esplosiva \u00e8 avvenuta l'8 aprile 1983. La cenere \u00e8 caduta a 250\u00a0km dal vulcano.\nEruzione del 1982.\nUn'eruzione esplosiva si \u00e8 verificata in occasione del Vertice del vulcano Asama il 26 aprile 1982. La cenere \u00e8 arrivata a Tokyo (dove \u00e8 anche caduta), 130\u00a0km a Sud-Est, per la prima volta in 23 anni.\nEruzione del 1783.\nIl 4 agosto 1783, all'epoca dell'impero Tokugawa,vi fu un'eruzione esplosiva. Nella regione, densamente popolata, circa 35.000 persone morirono subito, in seguito all'eruzione. L'Asama copr\u00ec di nuvole il cielo sopra Edo (l'attuale Tokyo).A seguito delle emissioni il suolo si inarid\u00ec in un'area molto vasta, si ebbero forti piogge e la temperatura si abbass\u00f2 per diversi anni in tutto il paese. Il peggioramento climatico generato dal vulcano danneggi\u00f2 i raccolti di riso, sicch\u00e9 il prezzo di questo genere alimentare fondamentale triplic\u00f2."}
{"id": "2401896", "revid": "298055", "url": "https://it.wikipedia.org/wiki?curid=2401896", "title": "Lia Vazzi", "text": ""}
{"id": "2401897", "revid": "125723744", "url": "https://it.wikipedia.org/wiki?curid=2401897", "title": "Elezioni politiche a San Marino del 1920", "text": "Le elezioni politiche a San Marino del 1920 (VI legislatura) si svolsero il 14 novembre.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni del 1920 per la prima volta sono presenti dei partiti:\nElezioni del 14 novembre 1920.\nTotale seggi scrutinati\nVoto di lista\nElezioni suppletive del 10 aprile 1921.\nI socialisti si dimettevano, e quindi furono indette le elezioni suppletive per il 10 aprile 1921. Dopo quelle elezioni (i socialisti si esclusero dalla competizione) la composizione fu:"}
{"id": "2401901", "revid": "1935652", "url": "https://it.wikipedia.org/wiki?curid=2401901", "title": "Angelo Spinillo", "text": "Biografia.\nConsegue la licenza in teologia pastorale profetica presso la Pontificia facolt\u00e0 teologica dell'Italia meridionale.\nIl 15 luglio 1978 \u00e8 ordinato presbitero dal vescovo Umberto Luciano Altomare.\nMinistero episcopale.\nIl 18 marzo 2000 \u00e8 eletto vescovo di Teggiano-Policastro. Il 13 maggio dello stesso anno riceve la consacrazione episcopale dal cardinale Michele Giordano.\n\u00c8 stato membro della Commissione episcopale per la famiglia e la vita.\nNel 2006 chiude il sinodo diocesano con il tema \"Vi ho chiamato amici\".\nIl 5 giugno 2007 riapre, dopo una chiusura di molti anni, il museo diocesano di Teggiano.\nNello stesso anno, a conclusione del XVIII convegno pastorale diocesano, il 19 settembre 2007 apre il processo diocesano di beatificazione per il suo predecessore Federico Pezzullo, vescovo di Policastro.\nNel 2009 fonda il periodico diocesano \"Mete magazine\".\nNello stesso anno difende l'operato di due sacerdoti della sua diocesi entrati in contrasto con i loro parrocchiani: don Pasquale Pellegrino, di Torre Orsaia, accusato, ingiustamente, di essere l'amante di donne del luogo, e don Gianni Citro di Lentiscosa, gi\u00e0 in urto per la gestione di una festa di paese con i suoi parrocchiani che successivamente volevano allontanarlo dopo la sua iscrizione al PD. Il vescovo ricorda a don Gianni Citro che il diritto canonico limita le possibilit\u00e0 di impegno politico dei preti.\nIl 15 gennaio 2011 \u00e8 eletto vescovo di Aversa, succedendo all'arcivescovo, titolo personale, Mario Milano.\nIl 22 maggio 2012 \u00e8 eletto, dalla 64\u00aa Assemblea Generale, vicepresidente, per il sud, della Conferenza Episcopale Italiana, restando in carica per un quinquennio.\nIl 3 gennaio 2013 gli viene conferita la cittadinanza onoraria di Monte San Giacomo, piccolo comune in provincia di Salerno nel quale era in precedenza stato parroco dal 1983 al 1991. Dal settembre dello stesso anno ricopre anche l'ufficio di amministratore apostolico di Caserta fino al 18 maggio 2014.\nIl 26 maggio 2021 la Conferenza Episcopale Italiana, riunita in Assemblea generale, lo elegge presidente della Commissione episcopale per il laicato.\nGenealogia episcopale.\nLa genealogia episcopale \u00e8:"}
{"id": "2401903", "revid": "90885280", "url": "https://it.wikipedia.org/wiki?curid=2401903", "title": "Kazikamuntu", "text": "Kazikamuntu, (\"radice dell'uomo\" secondo il significato della loro lingua)era un essere di cui si racconta nella mitologia dei banyarwanda del Ruanda.\nNel mito.\nIl dio Imana decise di creare gli esseri umani e il primo di loro fu Kazikamuntu. Egli ebbe numerosi figli che in et\u00e0 adulta invece di vivere in armonia si fecero guerra l'un con l'altro. Per questo, secondo il mito, nacquero le trib\u00f9, e il mondo fu da allora sempre diviso."}
{"id": "2401904", "revid": "287204", "url": "https://it.wikipedia.org/wiki?curid=2401904", "title": "Marsiglia (Davagna)", "text": "Marsiglia \u00e8 una localit\u00e0 di 55 abitanti della frazione di Calvari nel comune di Davagna, nella citt\u00e0 metropolitana di Genova. Ubicata in alta val Bisagno, sorge a 553 metri sul livello del mare. Il paese \u00e8 citato tra gli esempi di borghi edificati su una paleofrana.\nStoria.\nSecondo una leggenda locale il borgo sarebbe stato fondato da un gruppo di persone originarie di Marsiglia, da qui l'origine del nome.\nDocumenti ecclesiali del 1213 testimoniano della presenza di una chiesa nell'abitato, che verr\u00e0 indicata come in rovina in un documento del 1386. In questo periodo la parrocchia di Marsiglia venne governata da un unico rettore assieme a Calvari, da cui sar\u00e0 disunita nel 1600 divenendo parrocchia indipendente e la costruzione di una chiesa a navata unica, ma con tre altari, completata nel 1645 con la costruzione del campanile.\nNel 1674 la chiesa di San Giovanni Battista viene staccata dalla pieve di Santa Maria Assunta di Bargagli e unita alla comunit\u00e0 parrocchiale di Santo Stefano di Rosso.\nL'abitato venne incendiato e saccheggiato durante le guerre napoleoniche; nel 1887 la parrocchia di Marsiglia venne affidata a una \"missione\" composta da tre sacerdoti gesuiti e nel 1940 fu elevata a prevostura.\nCanate di Marsiglia.\nAlla parrocchia di Marsiglia faceva riferimento anche il paese di Canate di Marsiglia, fondato nel XII secolo e oggi abbandonato perch\u00e9 mai raggiunto da strade carrozzabili, e che proprio per questo ha oggi acquisito una certa notoriet\u00e0 come \"borgo fantasma\"."}
{"id": "2401908", "revid": "124244589", "url": "https://it.wikipedia.org/wiki?curid=2401908", "title": "Gong zhu xiao mei", "text": "Gong zhu xiao mei (cinese semplificato: \u516c\u4e3b\u5c0f\u59b9; titolo internazionale Romantic Princess), precedentemente conosciuto anche come Wo Jia Gong Zhu (cinese semplificato: \u6211\u5bb6\u516c\u4e3b), \u00e8 un Drama taiwanese andato in onda la domenica sulla CTV. Il drama presenta, tra il cast, Wu Zun e Calvin Chen dei Fahrenheit, ed Angela Zhang. La produzione \u00e8 basata sullo sh\u014djo manga \"Four Steps to Romance\" (giapponese: \u308d\u307e\u3093\u3059\u4e94\u6bb5\u6d3b\u7528; r\u014dmaji: Romance Godan Katsuyou), di Kazuko Fujita.\nTrama.\nAdottata da genitori di umili origini, Xiao Mai (Angela Zhang) ha sempre sognato di essere in realt\u00e0 un'ereditiera. Alla fine, il suo sogno diventa realt\u00e0. Il nonno biologico di Xiao Mai, Huang Fu Xiong (Gu Bao Ming), \u00e8 a capo di una prestigiosa famiglia aristocratica. Egli ha cercato per anni la sua nipotina perduta, che era stata rapita da alcuni nemici della famiglia, e alla fine l'ha trovata.\nAll'inizio della sua vita da ereditiera, Xiao Mai trova che ogni giorno sia pieno di avventure eccitanti; tuttavia, tutto sembra diverso da quello che lei aveva immaginato. Nella famiglia ci sono quattro candidati a diventare capo, e solo uno diventer\u00e0 il reale successore di Huang Fu Xiong. Uno di questi candidati \u00e8 Nan Feng Jin. All'inizio, a Nan Feng Jin non piace Xiao Mai perch\u00e9 sa che se si fidanzer\u00e0 con lei, non potr\u00e0 mai lasciare la famiglia Huang Fu e sar\u00e0 costretto a essere il successore di Emp.\nPoich\u00e9 Jin vuole scegliere da solo la sua strada, fa del suo meglio per ignorare la sua crescente passione per Xiao Mai, ma l'amore prevale. Inizialmente, i due vogliono nascondere la loro storia a Emp, perch\u00e9 temono che se la loro relazione venisse rivelata questo far\u00e0 si che Jin diventi definitivamente il successore di Emp.\nPoi un giorno, appare una nuova \"Huang Fu Shan\" che ha la stessa voglia identica voglia di Xiao Mai e la prova che lei \u00e8 la vera nipote di Emp, come un anello con incisa la sua data di nascita crittografata. Xiao Mai e Gong Mo Li, la \"vera\" Huang Fu Shan, hanno gli stessi interessi e le stesse date di nascita. Di conseguenza, Xiao Mai viene declassata e diventa una domestica nella casa di Huangfu. In seguito scopre che tutto ci\u00f2 non era che un complotto ordito da Gong Mo Li e Emp: Gong Mo Li doveva fingere di essere \"Huang Fu Shan\" ed innamorarsi di Jin. Ma in realt\u00e0, Gong Mo Li \u00e8 innamorato di Cai ed \u00e8 semplicemente un'attrice assunta da Emp per far confessare a Xiao Mai e Jin la loro relazione in modo che i due possano fidanzarsi.\nAnche se i quattro cercano di affrontare Emp, lui continua a nascondersi, con l'aiuto del Maggiordomo Yi. Presto il gruppo affronta Emp riferendogli che Xiao Mai non vuole pi\u00f9 essere la sua erede e che n\u00e9 Jin n\u00e9 Cai non vogliono essere il successore. Emp infuriato per ci\u00f2 \u00a0lascia che facciano quello che vogliono: \"ricominciare da zero\", e li caccia di casa.\nJin, nel mondo reale, non riesce a trovare lavoro a causa dell'influenza di Emp, tuttavia riesce a trovare un lavoro come operaio in un cantiere edile. Cai e Gong Mo Li, anch'essi cacciati dalla casa di Huangfu, iniziano a vendere le loro cose al banco dei pegni ma finiscono per spendere i loro soldi in cose inutili. Alla fine, Cai e Gong Mo Li si arrendono e tornano alla residenza Huang Fu.\nNel corso del tempo Emp si ammala e deve essere operato. Ha tenuto segreta la sua malattia, cosa che solo il Maggiordomo Yi conosce. Anche se le sue condizioni stanno peggiorando, non vuole ancora andare sotto i ferri. Quando Xiao Mai viene a sapere della sua malattia, si rende conto che la testardaggine di suo nonno potrebbe portarlo alla morte. Affronta il Maggiordomo Yi e gli dice di convincere Emp ad accettare l'intervento chirurgico e che se \u00e8 arrabbiato, pu\u00f2 biasimarla.\nL'operazione ha successo, ma Emp rimane incosciente dopo la procedura. Se Emp non si sveglia nei giorni successivi all'operazione, i comproprietari dell'azienda Huangfu rileveranno la sua azienda. Anche se Xiao Mai \u00e8 l'erede, i comproprietari non credono che le donne, e Xiao Mai in particolare, siano in grado di gestire l'azienda. Ma Xiao Mai, che vuole dimostrare loro il contrario, fa del suo meglio e sostiene gli stessi esami precedentemente sostenuti da Jin e dagli altri 3 successori (Cai, Ying e Lin) per dimostrare il suo valore. Sfortunatamente, fallisce gli esami, nonostante abbia impressionato i compratori per il suo coraggio, ma proprio quando i comproprietari stanno per prendere il controllo dell'azienda, Emp si risveglia. Insiste sul fatto che Xiao Mai deve diventare il suo successore e, di conseguenza, Xiao Mai finisce per essere sia l'erede che il futuro successore. Jin, d'altra parte, rimane un impiegato.\nDopo l'annuncio, Xiao Mai deve andare in America per un corso di 3 anni per imparare a diventare il successore di Huang Fu Corp. Jin sta aspettando che i suoi clienti firmino il suo primo grande contratto su cui \u00e8 rimasto sveglio la notte prima a lavorarci. Emp e i ragazzi di Nan Feng (a parte Jin) sono all'aeroporto e stanno salutando Xiao Mai. Mentre si avvicina il momento di partire, sembra che Jin non arriver\u00e0 al terminal prima che Xiao Mai se ne vada. Tuttavia, proprio mentre Xiao Mai sta camminando verso il suo cancello d'imbarco, Jin finalmente appare e chiama il suo nome. Lei sorride e si gira verso di lui. Jin corre verso di lei e si scambiano un bacio.\nProduzione.\nLe riprese sono iniziate il 4 maggio 2007."}
{"id": "2401916", "revid": "1452073", "url": "https://it.wikipedia.org/wiki?curid=2401916", "title": "Generoso di Tivoli", "text": "Agiografia e culto.\nSi ignora quando e come fu martirizzato Generoso. Il suo culto a Tivoli risale ad un tempo assai remoto. Nel secolo del Rinascimento il Baronio, avendo osservato delle tavole testimonianti inerenti al predetto santo e possedute dalla Chiesa di Tivoli, fu indotto ad introdurre nella lunga lista dei martiri romani anche il nome di san Generoso.\nSempre secondo il Cascioli , . Fu per\u00f2 nel XVIII secolo che fu eletto protettore e patrono di Tivoli avendo col suo intervento salvato la citt\u00e0 da un terribile sisma.\nSan Generoso \u00e8 sepolto sotto l'altare maggiore della Cattedrale di San Lorenzo; la clamide ed ornamenti militareschi rivestono il corpo. In un affresco risalente al tempo di Papa Pio VII, sovrastante il trono vescovile della cattedrale, Generoso \u00e8 rappresentato come militare, mentre confessa la fede davanti al giudice. Il 17 luglio, secondo la volont\u00e0 di Papa Leone XIII, si festeggia la sua festa unitamente alla messa propria. \nSan Generoso viene festeggiato il 17 luglio come comprotettore della citt\u00e0; il giorno seguente (18 luglio) viene festeggiata Santa Sinforosa, martire anche lei e comprotettrice di Tivoli."}
{"id": "2401917", "revid": "1005847", "url": "https://it.wikipedia.org/wiki?curid=2401917", "title": "Moti per il riso del 1918", "text": "I furono una serie di tumulti popolari che scoppiarono in tutto il Giappone dal luglio al settembre 1918, e che portarono al collasso l'amministrazione di Terauchi Masatake.\nProdromi.\nUna rapida ascesa del prezzo del riso caus\u00f2 estreme privazioni economiche, in particolare nelle aree rurali dove il riso era il principale alimento base. Nei contadini, il confronto tra i bassi prezzi che essi ricevevano a causa della regolamentazione governativa, e gli alti prezzi di mercato, gener\u00f2 una tremenda ostilit\u00e0 verso i mercanti di riso e i funzionari governativi che avevano consentito la vertiginosa crescita senza controllo dei prezzi al consumo. La crescita del prezzo del riso arriv\u00f2 in concomitanza al picco della spirale inflazionistica del primo dopoguerra, che fece aumentare i prezzi di ogni genere di consumo e degli affitti, e di conseguenza anche gli abitanti delle citt\u00e0 ebbero considerevoli motivi di malcontento. Un secondo fattore fu la massiccia acquisizione di riso da parte del governo per sostenere le truppe impegnate oltremare nell'intervento in Siberia, che port\u00f2 ad un ulteriore incremento del prezzo del riso. Il governo fall\u00ec ad intervenire negli affari economici, e le proteste rurali si diffusero alle cittadine e alle citt\u00e0.\nI moti.\nI moti per il riso sono stati senza pari nella moderna storia giapponese in termini di dimensioni e violenza. La protesta iniziale ebbe luogo nella piccola cittadina di pescatori di Uozu, nella prefettura di Toyama, il 23 luglio 1918. Iniziato con una petizione pacifica, il tumulto ebbe una veloce escalation fino a comprendere moti, scioperi, lanci di bombe incendiarie alle stazioni di polizia e agli uffici governativi. Entro met\u00e0 settembre del 1918, oltre 623 tumulti avevano avuto luogo in 38 citt\u00e0, 153 cittadine e 177 villaggi, con pi\u00f9 di 2 milioni di partecipanti. Circa 25\u00a0000 persone furono arrestate, di queste 8\u00a0200 vennero condannate per vari crimini con pene che spaziarono da piccole multe fino alla pena di morte.\nAssumendosi la responsabilit\u00e0 per i disordini, il primo ministro Terauchi e il suo gabinetto rassegnarono le loro dimissioni il 29 settembre 1918.\nUn eventuale collegamento all'imperialismo giapponese \u00e8 dibattuto. Gli studiosi sostengono che al fine di accontentare la domanda di riso che eccedeva la capacit\u00e0 produttiva giapponese di quel tempo, fu intensificata la produzione di riso nelle colonie a Taiwan e in Corea."}
{"id": "2401918", "revid": "149727", "url": "https://it.wikipedia.org/wiki?curid=2401918", "title": "Stazione di Modena piazza Manzoni", "text": ""}
{"id": "2401919", "revid": "729019", "url": "https://it.wikipedia.org/wiki?curid=2401919", "title": "Tirailleurs du Po", "text": "Tirailleurs du Po era battaglione di fanteria leggera inquadrato nell'esercito imperiale della Francia di Napoleone Bonaparte, interamente composto da volontari italiani; l'unit\u00e0 prese parte attiva alle guerre napoleoniche, partecipando a diverse importanti battaglie.\nIl battaglione venne creato nell'aprile del 1803, arruolando inizialmente volontari provenienti principalmente dal Piemonte, in gran parte membri del disciolto esercito del Regno di Sardegna; in seguito, tuttavia, la zona di arruolamento fu estesa prima alla provincia di Parma, e poi agli altri dipartimenti italiani affacciati sul fiume Po. Nel 1805, inquadrato nella divisione Legrand del IV Corpo d'armata del maresciallo Nicolas Jean-de-Dieu Soult, prese parte alla guerra della terza coalizione contro l'Impero austriaco, distinguendosi in particolare durante la battaglia di Austerlitz; sempre inquadrato nel corpo di Soult, prese poi parte nel 1806 - 1807 alla guerra della quarta coalizione, partecipando sia alla battaglia di Jena contro i prussiani che alle battaglie di Eylau e di Friedland contro i russi, subendo pesanti perdite.\nIl battaglione torn\u00f2 in azione nell'ottobre del 1809, quando prese parte alla guerra della quinta coalizione; si distinse in particolare nella battaglia di Ebersberg, quando si impossess\u00f2 con un assalto di un ponte di importanza strategica, per poi prendere parte alla battaglia di Aspern-Essling ed alla battaglia di Wagram. Nel 1811, i \"tirailleurs\" divennero il 2\u00ba battaglione dell'11\u00ba Reggimento di fanteria leggera francese, con cui presero parte alla campagna di Russia uscendone pesantemente decimati. Ricostruito con nuove reclute, prese parte alla campagna di Germania nel settembre - ottobre del 1813, combattendo a Dresda ed a Lipsia; ritiratosi con il resto dell'armata in Francia, prese parte alle ultime battaglie contro i coalizzati, combattendo a Brienne ed a Monterean. Con l'abdicazione di Napoleone ed il ritorno sul trono dei Borbone, il battaglione venne sciolto, salvo essere ricostruito brevemente durante il periodo dei cento giorni, partecipando agli ultimi scontri dell'epopea napoleonica (le battaglie di Ligny e di Waterloo)."}
{"id": "2401928", "revid": "1005847", "url": "https://it.wikipedia.org/wiki?curid=2401928", "title": "Elezioni politiche a San Marino del 1923", "text": "Le elezioni politiche a San Marino del 1923 (VII legislatura) si svolsero il 4 marzo. Furono le prime a partito unico, dopo che il Partito Fascista Sammarinese prese il potere.\nSistema elettorale.\nSono elettori i cittadini sammarinesi maschi capifamiglia maggiori di 24 anni.\nLe liste.\nAlle elezioni del 1923 era presente solo il Partito Fascista Sammarinese.\nElezioni del 4 marzo 1923.\nTotale seggi scrutinati"}
{"id": "2401932", "revid": "767487", "url": "https://it.wikipedia.org/wiki?curid=2401932", "title": "Contea di Boyup Brook", "text": "La contea di Boyup Brook \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 2.829 chilometri quadrati ed ha una popolazione di 1.480 abitanti."}
{"id": "2401935", "revid": "547992", "url": "https://it.wikipedia.org/wiki?curid=2401935", "title": "Olympique Lyonnais 2008-2009", "text": "Rosa.\n\"Aggiornata al 15 maggio 2009.\""}
{"id": "2401936", "revid": "287204", "url": "https://it.wikipedia.org/wiki?curid=2401936", "title": "Berizal", "text": " \nBerizal \u00e8 un comune del Brasile nello Stato del Minas Gerais, parte della mesoregione del Norte de Minas e della microregione di Salinas."}
{"id": "2401937", "revid": "1086846", "url": "https://it.wikipedia.org/wiki?curid=2401937", "title": "Calcio Padova 1994-1995", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1994-1995.\nStagione.\nPer il Padova allenato da Mauro Sandreani la stagione 1994-95 segna il ritorno in serie A dopo 32 anni di assenza. I biancoscudati si presentano ai nastri di partenza con gli innesti di due stranieri, l'attaccante croato Goran Vlaovi\u0107 e il difensore statunitense Alexi Lalas, primo americano a giocare nella serie A italiana, cui si aggiunger\u00e0 a novembre il centrocampista olandese Michel Kreek.\nL'inizio del campionato \u00e8 traumatico: alla prima giornata il Padova perde contro la Sampdoria per 5-0; seguono altre quattro sconfitte senza segnare alcun gol. Per i biancoscudati il primo punto arriva alla quinta giornata, un rocambolesco 3-3 con il Napoli, cui fa seguito il sorprendente successo in casa contro il Milan per 2-0.\nPer tutto il girone di andata il Padova naviga negli ultimissimi posti di classifica, riuscendo per la prima volta a uscire dalla zona retrocessione il 26 febbraio 1995 grazie a una vittoria in trasferta contro il . Tre sconfitte consecutive fanno ripiombare i biancoscudati nel baratro, fino alla 27\u00aa giornata, il 15 aprile 1995, quando la squadra di Sandreani riesce a battere consecutivamente in casa la Lazio e in trasferta la Juventus prima in classifica, grazie a un goal su punizione di Kreek. Nonostante l'exploit la squadra resta ai margini della salvezza fino all'ultima giornata: il Padova deve vedersela a San Siro contro l'Inter, che deve vincere a tutti i costi per assicurarsi un posto nelle coppe europee; al Padova, invece, per salvarsi pu\u00f2 bastare il pareggio. I biancoscudati passano in vantaggio con Maniero, poi l'Inter pareggia e al 91\u00ba minuto raddoppia con Delvecchio. La sconfitta costringe il Padova allo spareggio-salvezza contro il Genoa.\nLo spareggio si disputa a Firenze il 10 giugno 1995. Il Padova va in vantaggio con Vlaovic, poi il Genoa riequilibra la gara con Skuhrav\u00fd. I tempi supplementari non cambiano il risultato e si giunge cos\u00ec ai calci di rigore. Al sesto rigore Fabio Galante manda il pallone alto; Michel Kreek non sbaglia: il Padova \u00e8 salvo."}
{"id": "2401942", "revid": "88812", "url": "https://it.wikipedia.org/wiki?curid=2401942", "title": "Tirailleurs du po", "text": ""}
{"id": "2401945", "revid": "819238", "url": "https://it.wikipedia.org/wiki?curid=2401945", "title": "Fagnano Olona", "text": "Fagnano Olona (\"Fagnan\" in dialetto varesotto) \u00e8 un comune italiano di abitanti della provincia di Varese in Lombardia. Fagnano Olona dista 5\u00a0km da Busto Arsizio, 6 da Gallarate e 19\u00a0da Varese.\nGeografia fisica.\nIl paese sorge a dominio della valle solcata dal fiume Olona, che ha subito un notevole inquinamento da metalli pesanti dall'inizio dell'industrializzazione del fondovalle. Il centro abitato di Fagnano, cos\u00ec come la storica frazione di Bergoro, (un tempo comune indipendente \"comune di Bergoro sec. XIV - 1667), sono situati a ponente del fiume Olona, mentre a est del fondovalle \u00e8 presente il piccolo nucleo abitato delle Cascine Balzarine. All'estremit\u00e0 occidentale del territorio fagnanese, a ridosso del confine con Cassano Magnago, si trova invece la localit\u00e0 Fornaci, lambita dal torrente Tenore.\nIl fondovalle fagnanese in cui scorre l'Olona, l'area delle Cascine Balzarine e quella interessata dal torrente Tenore, sono parte del Parco del Medio Olona, ente sovracomunale con sede a Fagnano, comprendente anche parte dei territori di Gorla Maggiore, Gorla Minore, Solbiate Olona, Olgiate Olona e Marnate.\nStoria.\nL'origine romana di Fagnano Olona \u00e8 testimoniata da alcuni reperti rinvenuti nel territorio comunale e dallo stesso toponimo, evoluzione dell'aggettivo latino \"Fannianus\", relativo al nome gentilizio \"Fannius\".\nIl primo documento in cui si fa menzione del luogo \u00e8 datato 1045, una pergamena nella quale l'imperatore Enrico III conferma al monastero di San Dionigi in Milano il possesso di fondi all'interno di Fagnano. In et\u00e0 medioevale la storia di Fagnan, importante luogo fortificato, fu strettamente legata alle vicende del Feudo e della Pieve di Olgiate Olona, dei quali faceva parte, entrambi nel Contado del Seprio con capoluogo Castelseprio, di cui segu\u00ec le vicende fino alla fine del XIII secolo. Il ruolo di Fagnano era prevalentemente di controllo del fiume Olona e della strada che univa Castelseprio e Milano. Tale strategica posizione del suo castello lo rese spesso oggetto di contese nelle numerose lotte tra le varie famiglie della zona, tra i Della Torre e i Visconti in primis (XIII secolo). Nel 1287 il territorio del Seprio pass\u00f2 definitivamente in mano ai Visconti. Fagnano fu divisa in due parti, una assegnata al ramo di Giovanni Visconti, a cui spett\u00f2 il castello, e l'altra ai discendenti di Azzo Visconti, la cui progenie gener\u00f2 i Visconti di Jerago, a cui tocc\u00f2 il Castellazzo, un fortilizio di origine pi\u00f9 antica. Alla met\u00e0 del XV secolo il castello visconteo di Fagnano venne trasformato in residenza signorile, ma l'inasprirsi della controversia tra gli spagnoli e i francesi, nel Cinquecento, indusse a ricondurre il castello alla sua funzione militare. Le cronache del tempo riportano memorie di attacchi e assedi da parte dei ducali spagnoli che danneggiarono gravemente parte della struttura da parte degli assedianti. Il castello pass\u00f2, successivamente, alle famiglie patrizie Tanzi e Ponti, e dopo ulteriori passaggi di propriet\u00e0, \u00e8 infine entrato nel patrimonio del Comune di Fagnano Olona, che vi ha stabilito la sede degli uffici municipali. Nel 1551 a Vitaliano Visconti Borromeo fu conferito il titolo di conte di Fagnano per nomina imperiale di Carlo V. Verso la fine del XVI secolo il castello venne ristrutturato. Il feudo venne abolito il 24 maggio 1798 con l'ingresso delle truppe napoleoniche e il crollo del Ducato di Milano.\nFagnano segui poi le vicende del Regno Lombardo-Veneto e del Regno d'Italia. Il comune di Bergoro fu annesso a Fagnano per sentenza del Senato di Milano nel 1668.\nNel 1863 al toponimo Fagnano fu aggiunto lo specificativo del fiume Olona per distinguersi da Fagnano sul Naviglio, comune allora esistente in provincia di Milano. Nel 1927 Fagnano Olona pass\u00f2 alla neocostituita provincia di Varese. Nel 1893 cedette la frazione Solbiello al comune di Solbiate Olona, mentre nel 1953 ricevette da Cairate la localit\u00e0 Fornaci.\nMonumenti e luoghi d'interesse.\nArchitetture religiose.\nSantuario della Madonna della Selva.\nIl quattrocentesco Santuario della Madonna della Selva \u00e8 l'edificio religioso pi\u00f9 antico di Fagnano Olona. Probabile parte del nucleo originario \u00e8 la cappella maggiore (XIV - XV secolo), alla quale fu aggiunta la navata nei secoli successivi. All'interno sono conservate numerose opere di pregio, tra cui una Piet\u00e0, scultura del XVII secolo, un paliotto d'altare del Settecento e affreschi eseguiti nel 1613 da Domenico Pellegrino. La chiesa deve il nome alla statua lignea raffigurante la Madonna della Piet\u00e0, la quale, secondo la tradizione, sarebbe stata rinvenuta in un bosco vicino al paese. L'opera \u00e8 divisa in due parti: quella inferiore, pi\u00f9 antica, risalente al XIV - XV secolo e quella superiore databile intorno alla met\u00e0 del XVIII secolo. \nChiesa parrocchiale di San Gaudenzio.\nEdificata nel 1743, che conserva al suo interno una trecentesca immagine della Madonna della Provvidenza, di autore ignoto, oltre a varie decorazioni del XIX e XX secolo e a un importante organo costruito dalla ditta Mascioni di Cuvio (Op. 605) nel 1945 e restaurato nel 2008. Un cantiere per impianti nel 2018 ha consentito di rinvenire tracce di pavimentazione e sepolture privilegiate risalenti al Cinquecento\nArchitetture civili.\nCastello Visconteo.\nMonumento principale di Fagnano Olona \u00e8 il Castello Visconteo, antico fortilizio ad uso precipuamente militare, come evidente dal fossato difensivo che lo circonda. Un ponte d\u00e0 accesso al portale barocco, che si apre sul primo cortile, ugualmente barocco: ai lati si ergono due corpi di fabbrica tardo cinquecenteschi, voluti da Gaspare Visconti, mentre a sinistra della facciata si nota un rilievo in pietra del XV secolo a soggetto mariano. Il secondo cortile presenta caratteri quattrocenteschi: su un muro spicca lo stemma del \"biscione\" visconteo.Le due torri originarie del castello si trovano nella parte quattrocentesca del complesso.\nAltri edifici.\nAltre architetture notabili sono la settecentesca Villa Ferrari e il \"Castellazzo\", ex fortilizio quattrocentesco riattato a dimora gentilizia ad uso della famiglia Bossi.\nAree protette.\nIl territorio comunale \u00e8 interessato dal Parco del Medio Olona, a tutela della biodiversit\u00e0 del bacino del torrente Tenore; il parco dispone di percorsi ciclo-pedonali e conserva al suo interno le vestigia di antiche fabbriche e mulini ad acqua, che costituiscono un patrimonio di archeologia industriale\nInfrastrutture e trasporti.\nIl comune fu servito dalla stazione di Fagnano Olona e dalla Fermata Candiani; attivate nel 1904, erano poste lungo la ferrovia di Valmorea delle Ferrovie Nord Milano. Private del traffico passeggeri nel 1952, furono soppresse definitivamente nel 1977 assieme all'intera linea."}
{"id": "2401955", "revid": "767487", "url": "https://it.wikipedia.org/wiki?curid=2401955", "title": "Sapore di mare", "text": "Sapore di mare \u00e8 un film italiano del 1983 diretto da Carlo Vanzina.\nTrama.\nA Forte dei Marmi, nell'estate 1964, si incrociano le storie di diverse famiglie e in particolar modo dei loro figli, provenienti da diverse citt\u00e0 italiane. Su tutte spicca la famiglia milanese di Luca e Felicino, che ormai \u00e8 una presenza fissa sulle spiagge toscane. Vi \u00e8 poi il genovese Gianni, che nonostante sia fidanzato con Selvaggia viene messo in grande difficolt\u00e0 quando si innamora di Adriana, un'amica dei suoi genitori. Da Napoli arrivano invece i fratelli Paolo e Marina, venuti a Forte dei Marmi per la prima volta assieme ai propri genitori. Paolo si innamora di Susan, la fidanzata di Felicino, mentre Marina \u00e8 protagonista di una scanzonata storia d'amore con Luca. Altri membri della compagnia e comprimari delle tante avventure vissute dai ragazzi nel corso dell'estate sono Giorgia, migliore amica di Selvaggia, Maurizio, il fotografo Cecco e i marchesini Pucci, coppia di gemelli presa di mira da Luca che vi ironizza spesso sopra.\nLe ultime settimane della stagione estiva passano per\u00f2 in fretta e con questa si concludono anche le storie di tutti i membri della comitiva di amici. Gianni interrompe la propria relazione con Selvaggia perch\u00e9 innamorato di Adriana, ma si scoprir\u00e0 che questa ha flirtato con lui soltanto perch\u00e9 voleva sentirsi ancora giovane. Adriana ne parla con Selvaggia, durante la festa di compleanno di questa, dove c'\u00e8 anche Gianni, con cui si \u00e8 riconciliato, convincendola che \u00e8 ancora il ragazzo giusto per lei e tra i due torna il sereno. Felicino, invece, scarica Susan perch\u00e9 disinteressato nel proseguire la relazione, cosa che spinge Paolo a tentare di dichiararsi a Susan, ma senza successo. Infine Luca viene raggiunto dalla sua ex fidanzata di Milano e parte con lei per trascorrere l'ultima settimana d'estate in campagna. Prima di partire incontra Marina, all'oscuro di tutto, e tronca la loro relazione.\nDiciotto anni dopo, nell'estate del 1982, tutti i protagonisti si ritrovano inaspettatamente nello stesso locale che frequentavano anni prima da ragazzi. Qui si scopre il loro destino: Paolo \u00e8 riuscito a dichiararsi a Susan e i due si sono sposati; Gianni, invece, non \u00e8 sposato e lavora come giornalista; Selvaggia \u00e8 reduce da un matrimonio terminato e ora vive assieme al suo nuovo compagno; mentre Adriana trascorre l'estate assieme al figlio adolescente. Marina, invece, \u00e8 anche lei sposata e rivede dopo tanti anni Luca, il quale inizialmente non la riconosce, ma si fa perdonare poco dopo scrivendole un biglietto, per poi guardarla uscire dal locale con un'espressione amareggiata in volto ripensando alla loro relazione di diversi anni prima.\nProduzione.\nIl film rischi\u00f2 di non farsi per i dubbi di Pio Angeletti e Adriano De Micheli sul costo delle riprese. Fu solo l'intervento di Claudio Bonivento, all'epoca agente di Jerry Cal\u00e0, a sbloccare la situazione, facendosi garante che il film non superasse il budget previsto. Il comportamento dei due produttori per\u00f2 indusse i Vanzina a passare alla Filmauro per girare il successivo \"Vacanze di Natale\".\nIl film si intitola \"Sapore di mare\" anzich\u00e9 \"Sapore di sale\" perch\u00e9 all'epoca un'altra casa cinematografica aveva messo in cantiere un film con quel titolo da far dirigere a Neri Parenti, registrandone il titolo e acquisendo i diritti dell'omonima canzone di Gino Paoli. Il film per\u00f2 non fu mai realizzato e nel sequel \"Sapore di mare 2 - Un anno dopo\" si pot\u00e9 usare la canzone, cantanta dallo stesso Paoli in una comparsata a fine film.\nCast.\nLa distribuzione non era convinta sulla scelta del cast, in particolare per quanto riguarda Christian De Sica, in quel periodo attore non ancora affermato, e Virna Lisi, ritenuta non adatta per un film di questo tipo in quanto identificata prevalentemente come attrice drammatica.\nDe Sica dovette scegliere se fare parte del cast de \"Il conte Tacchia\", con un guadagno molto maggiore, o accettare la parte in questo film: scelse quest'ultimo poich\u00e9 pensava che questo ruolo era perfetto per lui e che avrebbe fatto decollare definitivamente la sua carriera.\nJerry Cal\u00e0 lesse per caso una bozza del copione che gli capit\u00f2 sotto mano mentre curiosava su una scrivania nello studio della produzione. Questa gli piacque cos\u00ec tanto che telefon\u00f2 subito a Carlo Vanzina per parlarne, ma il regista gli rispose che sarebbe stato un film a basso costo e la produzione non sarebbe mai riuscita a coprire il costo del suo cachet.\nCal\u00e0 si disse per\u00f2 cos\u00ec affascinato dal progetto che accett\u00f2 di girarlo per un compenso inferiore, ponendo per\u00f2 nel contratto una clausola che gli garantiva una grossa parte delle percentuali dopo il raggiungimento degli 8 miliardi di lire al botteghino. I produttori accettarono convinti che il film non avrebbe mai superato i 4 miliardi di lire, invece al termine della corsa al botteghino l'incasso fu di 10 miliardi.\nPer il ruolo di Paolo Pinardi, poi andato ad Angelo Cannavacciuolo, era stato preso in considerazione anche Massimo Ciavarro che fu poi ripescato da Bruno Contini per il ruolo di Fulvio nel sequel.\nNelle ultime scene del film compare brevemente Alba Parietti, all'epoca moglie di Franco Oppini, amica di Cal\u00e0 e ancora sconosciuta al grande pubblico.\nIn un ruolo minore venne piazzato l'allora giovane attore Angelo Maggi, che da l\u00ec a poco divent\u00f2 uno dei doppiatori pi\u00f9 affermati del panorama italiano.\nLuoghi delle riprese.\nLe riprese del film si svolsero parte in Versilia, a Forte dei Marmi negli stabilimenti balneari Marechiaro e Dalmazia vicino alla Capannina di Franceschi, e parte nel litorale laziale a Ostia e Fregene.\nElementi narrativi.\nIl film che viene proiettato nell'arena all'aperto dove Gianni va a fare pace con Selvaggia \u00e8 \"I due colonnelli\", diretto nel 1962 da Steno, il padre di Carlo ed Enrico. In una scena precedente, nello stesso cinema, si proietta \"Sodoma e Gomorra\", diretto da Robert Aldrich, nella sequenza della distruzione di Sodoma.\nNella scena del gruppo di ragazzi e ragazze che fuggono per un improvviso acquazzone, una radio a transistor annuncia la vittoria di Felice Gimondi al Tour de France, che per\u00f2 \u00e8 avvenuta il 14 luglio del 1965, l'anno successivo a quello delle vicende narrate.\nDistribuzione.\nIl film usc\u00ec nelle sale cinematografiche italiane il 17 febbraio 1983. Nel 2003, per il 20\u00ba anniversario, la Moviemax ha pubblicato il cofanetto DVD contenente \"Sapore di mare\" e \"Sapore di mare 2 - Un anno dopo\".\nAccoglienza.\nIncassi.\nIl film fu un successo ai botteghini incassando 10 miliardi di lire.\nColonna sonora.\nLa colonna sonora \u00e8 una raccolta di brani degli anni sessanta, pubblicata in LP (numero di catalogo COM 20340), MC (30 COM 20340) e CD (9031 70245-2) nel 1983 dall'etichetta discografica CGD.\nSequel.\nSempre nel 1983 viene distribuito il seguito del film, \"Sapore di mare 2 - Un anno dopo\". A distanza di 30 anni dall'uscita del film, i fratelli Vanzina dirigono \"Sapore di te\", ambientato sempre a Forte dei Marmi, per\u00f2 nella prima met\u00e0 degli anni ottanta."}
{"id": "2401957", "revid": "767487", "url": "https://it.wikipedia.org/wiki?curid=2401957", "title": "Assassinio sul Nilo (film 1978)", "text": "Assassinio sul Nilo (\"Death on the Nile\") \u00e8 un film del 1978 diretto da John Guillermin, tratto dal romanzo \"Poirot sul Nilo\" di Agatha Christie.\nLe musiche originali del film sono affidate a Nino Rota.\nTrama.\nLa giovane, bella e ricca ereditiera Linnet Ridgeway ha sposato l'altrettanto giovane e bello (ma tutt'altro che ricco) Simon Doyle, dopo un fidanzamento lampo. Simon era gi\u00e0 fidanzato di Jacqueline De Bellefort, la migliore amica di Linnet. La coppia ora \u00e8 in viaggio di nozze in Egitto ed \u00e8 pedinata in maniera ossessiva da Jacqueline, intenzionata a rovinare la loro luna di miele per vendicarsi con ogni possibile azione di disturbo. Oltre a loro, si sono imbarcati sul battello \"Karnak\", in partenza per una crociera sul Nilo, altri svariati personaggi:\nDurante la prima serata a bordo del battello, Jacqueline De Bellefort, al termine dell'ennesima scenata di gelosia isterica, estrae una pistola dalla borsetta e, alla presenza di Rosalie Otterbourne e James Ferguson, spara a Simon Doyle colpendolo a una gamba. La ragazza, sotto shock, viene subito portata nella sua cabina, dove miss Bowers le somministra un potente sedativo, rimanendo con lei tutta la notte per sorvegliarla a vista. Nel frattempo il dottor Bessner accorre per prestare le prime cure a Simon: non potendo estrarre il proiettile dalla gamba fratturata, gli immobilizza l'arto con una stecca d'emergenza. A questo punto tutto sembrerebbe tranquillo, se non fosse che la pistola, che Jacqueline aveva gettato a terra dopo avere sparato, \u00e8 misteriosamente scomparsa. La mattina dopo, Linnet Ridgeway viene trovata morta nella sua cabina, uccisa da un colpo di pistola alla tempia.\nPoirot, coadiuvato dal colonnello Race, assume la conduzione delle indagini. A parte Simon (impossibilitato a muoversi per via della ferita alla gamba) e Jacqueline (tenuta sotto sedativo e sorvegliata a vista per tutta la notte), tutti gli altri passeggeri sono sospettati, sia perch\u00e9 privi di alibi sia soprattutto perch\u00e9 ciascuno di loro aveva validi motivi per serbare rancore, spesso di antiche e profonde origini, nei confronti della vittima. Louise Bourget, ad esempio, proprio la sera prima si era vista negare da Linnet un congedo definitivo dal lavoro. Marie Van Schuyler, invece, avrebbe potuto introdursi nella stanza della vittima per rubarle una collana di magnifiche perle che aveva notato da una foto sul giornale ancor prima di partire per il viaggio in Egitto e che invidiava moltissimo, e avere sparato a Linnet svegliatasi improvvisamente. Miss Bowers, invece, odiava Linnet perch\u00e9 il padre di quest'ultima aveva rovinato economicamente la sua famiglia e l'aveva costretta a lavorare per la stressante Van Schuyler. Salom\u00e8 Otterbourne, in uno dei suoi stravaganti romanzi, aveva in buona fede paragonato Linnet a una ninfomane. L'ereditiera l'aveva denunciata, rifiutando sdegnosamente le scuse che la scrittrice le aveva presentato. Anche Rosalie, figlia della Otterbourne, avrebbe avuto motivo di uccidere Linnet per avere giustizia nei confronti della madre, cos\u00ec come James Ferguson considerava Linnet una \"parassita\" in quanto ricca e, a suo parere, tutte le persone ricche come lei avrebbero dovuto essere uccise poich\u00e9 vivono a spese degli altri.\nIl giorno successivo viene trovata morta Louise Bourget, la giovane cameriera della vittima: l'assassino le ha tagliato la gola. Louise ha ancora fra le mani un frammento di banconota, il che dimostra che stava cercando di ricattare l'assassino e che probabilmente l'aveva visto recarsi nella cabina di Linnet la notte dell'omicidio. Questo nuovo delitto d\u00e0 una svolta alle indagini: Salom\u00e8 Otterbourne annuncia di sapere chi \u00e8 stato e si reca da Simon per rivelarglielo, senza rinunciare ai toni enfatici caratteristici del suo stile narrativo. Alla presenza anche di Poirot e di Race, la scrittrice non fa in tempo a pronunciare il nome dell'assassino perch\u00e9 viene uccisa da un colpo di pistola, sparatole alla fronte dall'esterno della cabina.\nPoirot aveva gi\u00e0 intuito la soluzione, anche se, per sua stessa ammissione, gli era parsa impossibile, ma dopo il terzo delitto non ha pi\u00f9 dubbi: raduna tutti gli indiziati nel salone per ricostruire nei minimi particolari l'accaduto. Con un colpo di scena si scopre che proprio Simon e Jaqueline sono i due colpevoli, accordatisi in precedenza per assassinare Linnet allo scopo di impadronirsi del suo ricco patrimonio. Jackie infatti non aveva colpito Simon, che aveva simulato il sangue con dell'inchiostro rosso. Simon aveva ucciso poi la moglie e si era sparato alla gamba. Aveva poi gettato la pistola dopo averla ricaricata con un proiettile in modo che, in caso di ritrovamenti, i colpi sparati risultassero due e non tre. La stessa Jackie aveva assassinato Louise, con un bisturi rubato al dott. Bessner, e la signora Otterbourne, con la pistola prelevata dalla camera di Pennington (di cui tutti erano a conoscenza). Jackie, non potendo pi\u00f9 negare l'evidenza, prende, senza essere vista, la sua pistola appoggiata sul tavolo, spara un colpo fatale a Simon e poi si uccide.\nProduzione.\nDopo il grande successo ottenuto nel 1974 con \"Assassinio sull'Orient Express\" (\"Murder on the Orient Express\"), a fronte di un budget relativamente ridotto, la casa di produzione EMI, che si trovava in un periodo di espansione commerciale, voleva produrre un altro film con protagonista l'investigatore belga. Se la scelta del regista cadde prevedibilmente su John Guillermin che aveva appena realizzato due blockbuster come \"L'inferno di cristallo\" e \"King Kong\", pi\u00f9 difficile fu la scelta del protagonista. L'attore Albert Finney declin\u00f2 subito l'offerta non volendo sottoporsi a lunghe ore di make up sotto il sole egiziano, cos\u00ec i produttori decisero di affidare il ruolo ad un attore con uno stile molto diverso: Peter Ustinov.\nLe riprese durarono circa 7 settimane, la maggior parte delle quali a bordo della nave da crociera. Spesso la nave veniva trainata da piccoli cargo dato che il rumore del motore era troppo assordante. I luoghi simbolo dell'antico Egitto come il tempio di Abu Simbel, la Sfinge e Luxor fanno da sfondo alla storia anche se compaiono non nella giusta sequenza.\nAccoglienza.\nLa prima proiezione del film avvenne a New York in concomitanza con l'inaugurazione di una mostra dedicata ai tesori di Tutankhamon e per questo motivo venne realizzato un poster ad hoc in cui compariva il profilo del giovane faraone.\nNonostante le aspettative gli incassi furono deludenti tanto che la produzione del film successivo venne procrastinata di alcuni anni: \"Delitto sotto il sole\" venne infatti prodotto quattro anni dopo."}
{"id": "2401958", "revid": "3115", "url": "https://it.wikipedia.org/wiki?curid=2401958", "title": "Contea di Bridgetown-Greenbushes", "text": "La contea di Bridgetown-Greenbushes \u00e8 una delle dodici local government areas che si trovano nella regione di South West, in Australia Occidentale. Essa si estende su di una superficie di circa 1.691 chilometri quadrati ed ha una popolazione di 4.119 abitanti."}
{"id": "2401961", "revid": "1005847", "url": "https://it.wikipedia.org/wiki?curid=2401961", "title": "Elezioni politiche a San Marino del 1926", "text": "Le elezioni politiche a San Marino del 1926 (VIII legislatura) si svolsero il 12 dicembre.\nSi tennero con un solo partito in lizza, poich\u00e9 il Partito Fascista Sammarinese aveva preso il potere, sciolto gli altri partiti e varato una nuova legge elettorale.\nSistema elettorale.\nCostituivano il corpo elettorale i cittadini sammarinesi maschi maggiori di 24 anni con almeno uno di questi requisiti:\nLe liste.\nAlle elezioni del 1926 era presente solo il Partito Fascista Sammarinese con il nome di \"Lista Patriottica\" su modello del Listone fascista italiano.\nElezioni del 12 dicembre 1926.\nTotale seggi scrutinati"}
{"id": "2401962", "revid": "48279", "url": "https://it.wikipedia.org/wiki?curid=2401962", "title": "Derby di Manchester", "text": "Il Derby di Manchester \u00e8 la stracittadina calcistica che mette di fronte il Manchester City e il Manchester United, le due societ\u00e0 principali della citt\u00e0 inglese di Manchester. La forte rivalit\u00e0 che muove questo derby \u00e8 legata soprattutto alla vicinanza dei due club, che convivono nella propria citt\u00e0 a pochi isolati di distanza e si affrontano almeno due volte a stagione, pi\u00f9 eventuali partite di coppa.\nStatistiche generali.\nLa prima partita ufficiale tra il Manchester City e il Manchester United si \u00e8 disputata il 3 novembre 1894, in Second Division, e si \u00e8 risolta con un 5-2 in favore dei \"Red Devils\".\nI derby pi\u00f9 ricchi di reti hanno visto un totale di 7 gol: la prima volta si verific\u00f2 proprio nel primissimo incontro, l'ultima \u00e8 avvenuta il 23 ottobre 2011.\nNonostante il palmares pi\u00f9 povero, i \"Citizens\" possono vantare tre larghe vittorie nei confronti dei cugini: un 5-0 del 12 febbraio 1955 e due 6-1 ottenuti il 23 gennaio 1926 e il 23 ottobre 2011. I Red Devils invece hanno vinto solamente in una occasione con 5 reti di scarto quando si imposero per 5-0 il 10 novembre 1994.\nIn due occasioni il derby ha assegnato un trofeo: in entrambe le occasioni in palio c'era il Community Shield ed in entrambi i casi \u00e8 stato lo United a conquistare la vittoria.\nNegli incontri di coppa il Manchester United ha conquistato il passaggio del turno per 9 volte contro le 6 dei cugini del City.\nAltri derby memorabili sono quello del 27 aprile 1974 dove il City vinse ad Old Trafford con una rete segnata di tacco dall'ex Denis Law che condann\u00f2 lo United alla retrocessione, quello del 21 aprile 2001, che vide protagonisti il \"Red Devil\" Roy Keane e il \"Citizen\" Alf-Inge H\u00e5land, con il centrocampista dello United che commise un fallo volontario ai danni del difensore del City come gesto vendicativo, e quello del 20 settembre 2009 che vide invece lo United prevalere per 4-3 con una rete segnata all'ultimo minuto di recupero da Michael Owen pochi secondi dopo che il City era riuscito a pervenire al pareggio. Questa partita \u00e8 stata nominata nel 2012 come la migliore della storia della Premier League in occasione delle celebrazioni per il 20\u00ba anniversario della competizione.\nIl miglior marcatore della storia del derby \u00e8 Wayne Rooney con 11 reti. Francis Lee \u00e8 il miglior marcatore del City con 10 gol mentre Sergio Ag\u00fcero \u00e8 il giocatore in attivit\u00e0 con pi\u00f9 marcature (9).\nSingolare anche il record di Peter Schmeichel: il portiere danese non ha perso nessuno dei 14 derby giocati (12 in maglia rossa e 2 in maglia celeste).\nNonostante la sovente partecipazione di ambedue i club alle competizioni UEFA il Derby di Manchester \u00e8 stato giocato solo in terra inglese, infatti \u00e8 una sfida inedita in competizioni europee.\nBilancio.\nLa seguente tabella contiene i dati relativi agli scontri diretti tra le due squadre.\nAggiornata al 6 novembre 2021."}
{"id": "2401963", "revid": "322321", "url": "https://it.wikipedia.org/wiki?curid=2401963", "title": "Castelcivita", "text": "Castelcivita (\"A Castell\u00f9cc\u00eb\" in dialetto cilentano) \u00e8 un comune italiano di abitanti della provincia di Salerno in Campania.\nOrigini del nome.\nIl toponimo Castelcivita \u00e8 piuttosto recente e risale al 1863 quando, con decreto Regio, il paese fu cos\u00ec rinominato dall'unione del villaggio di Castelluccia a quello di Civita, quest'ultimo posto a monte dell'attuale abitato. \u00c8 probabile che la torre Angioina gener\u00f2 l'uso toponomastico di \u201cCastelluccia\u201d, che divenne un insediamento fortificato pi\u00f9 esteso tra il XIII e il XV secolo, sviluppandosi lungo le ripe scoscese del colle disegnando cos\u00ec la sua conformazione definitiva.\nGeografia fisica.\nTerritorio.\nSituato alle pendici meridionali degli Alburni e a nord-est del territorio cilentano, sorge su uno sperone naturale, con case a cascata, a 587\u00a0m sul livello del mare. Rientra nel parco nazionale del Cilento e Vallo di Diano.\nClima.\nIl clima \u00e8 tipicamente mediterraneo con inverni e autunni umidi ed estati lunghe, secche e ventilate. Le precipitazioni si concentrano prevalentemente nei mesi autunnali ed invernali e le precipitazioni raramente acquisiscono carattere nevoso.\nLe temperature raramente scendono sotto i -2\u00b0 e raggiungono picchi di 42\u00b0 nelle ondate di caldo estive.\nDurante la grande ondata di caldo dell'agosto 2003 la temperatura, per pi\u00f9 giorni, ha sfiorato i 45\u00b0.\nGeologia.\nCastelcivita \u00e8 situata ai piedi del massiccio degli Alburni, lungo il suo margine sud-occidentale; in tale zona affiorano i terreni pi\u00f9 giovani e stratigraficamente pi\u00f9 alti dell\u2019intera struttura.\nL'evoluzione tettonica e geomorfologica dell'area \u00e8 da correlare a quella che ha interessato l'intero massiccio dei Monti Alburni. Le fasi tettoniche responsabili di un primo sollevamento, e forse gi\u00e0 di una definitiva continentalit\u00e0, sono probabilmente risalenti a circa 7 milioni di anni fa.\nDurante il Quaternario si susseguono fasi tettoniche a prevalente componente verticale, successivamente seguite da una tettonica a prevalente componente trascorrente (Ascione et al., 1992) che, molto probabilmente, avrebbe individuato l'importante linea strutturale, in direzione est-ovest Castelcivita-Vallone Lontrano che divide letteralmente in due il massiccio, ed avrebbe determinato il forte tiltaggio verso sud del blocco di Castelcivita.\nNel Pleistocene medio-superiore gli Alburni avrebbero infine raggiunto l'attuale assetto orografico rimanendo esposti agli agenti modellatori del paesaggio tra i quali ha assunto un ruolo determinante il carsismo.\nIl fenomeno carsico superficiale si \u00e8 esplicato a partire dai nudi calcari degli \"horst\" che costituivano il massiccio, questi ultimi pi\u00f9 esposti all'azione erosiva degli agenti esogeni, sono stati smantellati pi\u00f9 in fretta rispetto alle valli.\nLungo queste ultime i flysch impermeabili hanno dato luogo al ruscellamento delle acque, che dopo il raccoglimento e la canalizzazione, sono entrate in contatto con i pilastri di calcare che delimitavano la valle stessa. Qui, sotto forma di spettacolari inghiottitoi, sono state costrette ad inabissarsi; \u00e8 in questo modo che nascono tutte le principali forme carsiche profonde degli Alburni.\nNel corso del tempo, con il procedere dell'erosione anche le valli interne cominciarono a svuotarsi parzialmente dei depositi terrigeni, e cos\u00ec i punti di assorbimento (inghiottitoi) migrarono a quote sempre pi\u00f9 basse lasciando sospesi in alto, gli ingressi non pi\u00f9 attivi delle grotte.\nContemporaneamente si sviluppano tutta una serie di altre forme carsiche. Si tratta di doline da crollo, risorgenze pensili, cavit\u00e0 e importanti condotti basali molto prossimi alla falda, tra cui le Grotte di Castelcivita e la Grotta dell'Ausino. Nel complesso tali forme costituiscono l'intero patrimonio carsico tipico del massiccio degli Alburni.\nI litotipi affioranti nell\u2019area di Castelcivita, a partire da quelli pi\u00f9 antichi fino a quelli pi\u00f9 recenti, sono:\nStoria.\nI primi insediamenti nell'area di Castelcivita risalgono all'epoca preistorica. Come testimoniato dagli scavi archeologici che hanno avuto luogo presso le Grotte di Castelcivita, l'arrivo dei primi uomini moderni (Homo sapiens) ha lasciato importanti tracce, oggi custodite nei primi metri della cavit\u00e0. Tuttavia, \u00e8 a partire da tempi successivi che quest'area crebbe e svilupp\u00f2 la sua storia.\nIl paese, conosciuto nell'antichit\u00e0 con il nome di oppido Alburno, presenta un impianto urbanistico minoico-miceneo, databile al XV-XIV sec. a. C., ma le sue origini sembrano ancora pi\u00f9 antiche e risalire al periodo protourbano sumerico (seconda met\u00e0 del IV millennio a. C.): il \"portus Alburnus\", invece, va individuato nei ruderi del mulino grande che circondano l'omonima torre sul fiume Calore, al di sotto del complesso speleologico delle Grotte e del Ponte Pestano. Ha la sua rocca nel succorpo della chiesa parrocchiale di San Cono vescovo e martire intorno alla quale gravitano quattro quartieri disposti in modo ortogonale con due assi stradali principali. Il succorpo, presunta sede del vescovo pestano nel V-VI secolo, \u00e8 il risultato della rilettura, in chiave cristiana, del complesso architettonico del foro della \"Civitas\". Nell'VIII-IX secolo rinacque intorno al monastero greco-bizantino di San Cono (rione \"La Terra\"), come testimonia la toponomastica longobarda dei rioni \"Case La Terra\", \"Casale\" (\"mansio\" nel periodo romano) e \"Le Casaline\". \u00c8 indicato gi\u00e0 in un documento del 1171, come in quelli angioini e aragonesi, con il nome di Castelluccia, ad indicare l'originario \"Castella\", piccola piazzaforte, del periodo romano. Si pensa che la recinzione totale di Castelcivita sia opera di Pandolfo di Fasanella, gran feudatario, il quale la fece costruire per ordine di Carlo I d'Angi\u00f2. Il centro storico presenta l'antica struttura di fortezze e infatti \u00e8 caratterizzato da vie e viuzze che si intersecano tra di loro e da innumerevoli scalini interrotti di tanto in tanto da qualche spiazzo seguendo l'andamento toponomastico del territorio. Notevoli sono i portali con architravi in pietra calcarea locale e piperno sui quali si possono ancora notare gli stemmi di nobili famiglie e pregevoli giochi geometrici.\nLa peste del 1656.\nL'epidemia di peste del 1656 colp\u00ec parte della penisola italiana, tra cui il viceregno di Napoli.\nSecondo la testimonianza del notaio Girolamo Cantalupo il periodo della peste a Castelcivita fu vissuto con rigoroso rispetto delle regole precauzionali, tanto da rappresentare un luogo di rifugio per molte persone. Dai paesi vicini, molte persone, dopo aver osservato la quarantena, raggiungevano Castelcivita per rimanere al sicuro dal contagio. Le uniche vittime si registrarono nel mese di luglio: si tratt\u00f2 di quindici persone, le quali erano fuggite da Napoli con l'intenzione di rifugiarsi a Castelcivita, ma alle quali fu vietato l'ingresso nel paese e furono confinate nei lazzaretti appena fuori le mura. Le testimonianze attestano che anche successivamente Castelcivita fu preservata dal contagio e non ci furono ulteriori decessi fino a dicembre dello stesso anno, cos\u00ec come riportato negli scritti del notaio Girolamo Cantalupo.\nLa popolazione attribu\u00ec la liberazione del paese dalla peste all'intervento della grazia divina e all'intercessione dei santi protettori Santa Sofia, San Rocco e San Sebastiano. Il 10 luglio fu organizzata una solenne processione ed una messa presso la Cappella votiva di Santa Sofia, costruita per ringraziare la santa per la liberazione del paese dalla peste del 1526-1527. In quell'occasione i presenti promisero di raccogliere delle offerte da devolvere per la realizzazione di una lampada d'argento in segno di ringraziamento. Il 9 novembre 1659 l'opera in argento, realizzata a Napoli, fu portata in processione a compimento del voto.\nLa rivoluzione del 1799.\nNel corso del 1799 Castelcivita fu teatro di alcuni importanti eventi che segnarono la breve esistenza della Repubblica Napoletana. In seguito alla campagna d'Italia combattuta dalla Francia rivoluzionaria contro le potenze monarchiche europee dell'Antico regime, sorsero sul territorio italiano, numerose repubbliche filofrancesi e giacobine quali la Repubblica Ligure e la Repubblica Cisalpina nel 1797, la Repubblica Romana nel 1798 e la gi\u00e0 citata Repubblica Napoletana nel 1799. La vita della Repubblica Napoletana fu per\u00f2 particolarmente travagliata, manc\u00f2 sin dall'inizio l'adesione popolare alla rivoluzione la quale coinvolse soltanto le personalit\u00e0 di maggiore cultura del napoletano che non riuscirono a trasmettere alla gente comune il senso della rivoluzione. Di conseguenza, nelle province non occupate dall'esercito francese, il Governo provvisorio, al fine di contenere i movimenti controrivoluzionari, fedeli al re Ferdinando IV di Borbone, diede luogo ad una dura repressione contro gli oppositori della neonata Repubblica. In tale contesto, il Governo repubblicano invi\u00f2 vari contingenti armati nelle province, e tra questi vi era la colonna armata guidata dal generale Giuseppe Schipani che aveva lo scopo di giungere in Calabria attraversando il salernitano. Le truppe del generale Schipani, dopo aver attraversato i territori amici di Salerno, Eboli ed Albanella, giunsero nei territori dei monti Alburni che erano rimasti fedeli ai Borboni. Il generale Schipani, dopo aver liberato dai filo-borbonici la vicina Roccadaspide si diresse verso Castelcivita dove per\u00f2 incontr\u00f2 la tenace resistenza della popolazione capeggiata da Gerardo Curcio di Polla detto Sciarpa, che riusc\u00ec a respingere l'avanzata delle truppe franco-napoletane.\nCastelcivita fu l'unico centro della zona che mostr\u00f2 fiera resistenza agli inviti di collaborazione da parte dei filofrancesi. Fu a cinquecento metri dell'abitato che i repubblicani subirono una grave sconfitta in quella che \u00e8 stata descritta come la battaglia che vide la partecipazione di tutti i cittadini di Castelluccia. Alle prime ore del mattino del 14 aprile di quell'anno, le truppe giacobine attaccarono dalla contrada di \u201cSotto la terra\u201d, in direzione della Chiesa di San Cono e poco dopo si spostarono verso il lato orientale, ove sorgeva il convento di San Francesco dei Riformati. Il primo colpo da Castelluccia venne tirato da Donato Lucia, che fer\u00ec a morte un repubblicano. Da quel momento la battaglia infuri\u00f2 e dur\u00f2 per nove ore. I cittadini, rifugiatisi nella chiesa venivano incitati dal parroco alla resistenza, nonostante in molti affiorasse il desiderio della resa. Con l'arrivo di Curcio tutti si rincuorarono e si lanciarono alla controffensiva. Le donne dall'alto delle mura, che circondavano all'epoca dei fatti il paese, lasciavano rotolare addosso agli assalitori grossi macigni, nonch\u00e9 acqua bollente. A segnare una svolta nelle sorti della battaglia fu anche l'arrivo di nuovi rinforzi provenienti da Sant'Angelo a Fasanella, guidati dal sacerdote D. Nicola Di Leo. Le 150 persone, precedute dal rullo dei tamburi, intimorirono i francesi, che si diedero a precipitosa fuga. La battaglia si concluse tra la mezzanotte e l'una. Lo Schipani giunse, infatti, verso le tre a Controne, dove radun\u00f2 le sue truppe e si trattenne fino al 16 di quel mese, allorch\u00e9 venne richiamato a Salerno.\nNelle settimane successive, abbandonata dai francesi, la Repubblica Napoletana capitoler\u00e0 di fronte all'avanzata da Sud del cardinale Fabrizio Ruffo fedele al re Ferdinando IV di Borbone.\nDal 1811 al 1927 ha fatto parte del circondario di Campagna.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania di Sant'Angelo a Fasanella, della diocesi di Teggiano-Policastro, ed \u00e8 composto da due parrocchie.\nL'altra confessione cristiana presente \u00e8 quella evangelica con la comunit\u00e0 della Chiesa pentecostale ADI.\nCultura.\nCucina.\nLa ricca e variegata vegetazione del territorio ha contraddistinto nel tempo una serie di prodotti tipici legati alla storia e alle tradizioni della gente del posto. La popolazione, dedita prevalentemente all'agricoltura e alla pastorizia, produce olio, vino, grano, cereali, formaggi, capicolli, salsicce e prosciutti.\nTra i prodotti coltivati si distingue la patata di montagna di Castelcivita, il cui sapore si mantiene inalterato a lungo grazie alla tradizionale tecnica di conservazione in fosse scavate nel terreno e rivestite di felci. La particolarit\u00e0 del prodotto \u00e8 stata confermata a partire dai caratteri morfologici rilevati. Questi ultimi escludono la similitudine di questa variet\u00e0 con quelle recuperate e caratterizzate tra le tipologie locali. Ci\u00f2 \u00e8 stato confermato dal lavoro di caratterizzazione molecolare eseguito da ricercatori del SASA (Science and Advice for Scottish Agriculture) che ha rilevato una diversit\u00e0 genetica rispetto alle variet\u00e0 tradizionali campane e, soprattutto, alle altre variet\u00e0 tradizionali di origine italiana.\nGeografia antropica.\nFrazioni.\nIn base allo statuto comunale di Castelcivita, le frazioni sono:\nEconomia.\nCastelcivita \u00e8 stato riconosciuto come un comune a prevalente economia turistica grazie al principale attrattore turistico delle grotte.\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nNel comune ha sede la societ\u00e0 di calcio U.S. Grotte di Castelcivita, che ha disputato campionati dilettantistici.\nCollegamenti esterni.\n "}
{"id": "2401964", "revid": "1305772", "url": "https://it.wikipedia.org/wiki?curid=2401964", "title": "Peter Christopherson", "text": " Regista di video e grafico ex membro dell'influente agenzia di design britannica Hipgnosis.\nBiografia.\nPeter Christopherson \u00e8 stato uno dei membri fondatori della band Throbbing Gristle negli anni settanta e come tale . In seguito ha partecipato alla creazione degli Psychic TV con Genesis P-Orridge, a cui si \u00e8 aggiunto Geoffrey Rushton, alias John Balance. Dopo un breve periodo con gli Psychic TV, Christopherson e Balance hanno dato vita ai Coil, una partnership durata per 23 anni, fino alla morte accidentale di Balance nella loro casa di Weston-Super-Mare.\nNegli ultimi anni Christopherson ha partecipato alla riunione dei Throbbing Gristle, ha composto un album per la sua ultima impresa da solista, The Threshold HouseBoys Choir, e ha creato un nuovo duo con Ivan Pavlov chiamato Soisong. Nel 2008 ha collaborato con musicisti e cantanti quali Ernesto Tomasini, OTHON e David Tibet. Nell'ultimo periodo \u00e8 stato impegnato a mettere insieme una nuova formazione dei Throbbing Gristle, chiamata XTG.\nCome regista di video musicali Christopherson ha realizzato, fra i tanti, lavori per: Erasure, The The, Marc Almond, Diamanda Gal\u00e1s, Vasco Rossi, Barry Gibb, Paul McCartney e Robert Plant.. Come grafico della Hipgnosis ha contribuito alla creazione di alcune fra le copertine di dischi pi\u00f9 iconiche del ventesimo secolo, fra cui diverse per Peter Gabriel, i Led Zeppelin e i Pink Floyd. Come fotografo \u00e8 stato il primo a fotografare i Sex Pistols.\nChristopherson \u00e8 morto improvvisamente nel sonno il 24 novembre 2010 all'et\u00e0 di 55 anni. Finora le cause della morte non sono mai state rese pubbliche."}
{"id": "2401968", "revid": "1573940", "url": "https://it.wikipedia.org/wiki?curid=2401968", "title": "Rhagionidae", "text": "Rhagionidae , \u00e8 una famiglia cosmopolita di Insetti dell'ordine dei Ditteri (Brachycera: Tabanomorpha). Nell'ambito dei Tabanoidea costituiscono il gruppo pi\u00f9 importante, dopo la famiglia dei Tabanidae, e quello pi\u00f9 primitivo.\nDescrizione.\nGli adulti hanno dimensioni variabili da piccole a grandi, con corpo esile, lungo 2-20 mm. Il tegumento \u00e8 spesso rivestito di setole di breve lunghezza. La livrea mostra colorazioni variabili dal grigio al bruno al nerastro, spesso con macchie gialle o aranciate.\nIl capo \u00e8 in genere oloptico nei maschi e dicoptico nelle femmine. Nei maschi si ha una differenziazione morfologica nell'ambito dell'occhio composto, con una zona superiore composta da ommatidi pi\u00f9 grandi. Le antenne hanno una morfologia di transizione verso il tipo aristato, con terzo segmento di forma globosa o reniforme recante uno stilo, in posizione subapicale, pi\u00f9 o meno segmentato. L'apparato boccale mostra il labbro inferiore terminante con un labello carnoso, ma spesso \u00e8 di tipo pungente-succhiante, con mandibole e le mascelle conformate a lama, in grado di pungere.\nIl torace porta ali ampie, spesso recanti pigmentazioni zonali scure, e zampe lunghe e sottili. Le zampe hanno pretarsi provvisti di arolio e pulvilli; le tibie medie e posteriori sono provviste di speroni apicali.\nL'addome \u00e8 affusolato e relativamente lungo rispetto alla conformazione del corpo, composto da sette uriti apparenti. Nella femmina, gli ultimi uriti sono organizzati a formare un ovopositore di sostituzione telescopico, con uriti genitali (VIII e IX) non differenziati.\nLa nervatura alare presenta strette analogie con quella della maggior parte dei Tabanoidea. La costa si estende all'intero margine. La radio si suddivide in 4 rami distinti, con R2+3 indivisa e confluente a breve distanza dalla terminazione di R1 e R4 terminante in corrispondenza dell'apice dell'ala. media suddivisa in quattro rami, di cui i primi tre emergenti dall'estremit\u00e0 distale della cellula discale. Ramo M1 marcatamente ricurvo all'indietro. Rami M2 e M3 approssimativamente paralleli, per cui le cellule posteriori m2 e m3 presentano la stessa ampiezza. cubito e prima anale convergenti in prossimit\u00e0 del margine, con tratto terminale A1+CuA molto breve. Una caratteristica ricorrente in alcuni generi, in particolare in \"Rhagio\" e \"Symphoromyia\", \u00e8 la mancata fusione della prima anale con la cubito: queste vene tendono infatti a convergere nettamente, ma confluiscono separatamente sul margine dell'ala, perci\u00f2 la cellula cup \u00e8 aperta. Si tratta di un aspetto inconsueto fra i Brachiceri, dato che uno dei caratteri che li contraddistingue dai Nematocera \u00e8 proprio la chiusura della cellula cup.\nI principali caratteri differenziali, in merito alla nervatura alare dei Rhagionidae, degli Athericidae e dei Tabanidae, sono riassunti nella seguente tabella:\nLa larva \u00e8 apoda ed eucefala, con capsula cefalica sottile e in parte infossata nel torace. \u00c8 provvista di due paia di stigmi, uno toracico e uno addominale (sistema anfipneustico); gli stigmi addominali, portati dall'ultimo urite, sono circondati da quattro lobi.\nBiologia.\nLe larve dei Rhagionidae colonizzano ambienti umidi ricchi di sostanza organica in decomposizione e si rinvengono in suoli freschi e umidi, nelle lettiere, nel legno marcescente, fra i muschi e nel fango presso le rive dei corsi d'acqua, in habitat generalmente forestali. Hanno regime dietetico saprofago oppure si comportano come predatrici di altri invertebrati.\nGli adulti si rinvengono prevalentemente nel sottobosco e si ritiene che siano predatori di piccoli insetti. Alcune specie, facenti capo al genere \"Symphoromyia\" sono per\u00f2 anche ematofaghe, a spese di vertebrati. La conformazione dell'apparato boccale pungente-succhiante, utilizzato dai Rhagionidae per predare altri artropodi, \u00e8 ritenuta la forma ancestrale delle specie ematofaghe, che si sarebbero evolute pi\u00f9 tardi, a seguito di un adattamento della conformazione del labbro inferiore.\nUn singolare comportamento, riscontrato in alcune specie del genere \"Rhagio\", \u00e8 la posizione assunta dall'adulto in fase di riposo: l'insetto staziona sulla vegetazione ripiegando il capo verso il basso. Per questo motivo i Rhagionidae sono spesso chiamati, fra gli anglosassoni, \"down looker flies\" (\"mosche che guardano in basso\"), oltre al nome pi\u00f9 ricorrente di \"snipe flies\" (\"mosche forbice\").\nEvoluzione e filogenesi.\n\u00c8 largamente condivisa l'ipotesi che i Rhagionidae rappresentino uno dei gruppi pi\u00f9 primitivi e antichi nell'ambito dei Ditteri e, a maggior ragione, fra i Brachycera. Gli studi svolti sull'evoluzione dei Ditteri fanno risalire l'origine di questa famiglia al Triassico, con una diversificazione avvenuta dopo il Giurassico. I diversi reperti fossili che fanno capo ai generi estinti risalgono in gran parte al Giurassico e al Cretaceo, ma \u00e8 stato rinvenuto anche un fossile del Triassico, attribuito al genere \"G\u00e1lia\". I fossili dei Rhagionidae pi\u00f9 recenti fanno invece capo ai generi \"Rhagio\", \"Bolbomyia\", \"Chrysopilus\" e \"Symphoromyia\" e risalgono al primo Cenozoico, in un periodo compreso fra l'Eocene e l'Oligocene. Questa differenziazione fa ritenere che i primi Rhagionidae si sono del tutto estinti, mentre le attuali forme si siano evolute a partire dal tardo o medio Mesozoico.\nSotto l'aspetto filogenetico, i Rhagionidae si collocano come ramo pi\u00f9 primitivo del clade identificato con i Tabanoidea, ma sussistono ancora incertezze in merito al carattere monofiletico della famiglia, soprattutto in relazione alla proposta di smembramento da parte di (2001). Secondo e altri Autori, in lavori pubblicati intorno al 2000 i Rhagionidae \"sensu lato\", comprendendovi anche i generi di collocazione controversa (\"Spaniidae\", \"Austroleptis\") si posizionano come clade divergente correlato al resto dei Tabanoidea, comprendendovi nella linea collaterale anche il genere \"Pelecorhynchus\", altro \"taxon\" dall'inquadramento tassonomico controverso. L'albero cladistico, fondato anche su basi molecolari, \u00e8 cos\u00ec riassunto:\nQuesto cladogramma non concorda con la posizione di (2001), riconosciuta da una parte dei ditterologi, secondo il quale la filogenesi dei Tabanomorpha dovrebbe essere revisionata in merito alle relazioni esistenti nell'ambito del raggruppamento comprendente i Rhagionidae \"sensu lato\" e il genere \"Pelecorhynchus\". La tesi di , fondamentalmente basata su caratteri morfologici, non ha tuttavia un sufficiente supporto nell'analisi cladistica, rendendo ancora incerta e controversa la suddivisione tassonomica all'interno dei Tabanoidea.\nSistematica.\nStoricamente, i Rhagionidae comprendevano i Tabanomorpha pi\u00f9 primitivi e costituivano un raggruppamento eterogeneo contrapposto a quello dei Tabanidae. Fino agli anni settanta, nella famiglia venivano inclusi anche gli Athericidae e i Vermileonidae, mentre il genere \"Pelecorhynchus\" era compreso, al rango di sottofamiglia, fra i Tabanidae. Le prime significative revisioni risalgono alla prima met\u00e0 degli anni settanta: (1973) separ\u00f2 alcuni generi nella nuova famiglia degli Athericidae e, a pochi anni di distanza, scorpor\u00f2 la sottofamiglia Vermileoninae elevandola al rango di famiglia autonoma (Vermileonidae). Entrambe le revisioni sono oggi universalmente accettate, alla luce delle acquisizioni derivate dall'analisi cladistica.\nLa suddivisione interna dei Rhagionidae sub\u00ec una seconda importante revisione negli anni ottanta ad opera di (1982). Nel suo lavoro di riclassificazione, individu\u00f2 tre sottofamiglie: Rhagioninae, Austroleptinae, Spaniinae. Lo schema tassonomico di , che inquadra i Rhagionidae in un raggruppamento esteso, escludendo al tempo stesso il genere \"Pelecorhynchus\", trattato in una famiglia distinta, \u00e8 stato largamente condiviso per un ventennio e ancora oggi \u00e8 supportato da diversi Autori.\nAlla revisione di fa seguito quella di (2001) che rivoluziona la sistematica dei Tabanoidea alla fine di un periodo in cui l'analisi cladistica sembrava confermare la classificazione dei Rhagionidae come gruppo esteso. Riesaminando la distribuzione di diversi caratteri nell'ambito dei Tabanomorpha, in sostanza, definisce i presupposti per l'elevazione al rango di famiglia degli Austroleptinae e degli Spaniinae \"sensu Nagatomi\" e l'inclusione del genere \"Pelecorhynchus\" fra i Rhagionidae. In definitiva, secondo i Rhagionidae si identificherebbero nei Rhagioninae \"sensu Nagatomi\" con l'estensione al genere \"Pelecorhynchus\", che perderebbe perci\u00f2 l'inquadramento al rango di famiglia autonoma. Lo schema tassonomico di , per quanto non sufficientemente supportato dall'analisi cladistica e in antitesi con gli schemi supportati da , \u00e8 largamente citato o anche adottato in diverse recenti classificazioni, tuttavia resta ancora una fondamentale incertezza in merito alla posizione del genere \"Austroleptis\", degli Spanidae \"sensu Stuckenberg\" e del genere \"Pelecorhynchus\". In definitiva la classificazione dei Rhagionidae verte alternativamente, secondo le differenti fonti, su uno dei seguenti due schemi:\nA) Inquadramento esteso della famiglia (Rhagionidae \"sensu lato\"). Fa capo allo schema di (1982) ed esclude l'appartenenza del genere \"Pelecorhynchus\", elevato al rango di famiglia autonoma:\nB) Inquadramento ristretto della famiglia (Rhagionidae \"sensu stricto\", adottato in questa sede). Fa capo allo schema di (2001) e contempla l'inclusione del genere \"Pelecorhynchus\". Nel complesso vi sono comprese oltre 650 specie viventi, ripartite fra 19 generi.\nDistribuzione.\nLa famiglia dei Rhagionidae ha un'ampia distribuzione ed \u00e8 rappresentata in tutte le regioni zoogeografiche della Terra. Fra i generi pi\u00f9 rappresentativi, per numero di specie, \"Chrysopilus\" \u00e8 cosmopolita, \"Rhagio\" \u00e8 prevalentemente paleartico, con una buona rappresentanza anche nelle regioni neartica e orientale, \"Symphoromyia\" \u00e8 esclusivamente neartica, con poche specie presenti anche nel Paleartico.\nDi particolare interesse evoluzionistico sono i generi \"Atherimorpha\" e \"Pelecorhynchus\". La loro distribuzione circumantartica indica una presumibile origine gondwanica e, quindi, una speciazione iniziata in pieno Mesozoico. In particolare, \"Pelecorrhynchus\" comprende specie endemiche del Cile, dell'Australia e della Tasmania, mentre \"Atherimorpha\" \u00e8 rappresenta, oltre che in Cile, Australia e Tasmania, anche nel Sudafrica e in Brasile. La presenza di questo genere circumantartico anche nella regione afrotropicale, circostanza pi\u00f9 rara rispetto a quella della distribuzione neotropicale-australasiana, \u00e8 un possibile indice di antichissima origine, precedente al distacco del continente africano dal blocco cileno-antartico-australiano-neozelandese. Si potrebbe considerare anomala l'assenza del genere nella Nuova Zelanda: infatti gli areali che comprendono il Cile e l'Australia ma escludono la Nuova Zelanda sono un indice di speciazione avvenuta in una fase tardiva dello smembramento del continente gondwanico, in ogni modo va citato il ritrovamento di un fossile del genere \"Atherimorpha\" nello stato di Victoria (Australia), risalente al Cretaceo inferiore.\nIn Europa sono rappresentate poco pi\u00f9 di 70 specie, in gran parte ripartite fra i generi \"Rhagio\" e \"Chrysopilus\" e solo tre appartenenti al genere \"Symphoromyia\". Gli stessi generi sono rappresentati anche in Italia con complessive 35 specie segnalate, di cui 21 appartenenti al genere \"Rhagio\", 12 al genere \"Chrysopilus\" e due al genere \"Symphoromyia\"."}
{"id": "2401974", "revid": "1005847", "url": "https://it.wikipedia.org/wiki?curid=2401974", "title": "Elezioni politiche a San Marino del 1932", "text": "Le elezioni politiche a San Marino del 1932 (IX legislatura) si svolsero il 28 agosto. Furono le terze a partito unico, dopo che il Partito Fascista Sammarinese prese il potere.\nSistema elettorale.\nSono elettori i cittadini sammarinesi maschi maggiori di 24 anni con almeno uno di questi requisiti:\nLe liste.\nAlle elezioni del 1932 era presente solo il Partito Fascista Sammarinese.\nElezioni del 28 agosto 1932.\nTotale seggi scrutinati"}
{"id": "2401975", "revid": "106456", "url": "https://it.wikipedia.org/wiki?curid=2401975", "title": "Grande citt\u00e0 circondariale", "text": "Grande citt\u00e0 circondariale (in tedesco: \"Gro\u00dfe Kreisstadt\") \u00e8 il titolo che portano i comuni di alcuni Stati federati della Germania (Baden-W\u00fcrttemberg, Baviera, Sassonia) che, oltre ai compiti tipici di un comune, svolgono anche quelli delle comunit\u00e0 amministrative della Germania."}
{"id": "2401976", "revid": "149727", "url": "https://it.wikipedia.org/wiki?curid=2401976", "title": "Gro\u00dfe Kreisstadt", "text": ""}
{"id": "2401978", "revid": "1340213", "url": "https://it.wikipedia.org/wiki?curid=2401978", "title": "Trudie Styler", "text": "Biografia.\nCarriera.\nDopo aver lavorato presso la Bristol Old Vic Theatre School, Trudie Styler inizia a lavorare partecipando ad alcune produzioni della BBC, fra cui \"Poldark\" del 1977. In seguito la Styler parteciper\u00e0 a numerose produzioni cinematografiche e televisive come \"Mod\u00ec\", \"Empire\", \"Friends\" (in cui interpreta se stessa, in un episodio da lei prodotto) e il thriller italiano \"Mamba\".\nCome regista ha diretto il documentario \"The Sweatbox\" (2002) e il cortometraggio \"Wait\" (2005). A met\u00e0 anni novanta fonda la casa di produzione Xingu Films, con la quale produce alcuni film indipendenti come \"Guida per riconoscere i tuoi santi\". In seguito diventa produttrice esecutiva dei film di Guy Ritchie \"Lock &amp; Stock - Pazzi scatenati\" e \"Snatch - Lo strappo\".\nVita privata.\nNel 1992 Trudie Styler, dopo dieci anni di convivenza, ha sposato il compagno Sting, al quale ha dato quattro figli: Brigitte Michael (1984), Jake (1985), Eliot Paulina (1990) e Giacomo Luke (1995). La Styler \u00e8 stata inoltre madrina del figlio di Madonna e Guy Ritchie, Rocco.\nDoppiatrici italiane.\nNelle versioni in italiano delle opere in cui ha recitato, Trudie Styler \u00e8 stata doppiata da:"}
{"id": "2401980", "revid": "287204", "url": "https://it.wikipedia.org/wiki?curid=2401980", "title": "Azimilide", "text": "L' azimilide \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie). Rientra nella categoria III. \nEffetti indesiderati.\nFra gli effetti collaterali pi\u00f9 frequenti si riscontrano cefalea, nausea."}
{"id": "2401982", "revid": "767487", "url": "https://it.wikipedia.org/wiki?curid=2401982", "title": "Angela Zhang", "text": "Biografia.\nAngela Zhang \u00e8 nata a Taiwan, ma quando lei aveva 12 anni la sua famiglia \u00e8 emigrata in Canada. La Zhang \u00e8 la prima di tre figli, ha un fratello e una sorella. La sua etnia \u00e8 per un quarto Uiguri.\nDurante la sua vita in Canada ha partecipato a varie competizioni canore. Alla competizione canora \"BBC Star\" del \"Rothenacker Village Festival\", si \u00e8 classificata al primo posto cantando la popolare canzone \"The Days Without Smoking\" (\u6ca1\u6709\u62bd\u7159\u7684\u65e5\u5b50) di Chang Yu-sheng. Le fu offerta la possibilit\u00e0 di tornare a Taiwan per la finale della competizione, alla quale per\u00f2 non ha partecipato a causa di impegni scolastici.\nla Zhang ha effettivamente dato inizio alla sua carriera dopo essersi diplomata alla \"Sir Winston Churchill Secondary School\" di Vancouver, nel 2000. \u00c8 diventata famosa dopo aver recitato nel ruolo di Tian Yuxi (\u7530\u7fbd\u5e0c) nella serie televisiva \"My MVP Valentine (MVP\u60c5\u4eba)\".\nLa sua prima lingua \u00e8 il cinese ma \u00e8 anche fluente in inglese.\nHa finito le riprese del Drama taiwanese Romantic Princess, dove recita al fianco di Wu Zun, Calvin Chen e George Hu."}
{"id": "2401987", "revid": "767487", "url": "https://it.wikipedia.org/wiki?curid=2401987", "title": "Citt\u00e0 di Bunbury", "text": "La citt\u00e0 di Bunbury \u00e8 una delle dodici local government areas che si trovano nella regione di South West, in Australia Occidentale. Essa si estende su di una superficie di circa 65 chilometri quadrati ed ha una popolazione di 32.499 abitanti."}
{"id": "2401988", "revid": "486946", "url": "https://it.wikipedia.org/wiki?curid=2401988", "title": "Pharao", "text": ""}
{"id": "2401990", "revid": "119357814", "url": "https://it.wikipedia.org/wiki?curid=2401990", "title": "Jacques Cazotte", "text": "Biografia.\nSegu\u00ec il suo piano di studi presso i Gesuiti di Digione, prima di entrare a far parte, dal 1747 e per un decennio circa, della marina reale presso Martinica.\nCazotte assistette nel 1756, sempre presso la Martinica alla esplosione dello scandalo La Vallette, innescato dal gesuita accusato di bancarotta e di concussione che fin\u00ec per rovinare l'intero ordine religioso.\nQuesta sua esperienza diretta la traspose nel libro \"M\u00e9moires sur les demandes form\u00e9es contre le g\u00e9n\u00e9ral et la soci\u00e9t\u00e9 des j\u00e9suites\", tramite il quale partecip\u00f2 alla polemica sorta dopo la soppressione dell'ordine in Francia.\nCome una buona parte dei suoi contemporanei, si inser\u00ec nel dibattito nato intorno alla musica francese e italiana grazie all'intervento di Rousseau, proponendo una sua opinione pepata e acuta nel testo intitolato \"Observations sur la lettre de J.J. Rousseau\" pubblicato nel 1754.\nAncora legato al genere musicale fu la parodia \"Nouvelle Ram\u00e9ide\", mentre pi\u00f9 prolifica fu la sua produzione di racconti cavallereschi di derivazione medioevale, di novelle orientali.\nLa sua celebrit\u00e0, per\u00f2 si leg\u00f2 soprattutto al racconto \"Le diable amoureux\", pubblicato nel 1772, una misteriosa storia d'amore avvolta in atmosfere magiche, soprannaturali e diaboliche. La fama del racconto durata nel tempo fu dovuta all'abilit\u00e0 dello scrittore di documentare la \"contaminazione\" del pensiero settecentesco con il magma spiritualistico e teosofico, che emerse con maggiore espansione nel Romanticismo.\nFedele a Luigi XVI, mor\u00ec ghigliottinato nel 1792."}
{"id": "2401991", "revid": "76963", "url": "https://it.wikipedia.org/wiki?curid=2401991", "title": "Virginia Hey", "text": "\u00c8 conosciuta soprattutto per l'interpretazione di Pa'u Zotoh Zhaan nella popolare serie televisiva \"Farscape\". Dal pubblico australiano \u00e8 meglio conosciuta per l'interpretazione dell'avvocato Jennifer St James nella serie TV \"E Street\".\nCarriera.\nVirginia Hey inizia la sua carriera come indossatrice dopo essere stata scoperta ad una fermata dell'autobus. Appare su molte copertine e inizia la sua carriera di attrice nelle pubblicit\u00e0 televisive (in totale, 57), in serie TV drammatiche e film realizzati in Australia e nel Regno Unito. Nel 1979 appare nel clip della hit Video killed the radio star. La sua prima interpretazione importante \u00e8 quella di una donna guerriero nel film \"Interceptor - Il guerriero della strada\", con Mel Gibson. In seguito ha recitato accanto a Timothy Dalton nel film \"007 - Zona pericolo\" e ha interpretato Janice nel film \"Cast Away\". Ha, inoltre, interpretato il ruolo della sacerdotessa Zhaan nel telefilm di fantascienza \"Farscape.\""}
{"id": "2401992", "revid": "1005847", "url": "https://it.wikipedia.org/wiki?curid=2401992", "title": "Elezioni politiche a San Marino del 1938", "text": "Le elezioni politiche a San Marino del 1938 (X legislatura) si svolsero il 29 maggio. Furono le quarte a partito unico, dopo che il Partito Fascista Sammarinese prese il potere.\nSistema elettorale.\nSono elettori i cittadini sammarinesi maschi maggiori di 24 anni con almeno uno di questi requisiti:\nLe liste.\nEra presente una lista con i candidati al Consiglio Principe e Sovrano redatta dai capitani reggenti su consiglio del segretario del Partito Fascista Sammarinese, Giuliano Gozi.\nAlle elezioni del 1938 era presente solo una scheda con scritto S\u00cc di colore bianco e azzurro e quella del NO di colore bianco.\nElezioni del 29 maggio 1938.\nTotale seggi scrutinati"}
{"id": "2401995", "revid": "767487", "url": "https://it.wikipedia.org/wiki?curid=2401995", "title": "Contea di Busselton", "text": "La contea di Busselton \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 1.455 chilometri quadrati ed ha una popolazione di 25.354 abitanti."}
{"id": "2401999", "revid": "729019", "url": "https://it.wikipedia.org/wiki?curid=2401999", "title": "Orifizio vaginale", "text": "Nell'anatomia femminile l'orifizio vaginale unisce la vagina al vestibolo."}
{"id": "2402000", "revid": "125788442", "url": "https://it.wikipedia.org/wiki?curid=2402000", "title": "Persea americana", "text": "Lavocado (Persea americana ) \u00e8 una specie arborea da frutto che appartiene alla famiglia delle Lauracee.\nEtimologia.\nLa parola \"avocado\" (perlopi\u00f9 invariabile in italiano) \u00e8 un prestito dall'inglese \"avocado\" (plurale \"avocados\": pronuncia o \u2013 in inglese americano \u2013 ), che a sua volta deriva dallo spagnolo \"aguacate\" (pronuncia ), probabilmente incrociatosi paretimologicamente con \"abogado\", \"avvocato\": \"avocado\". In ultima analisi si risale al nahuatl (o azteco) \"\u0101huacatl\" (pronuncia ), parola che indica il frutto (la pianta invece si chiama \"\u0101huacacuahuitl\") e che significa testicolo, per analogia riferita alla forma di quest'organo.\nNell'America Latina di lingua spagnola \u00e8 anche chiamato col nome, d'origine quechua, \"palta\".\nDescrizione.\nL'albero \u00e8 di taglia media e misura generalmente 10-15 m di altezza. La chioma \u00e8 ampia e frondosa e il tronco \u00e8 ricoperto di una scorza grigiastra. Le foglie persistenti, lunghe dai 12 ai 25 cm, sono semplici, ovali e di colore verde. I fiori misurano 5-10 mm. Il frutto \u00e8 una drupa a forma di pera, lunga 7-20 centimetri e con un peso di circa 0,1-1 kg. Presenta un grosso seme centrale di 3\u20135\u00a0cm di diametro. La polpa \u00e8 di colore giallo verde o giallo pallido, l'epicarpo (o buccia) pu\u00f2 essere di colore verde o melanzana, liscio o rugoso.\nDistribuzione e habitat.\nL'avocado \u00e8 originario di una vasta zona geografica che si estende dalle montagne centrali e occidentali del Messico, attraverso il Guatemala fino alle coste dell'oceano Pacifico nell'America centrale.\nColtivazione.\nL'avocado si adatta a climi tropicali o sub-tropicali e soffre temperature inferiori ai 4\u00a0\u00b0C. I maggiori paesi produttori sono, nell'ordine, Messico, Repubblica Dominicana, Colombia, Per\u00f9, Indonesia, Kenya, Stati Uniti, Cile e Brasile. In Italia si \u00e8 cominciato a coltivarlo in alcune zone della Sicilia, della Calabria e della Sardegna.\nColtivazione e variet\u00e0.\n\"P. americana\" ha una grande distribuzione sul mercato mondiale e ne sono state create numerose variet\u00e0.\nUsi.\nPur non essendo ricco in zuccheri, l'avocado \u00e8 un frutto altamente calorico (fornisce oltre 2 kcal/g) in quanto ricco di grassi come gli omega-3. Alcuni lavori scientifici indicano che l'avocado \u00e8 un frutto ipocolesterolemizzante. Contiene inoltre beta-carotene, vitamine C, E, e K, glutatione, folati, e potassio (in concentrazione maggiore rispetto alle banane) . Grazie alla sua consistenza ed elevata quantit\u00e0 di grassi vegetali, pu\u00f2 essere un sostituto del burro anche nella pasticceria vegana. La credenza che l'avocado, il cui nome deriva dalla sua forma a testicolo, fosse un frutto afrodisiaco non \u00e8 supportata da evidenze scientifiche. L\u2019olio di avocado trova applicazione in campo cosmetico sia alimentare.\nTossicit\u00e0.\nL'avocado contiene una particolare tossina che prende il nome di persina la quale si ritrova sull'intera pianta, inclusi frutti, foglie, corteccia e semi. \u00c8 ampiamente documentato che il consumo alimentare di avocado pu\u00f2 provocare gravi intossicazioni o avvelenamenti con esito letale in numerose specie animali, come uccelli, gatti, cani, animali da allevamento, cavalli, ratti e altri. La tossicit\u00e0 e la dose letale variano grandemente in funzione della specie animale e della quantit\u00e0 di avocado assunta. Animali come gli uccelli risultano, ad esempio, particolarmente sensibili gi\u00e0 a piccole dosi. In ogni caso, un trattamento intempestivo dell'avvelenamento da avocado pu\u00f2 avere esito letale.\nAttualmente non sono disponibili informazioni sufficienti circa la tossicit\u00e0 dell'avocado sull'essere umano, seppure sia stato dimostrato come alcune sostanze contenute nell'avocado possiedono effetti genotossici su cellule umane."}
{"id": "2402001", "revid": "767487", "url": "https://it.wikipedia.org/wiki?curid=2402001", "title": "Contea di Capel", "text": "La contea di Capel \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 554 chilometri quadrati ed ha una popolazione di 11.798 abitanti."}
{"id": "2402009", "revid": "21880", "url": "https://it.wikipedia.org/wiki?curid=2402009", "title": "Pseudotsuga douglasii", "text": ""}
{"id": "2402010", "revid": "287204", "url": "https://it.wikipedia.org/wiki?curid=2402010", "title": "Westonbirt National Arboretum", "text": "Il Westonbirt National Arboretum \u00e8 un arboreto nei pressi di Tetbury, nel Gloucestershire, in Inghilterra, ed \u00e8 forse l'arboreto pi\u00f9 importante e pi\u00f9 noto del Regno Unito. \u00c8 diretto dalla Foresty Commission (Commissione di Silvicoltura) inglese, che dirige anche il Pinetum di Bedgebury.\nL'arboreto \u00e8 stato fondato nel 1829 da Robert Stayner Holford, che aveva ereditato la propriet\u00e0, e in seguito \u00e8 stato esteso da Sir George Holford, suo figlio. Si trova nelle vicinanze di Westonbirt House, attualmente un collegio femminile, ma non rappresenta il giardino del collegio, che invece si trova dall'altro lato di una strada pubblica.\nDopo la morte di George Holford, nel 1926 divenne propriet\u00e0 di suo nipote, il quarto Conte di Morley, ed infine pass\u00f2 alla Foresty Commission nel 1956.\nL'arboreto di Westonbirt contiene circa 18.000 alberi ed arbusti, disposti su una superficie di circa 600 acri (2.4\u00a0km\u00b2). Le sue 17 miglia (27\u00a0km) di percorsi contrassegnati sono molto apprezzate dagli ospiti dell'arboreto e consentono l'accesso ad un'ampia variet\u00e0 di piante rare.\nCuriosit\u00e0.\nTra il 2003 e il 2005 l'Arboreto ha ospitato il \"Westonbirt Festival of the Garden\", diretto da quello che \u00e8 ritenuto il miglior designer di giardini della Gran Bretagna."}
{"id": "2402011", "revid": "729019", "url": "https://it.wikipedia.org/wiki?curid=2402011", "title": "Auto-Ordnance Thompson Modello 1911 A-1", "text": "La Auto-Ordnance Thompson Modello 1911 A-1 \u00e8 una pistola semiautomatica americana.\nLa ditta Auto-Ordnance \u00e8 l'azienda che produce il famoso Mitra Thompson sin dal 1927, ma produce anche una serie di pistole, che altro non sono che la Colt M1911 prodotta sotto licenza in molte varianti.\nModelli.\nIl modello base \u00e8 praticamente una Colt M1911, in acciaio lucido o brunito e impugnature in gomma, con sicure sull'impugnatura, sul carrello e su mezza monta e ritegno per carrello e serbatoio sul lato sinistro, con la variante deluxe con mire a tre punti invece che due.\nIl \"Duo Tone\" \u00e8 identico, se non per la doppia finitura, con il castello nichelato opaco e carrello brunito, il \"General\" \u00e8 la versione compatta di 197\u00a0mm brunita, il \"Competition\" \u00e8 leggermente pi\u00f9 pesante e provvisto di compensatore amovibile in volata per tiro pi\u00f9 preciso.\nIl modello ZG-51 \"Pitbull\" del 1989 \u00e8 la versione ulteriormente pi\u00f9 accorciata rispetto al \"General\" cio\u00e8 di 184\u00a0mm."}
{"id": "2402015", "revid": "1005847", "url": "https://it.wikipedia.org/wiki?curid=2402015", "title": "Elezioni politiche a San Marino del 1943", "text": "Le elezioni politiche a San Marino del 1943 (XI legislatura) si svolsero il 5 settembre. Furono le prime elezioni libere dopo la caduta del fascismo a San Marino, che risorger\u00e0 tuttavia subito dopo il voto con l\u2019appoggio della Repubblica Sociale Italiana.\nSistema elettorale.\nSono elettori i cittadini sammarinesi maschi maggiori di 24 anni (suffragio universale maschile).\nLe liste.\nAlle elezioni del 1943 era presente solo il \"Comitato della Libert\u00e0\" con il nome di \"Lista Unica\", formata sia da antifascisti sulla falsariga del CLN italiano che da candidati indipendenti.\nElezioni del 5 settembre.\nTotale seggi scrutinati"}
{"id": "2402016", "revid": "137928", "url": "https://it.wikipedia.org/wiki?curid=2402016", "title": "Simbolo in chiaro", "text": ""}
{"id": "2402018", "revid": "767487", "url": "https://it.wikipedia.org/wiki?curid=2402018", "title": "Genie Zhuo", "text": "Avendo avuto successo come cantante, attualmente recita in varie serie televisive taiwanesi, e in un film. \u00c8 anche conosciuta come Xuan Xuan (\u8431\u8431), che \u00e8 uno dei suoi soprannomi.\nProfilo.\nGenie Zhuo \u00e8 nata a Taiwan ed ha un fratello. Quando era al primo anno alla \"Fuho Junior High School\" della contea di Taipei, ha vinto varie competizioni di karaoke. Dopo aver seguito delle lezioni di canto, ha finalmente debuttato nel mondo dello spettacolo nel 2001.\nSi \u00e8 diplomata alla \"Hua Kang Art School\", ma ha continuato a registrare album ed ha anche recitato in alcuni drama televisivi taiwanesi, inclusa la serie tv del 2007 Romantic Princess, dove ha recitato nel ruolo di Gong Mo Li. Ha partecipato anche al film taiwanese del 2006, Do Over (\u4e00\u5e74\u4e4b\u521d)."}
{"id": "2402019", "revid": "767487", "url": "https://it.wikipedia.org/wiki?curid=2402019", "title": "Contea di Collie", "text": "La contea di Collie \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 1.685 chilometri quadrati ed ha una popolazione di 8.614 abitanti."}
{"id": "2402021", "revid": "110157", "url": "https://it.wikipedia.org/wiki?curid=2402021", "title": "Aldenhoven", "text": "Aldenhoven \u00e8 un comune di 14.057 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") di D\u00fcren (targa DN)."}
{"id": "2402023", "revid": "287204", "url": "https://it.wikipedia.org/wiki?curid=2402023", "title": "Tatiana Troyanos", "text": "Biografia.\nNata a New York, Tatiana Troyanos studi\u00f2 alla \"Forest Hills High School\", a Forest Hills. Alla scuola secondaria le affibbiarono il soprannome di \u00ab Totsie \u00bb. \nDopo un'apparizione nel coro del musical \"The Sound of Music\", Troyanos fece il suo debutto nel 1963 alla New York City Opera nel ruolo di Hippolyta nel \"A Midsummer Night's Dream\", di Benjamin Britten su un lavoro di Shakespeare. L'anno seguente, cant\u00f2 nel ruolo di Marina Mnichek in una produzione di Boris Godounov. \nDal 1976 diviene un pilastro della Metropolitan Opera e venne osannata in tutto il mondo per il timbro unico e sensuale della sua voce, le sue filature, la polivalenza e la bellezza delle sue interpretazioni, e le sue grandi doti di attrice. Agli inizi degli anni ottanta, ella cant\u00f2 in diverse inaugurazioni di stagione, quasi sempre nel ruolo di Adalgisa in \"Norma\" di Vincenzo Bellini (con Renata Scotto nel ruolo della protagonista), in Octavian nel \"Le Chevalier \u00e0 la Rose\" di Richard Strauss, e in Didone ne \"Les Troyens\" d'Hector Berlioz. \nSeppe interpretare i pi\u00f9 diversi personaggi, fra i quali \"Carmen\" con la direzione di Sir Georg Solti, \"Cherubino\" ne \"Le nozze di Figaro\" dirette da Karl B\u00f6hm nel 1968, \"Anita\" in West Side Story di Leonard Bernstein, e \"Judith\" in \"Il castello di Barbabl\u00f9\" di Bart\u00f3k. \nLa sua carriera \u00e8 stata troncata in giovane et\u00e0, essendo scomparsa a New York, all'et\u00e0 di 54 anni, per un tumore al seno. Era riuscita a dissimulare la malattia a quasi tutti i suoi colleghi di lavoro. La sua salma venne inumata al cimitero \"Pine pelouse\" di Long Island. La Troyanos, assieme a Lucia Popp e Arleen Aug\u00e9r, fu una delle tre cantanti liriche famose a morire di cancro nel 1993, tutte all'et\u00e0 di 54 anni. Nel 1994, la Metropolitan Opera diede un concerto in memoria di Tatiana Troyanos, nel corso del quale il direttore musicale James Levine disse: \"\u00ab L'idea che siamo riuniti qui per rendere omaggio alla memoria di Tatiana Troyanos \u00e8 incomprensibile. Il significato di questa celebrazione \u00e8 che la nostra famiglia del Metropolitan Opera, ha perso una delle artiste pi\u00f9 importanti ed amate della sua intera storia. \u00bb\"\nCollegamenti esterni.\n Necrologio sul New York Times, 23 agosto 1993"}
{"id": "2402025", "revid": "1793900", "url": "https://it.wikipedia.org/wiki?curid=2402025", "title": "Madonna col Bambino (Donatello)", "text": "La Madonna col Bambino di Donatello \u00e8 la statua bronzea a tutto tondo che fa da fulcro all'altare di Sant'Antonio da Padova nella basilica del Santo a Padova. Misura 159\u00a0cm di altezza e risale al 1446-1453.\nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino.\nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Probabilmente fu una delle prime figure ad essere realizzate, forse tra quelle gi\u00e0 pronte nel maggio del 1447. Nonostante la precoce datazione le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nSia nella struttura attuale che nelle ricostruzioni critiche proposte dagli studiosi la Madonna \u00e8 sempre collocata al centro, poich\u00e9 figura di centrale importanza nella devozione e anche nella vicenda di sant'Antonio da Padova. I santi disposti attorno al suo trono formavano cos\u00ec una sorta di Sacra conversazione scultorea, nel prezioso materiale del bronzo.\nDescrizione.\nLa \"Madonna col Bambino\" \u00e8 assisa in trono ed \u00e8 impostata secondo una rigida frontalit\u00e0 che richiama la tradizione medievale, forse su esplicita richiesta dei committenti. Essa \u00e8 colta nel momento in cui sta per alzarsi e mostrare il Bambino ai fedeli, che allunga una manina benedicente. \u00c8 incoronata da cherubini e festoni, e un cherubino le spilla anche la veste sul petto. Il trono \u00e8 una citazione dell'antico, con due sfingi ai lati (allegorie della conoscenza) e un rilievo di Adamo ed Eva sullo schienale: la Vergine \u00e8 come una seconda Eva che, generando il Redentore, libera dal peccato originale.\nL'espressione della Vergine \u00e8 rigorosamente composta e seria, mentre il corpo, a differenza di altre opere donatelliane, sembra annullarsi nello stretto trono e nel complesso delle pieghe dell'abito, che sembrano formare un unico blocco. In definitiva l'opera evita caratterizzazioni tese dell'espressivit\u00e0, un tratto comune anche alle altre statue dell'altare, mentre ben pi\u00f9 doloroso \u00e8 l'atteggiamento del \"Crocifisso\" di pochi anni prima, che nel XIX secolo venne erroneamente incorporato nella decorazione scultorea dell'altare maggiore."}
{"id": "2402028", "revid": "36426", "url": "https://it.wikipedia.org/wiki?curid=2402028", "title": "Altare della basilica di Sant'Antonio da Padova", "text": ""}
{"id": "2402029", "revid": "6923", "url": "https://it.wikipedia.org/wiki?curid=2402029", "title": "Bundesautobahn 1", "text": "La Bundesautobahn 1 (o BAB 1 o A 1) \u00e8 un'autostrada tedesca. Essa parte da Heiligenhafen, nel nord della Germania, fino ad arrivare a Saarbr\u00fccken, per un totale di 727\u00a0km. L'autostrada risulta essere incompleta da Colonia a Treviri.\nStoria.\nGi\u00e0 nell'anno 1920, ai tempi della Repubblica di Weimar, si discuteva di un piano per dotare la Germania di una serie di strade ad alta velocit\u00e0 ad almeno due corsie e prive di incroci a raso, ed Tale progetto venne ripreso ai tempi del Nazismo, e nel 1936 cominciarono i lavori per collegare Amburgo con Brema. Nel 1936 stesso venne aperto il primo tratto, tra Dibbersen ed Oyten, l'anno successivo venne collegata Brema.\nNel 1938 venne collegata Amburgo, verso nord, alla citt\u00e0 di Lubecca, e cominciarono i lavori per la tangenziale di Amburgo, con la costruzione, tra l'altro, di un ponte di acciaio sul fiume Elba. Nel 1939 Amburgo venne collegata a Brema, e nel contempo venne aperto un tratto nella Ruhr tra Leverkusen e Wermelskirchen. \nCausa lo scoppio della seconda guerra mondiale i lavori vennero bloccati e ripresero solo molti anni dopo.\nNel 1953 venne aperta la sezione tra Wermelskirchen e Remscheid, Hagen venne raggiunta nel 1956, Unna nel 1957 e Dortmund nel 1961. Nel frattempo nel 1960 Leverkusen venne collegata alla BAB 4 a Colonia. Nel 1962 apr\u00ec la tangenziale di Amburgo e, alla fine del 1970, l'autostrada era completa tra Lubecca e Colonia. Dal 1970 al 1980 l'autostrada venne costruita pezzo per pezzo costruendo su tre fronti, da Lubecca verso Nord, da Colonia verso Sud e da Saarbr\u00fccken verso Nord. Nel 1982 infatti l'autostrada era stata completata da Oldenburg (a nord di Lubecca) sino a Blankenheim, nella zona dell'Eifel, a sud di Colonia. Nel frattempo venne costruito il tratto tra Saarbrucken e l'attuale Dreieck Vulkaneifel, anche se in origine faceva parte dell'autostrada BAB 48 e per anni infatti ebbe come denominazione in uso \"autostrada BAB 1/48\".\nNegli anni recenti sono state aperte alcune sezioni, infatti nel 2005 fu il turno delle tratte tra Oldenburg e Gremersdorf e tra il Dreieck Vulkaneifel e Gerolstein (uscita provvisoria); mentre nel 2008 venne aperto il tratto terminale tra Gremersdorf e Heiligenhafen. Nel 2012 apre una sezione di 2,2\u00a0km tra Gerolstein e Kelberg.\nL'autostrada attuale.\nIl suo percorso ha origine nello Schleswig-Holstein e fa parte della Strada europea E47 fino a Lubecca, prosegue ad Amburgo, attraversa la Bassa Sassonia, il land di Brema, la Renania Settentrionale-Vestfalia, la Renania-Palatinato e termina nella Saarland, nelle vicinanze del confine con la Francia.\nNel suo tragitto la BAB 1 fa parte anche di altre strade europee, sia dispari, cio\u00e8 nella direttrice nord-sud, che pari, cio\u00e8 in direzione ovest-est. I tratti pi\u00f9 consistenti fanno parte della E22 e della E37.\nLavori in corso.\nSono in corso molti lavori, sia per la costruzione di nuovi tratti, sia per l'allargamento delle carreggiate esistenti.\nDopo l'apertura, a fine 2011 del nuovo tratto, lungo circa 7\u00a0km tra Kelberg e Gerolstein, i km mancanti per il completamento dell'autostrada rimangono solamente circa 25.\nPer quanto riguarda gli ampliamenti a tre corsie per senso di marcia sono stati ampliati i tratti:\nSono tuttora in corso i lavori per l'allargamento delle carreggiate a tre corsie pi\u00f9 emergenza nei tratti:\nAlla fine di questi lavori, l'autostrada avr\u00e0 un'estensione totale di 736\u00a0km, di cui 331\u00a0km a tre corsie per senso di marcia.\nProgetti futuri.\nVi sono dei progetti a lungo termine che riguardano quest'autostrada:\n- il prolungamento a Nord, per collegare l'autostrada a Puttgarden e, tramite il tunnel sottomarino Fehmahrbelt (lungo ben 18,5\u00a0km), direttamente alla Danimarca (apertura prevista nel 2020);\n- il completamento dell'autostrada da Blankenheim a Kelberg, per 25\u00a0km (apertura prevista 2018);\n- l'allargamento a tre corsie per senso di marcia nei tratti mancanti da Amburgo a Colonia."}
{"id": "2402030", "revid": "320578", "url": "https://it.wikipedia.org/wiki?curid=2402030", "title": "Auto-Ordinance 1911 A-1", "text": ""}
{"id": "2402031", "revid": "1005847", "url": "https://it.wikipedia.org/wiki?curid=2402031", "title": "Elezioni politiche a San Marino del 1945", "text": "Le elezioni politiche a San Marino del 1945 (XII legislatura) si svolsero l'11 marzo. Furono le prime dopo la fine della guerra, con la conseguente totale defascistizzazione della repubblica e il ritorno di liste concorrenti.\nSistema elettorale.\nSono elettori i cittadini sammarinesi maschi maggiori di 24 anni (suffragio universale maschile).\nLe liste.\nAlle elezioni del 1945 erano presenti due liste:\nElezioni dell'11 marzo.\nTotale seggi scrutinati\nVoto di lista"}
{"id": "2402032", "revid": "767487", "url": "https://it.wikipedia.org/wiki?curid=2402032", "title": "Contea di Dardanup", "text": "La contea di Dardanup \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 548 chilometri quadrati ed ha una popolazione di 11.563 abitanti."}
{"id": "2402036", "revid": "90915657", "url": "https://it.wikipedia.org/wiki?curid=2402036", "title": "Kibuka", "text": "Kibuka \u00e8 una divinit\u00e0 della mitologia del popolo Baganda (Uganda).\nNel mito.\nInizialmente essere umano, dopo aver deciso di giacere con una prigioniera, infrangendo un antico tab\u00f9, Kibuka fu punito nella successiva battaglia, durante la quale incontr\u00f2 la morte. Ebbe, per\u00f2, in cambio l'immortalit\u00e0 e divenne cos\u00ec divinit\u00e0.\nIl culto.\nCome dio della guerra, aiutava il popolo dei Baganda in battaglia, scoccando frecce contro i nemici da dietro le nuvole. Il popolo riteneva che la vittoria fosse una sua grazia."}
{"id": "2402037", "revid": "150571", "url": "https://it.wikipedia.org/wiki?curid=2402037", "title": "Bab 1", "text": ""}
{"id": "2402039", "revid": "149727", "url": "https://it.wikipedia.org/wiki?curid=2402039", "title": "Ellwangen", "text": ""}
{"id": "2402042", "revid": "767487", "url": "https://it.wikipedia.org/wiki?curid=2402042", "title": "Odore di pioggia", "text": "Odore di pioggia \u00e8 un film del 1989, diretto dal regista Nico Cirasola.\nTrama.\nLe peripezie del giovane Tot\u00f2, chiamato \u201c\"L'acchiappamosche\"\u201d, che per passare le giornate, scrive poesie e canzoni, gira su una moto Guzzi e corteggia la moglie di un ufficiale della Nato. La storia scorre sullo sfondo di una Puglia mitica.\nProduzione.\nIl film \u00e8 girato a Gravina in Puglia, citt\u00e0 in cui \u00e8 nato il regista, con alcune scene nei vicini territori della Murgia, tra Altamura e Poggiorsini.\nLe riprese sono effettuate anche ad Andria e Castel del monte.\nCritica.\nPer il critico Elio Girlanda, \"Odore di pioggia\" \u00e8 \"un finto naif ... tra antropologia e fiction, con un miscuglio di dialetti, temi, maschere ... dal nonsense anglo-americano all'on the road di marca wendersiana\"\nSi distingue per lo stile asciutto relativamente a scene, ambienti, personaggi, narrazione e dialoghi. Traspare che i mezzi (finanziari e tecnici) a disposizione sono limitati e resi congrui grazie ad un attaccamento al territorio pugliese, sia come location e sia come cast artistico e tecnico."}
{"id": "2402044", "revid": "599013", "url": "https://it.wikipedia.org/wiki?curid=2402044", "title": "Andr\u00e9 Lu\u00eds Garcia", "text": "Caratteristiche tecniche.\nDifensore centrale dal fisico poderoso, si \u00e8 reso spesso protagonista di interventi irruenti e al limite del regolamento.\nCarriera.\nClub.\nNato a Porto Alegre, ma cresciuto a Bag\u00e9, Andr\u00e9 Lu\u00eds gioc\u00f2 nel settore giovanile del Santos; nel 2001 fu mandato in prestito al Fluminense, tornando alla societ\u00e0 di origine dopo il termine del campionato.\nFu campione del Brasile con il Santos nel 2002, dove lui e Alex, furono soprannominati \"Le Torri Gemelle\". Vinse nuovamente il campionato nel Santos nel 2004, venendo acquistato al termine del torneo dal Benfica, squadra portoghese.\nNel Benfica Andr\u00e9 Lu\u00eds non trov\u00f2 molto spazio, e venne ceduto con la formula del prestito all'Olympique Marsiglia nel giugno 2005. Il 31 agosto 2006 fu presentato dal Cruzeiro, che ne compr\u00f2 il 40% per 350.000 euro. Con il club mineiro per\u00f2 deluse anche a causa di una squalifica e alla fine del 2007 venne ceduto al Botafogo per disputare Campionato Carioca e Brasileir\u00e3o.\nAndr\u00e9 Lu\u00eds debutt\u00f2 contro il Volta Redonda allo stadio Engenh\u00e3o nel corso del Campionato Carioca, e nella partita seguente contro il Duque de Caxias, segn\u00f2 la prima rete nel Botafogo.\nNel corso della quarta giornata del Campeonato Brasileiro S\u00e9rie A 2008, contro il N\u00e1utico, dopo aver ricevuto un'ammonizione per proteste commise un fallo da dietro su Ruy e fu espulso. Uscendo dal campo, il difensore lanci\u00f2 una bottiglietta di Gatorade ai tifosi del N\u00e1utico, colpendone uno o pi\u00f9 e mostr\u00f2 il dito medio alle tribune; mentre si avvicinava alla panchina, cosa che non pu\u00f2 essere fatta dopo un'espulsione; un'ufficiale della Polizia di Recife tent\u00f2 di accompagnarlo negli spogliatoi, ma il difensore reag\u00ec e riusc\u00ec a sfuggirle, venendo quindi inseguito da vari agenti all'interno del campo; la partita fu sospesa, e inizi\u00f2 una confusione generale di cui fece le spese Alessandro, terzino del Botafogo, colpito da spray al peperoncino e colto da malore. Accompagnato da F\u00e1bio, Renan e dal giocatore del N\u00e1utico Paulo Almeida, Andr\u00e9 Lu\u00eds venne in seguito portato negli spogliatoi.\nIl 5 novembre 2008, durante Botafogo-Estudiantes valida per la Copa Sudamericana 2008, dopo aver ricevuto il secondo cartellino giallo, con un gesto di stizza tolse il cartellino dalla mano dell'arbitro cileno Carlos Chand\u00eda che, una volta recuperato il cartellino, lo espulse direttamente.\nDopo aver passato diversi mesi da svincolato, si \u00e8 accordato con il Barueri.\nNazionale.\nCon la Nazionale di calcio del Brasile \u00e8 stato convocato per ."}
{"id": "2402045", "revid": "767487", "url": "https://it.wikipedia.org/wiki?curid=2402045", "title": "Contea di Donnybrook-Balingup", "text": "La contea di Donnybrook-Balingup \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 1.560 chilometri quadrati ed ha una popolazione di 4.741 abitanti."}
{"id": "2402048", "revid": "11959", "url": "https://it.wikipedia.org/wiki?curid=2402048", "title": "Auto-Ordinance Thompson Modello 1911 A-1", "text": ""}
{"id": "2402050", "revid": "107831", "url": "https://it.wikipedia.org/wiki?curid=2402050", "title": "MPS Group Championships 2009", "text": "Il MPS Group Championships 2009 \u00e8 stato un torneo di tennis giocato sulla terra rossa.\n\u00c8 stata la 30\u00aa edizione del MPS Group Championships, la 1a con la nuova denominazione, che fa parte della categoria International nell'ambito del WTA Tour 2009.\nSi \u00e8 giocato nel Sawgrass Country Club di Ponte Vedra Beach in Florida, dal 6 al 12 aprile 2009.\nCampioni.\nSingolare.\n Caroline Wozniacki ha battuto in finale Aleksandra Wozniak, 6\u20131, 6\u20132.\nDoppio.\n Chuang Chia-jung / Sania Mirza hanno battuto in finale Kv\u011bta Peschke / Lisa Raymond, 6\u20133, 4\u20136, 10\u20137."}
{"id": "2402053", "revid": "110157", "url": "https://it.wikipedia.org/wiki?curid=2402053", "title": "Salad Days", "text": "Salad Days \u00e8 il terzo e ultimo EP del gruppo hardcore punk statunitense Minor Threat, pubblicato postumo nel 1985 da Dischord Records. L'EP \u00e8 abbastanza differente dalle pubblicazioni precedenti della band: le tracce sono pi\u00f9 lente e i testi sono pi\u00f9 riflessivi, lasciando intravedere alcune caratteristiche della successiva carriera di Ian MacKaye. Inoltre in \"Salad Days\" il gruppo ha usato chitarre acustiche."}
{"id": "2402057", "revid": "212348", "url": "https://it.wikipedia.org/wiki?curid=2402057", "title": "DK-King of Swing", "text": ""}
{"id": "2402058", "revid": "767487", "url": "https://it.wikipedia.org/wiki?curid=2402058", "title": "Contea di Harvey (Australia)", "text": "La contea di Harvey \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 1.766 chilometri quadrati ed ha una popolazione di 21.317 abitanti."}
{"id": "2402068", "revid": "149727", "url": "https://it.wikipedia.org/wiki?curid=2402068", "title": "Singen", "text": ""}
{"id": "2402076", "revid": "767487", "url": "https://it.wikipedia.org/wiki?curid=2402076", "title": "Contea di Manjimup", "text": "La contea di Munjimup \u00e8 una delle dodici Local Government Areas che si trovano nella regione di South West, in Australia Occidentale. Essa si estende su di una superficie di circa 7.028 chilometri quadrati ed ha una popolazione di 9.773 abitanti."}
{"id": "2402077", "revid": "287204", "url": "https://it.wikipedia.org/wiki?curid=2402077", "title": "Unione Sportiva Palermo 1965-1966", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1965-1966.\nStagione.\nNel terzo campionato di fila di Serie B dal 1963, il Palermo conclude al quartultimo posto, salvandosi per un solo punto da quella che sarebbe stata una clamorosa retrocessione in Serie C.\nIn Coppa Italia il club supera il Primo turno contro i pari di categoria della per sorteggio, dopo che la partita si concluse con un pareggio (1-1) anche ai tempi supplementari, venendo poi eliminato al Secondo turno dalla (4-1).\nRosa.\nPresidente: Luigi Gioia\nCalciomercato.\nAcquisti: Giorgio Costantini (Entella), Rino Bon (Reggiana), Alfredo Moschen, Carlo Crippa, Luigi Ferrero (Carrarese), Sergio Bettini, Michelangelo Taibi (Acquapozzillo), Mario Casini, Eros Venturelli, Pagano, Lucio Bonanno\nCessioni: Walter Pontel (Padova), Renato Caocci (Potenza), Alberto Malavasi (Reggiana), Enzo Benedetti (ritirato), Guido Postiglione (Napoli), Giorgio Rossano, Faustinho\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2402079", "revid": "1005847", "url": "https://it.wikipedia.org/wiki?curid=2402079", "title": "Elezioni politiche a San Marino del 1949", "text": "Le elezioni politiche a San Marino del 1949 si tennero il 27 febbraio per il rinnovo del Consiglio Grande e Generale.\nL'elettorato attivo e passivo era riservato ai cittadini sammarinesi maschi che avessero compiuto i 24 anni di et\u00e0.\nRisultati.\nIl 23 giugno 1951 si forma un Governo di unit\u00e0 nazionale."}
{"id": "2402081", "revid": "830939", "url": "https://it.wikipedia.org/wiki?curid=2402081", "title": "Queste del Saint Graal", "text": "Queste del Saint Graal (\"La ricerca del Santo Graal\") \u00e8 un romanzo in prosa in lingua d'o\u00efl, scritto con tutta probabilit\u00e0 nel primo terzo del XIII secolo da un autore che la critica ascrive all'ambiente monastico, e pi\u00f9 precisamente cistercense.\nTrama.\nIl romanzo tratta delle avventure compiute dai cavalieri della Tavola Rotonda, mossi alla ricerca del Santo Graal, identificato nel testo, come oggetto, nella coppa che raccolse il sangue di Cristo dopo la Crocifissione, mentre sulla sua natura in quanto entit\u00e0 spirituale c'\u00e8 ancora molto dibattito tra gli studiosi. Su tutti spiccano le imprese di Boort, Perceval e Galaad, gli unici a riuscire ad assistere a pi\u00f9 di una processione mistica col Graal. Ma \u00e8 Galaad a riuscire a penetrare profondamente i segreti legati all'oggetto sacro in una visione mistica che ha luogo nella citt\u00e0 di Sarraz, ove lo stesso eroe trover\u00e0 la morte in preda all'estasi."}
{"id": "2402082", "revid": "729019", "url": "https://it.wikipedia.org/wiki?curid=2402082", "title": "Kintu", "text": "Kintu fu un eroe della mitologia del popolo africano dei Baganda (Uganda).\nNel mito.\nCreato per volont\u00e0 del dio Katonda, era l'unico a cui era consentito dialogare con la divinit\u00e0. Per farlo si recava in cima ad una montagna.\nUn giorno, Katonda gli consegn\u00f2 un vaso da controllare. Siccome l'eroe non gli ubbid\u00ec, vennero create la morte, le sofferenze e le malattie.\nAltri pareri.\nSecondo un'altra versione del mito, non fu lui, ma sua moglie Nambi a portare la morte nel mondo: essa, infatti, non rispett\u00f2 il divieto di visitare il cielo. In seguito, due tra i suoi fratelli, Kaizuki e la morte, combatterono, fino a che il secondo venne gettato nell'oltretomba."}
{"id": "2402086", "revid": "1573940", "url": "https://it.wikipedia.org/wiki?curid=2402086", "title": "Acalypha hispida", "text": "L'Acaliffa (nome scientifico Acalypha hispida ) \u00e8 una pianta della famiglia Euphorbiaceae.\nDescrizione.\nL'acaliffa si presenta come un arbusto di piccola taglia. Le foglie sono ovaliformi, mentre i fiori \u2013 che appaiono in estate \u2013 sono di color rosso-porpora, allungati e filiformi.\nLa pianta, di per s\u00e9, \u00e8 molto resistente alle malattie, con per\u00f2 una certa vulnerabilit\u00e0 agli afidi, che possono colonizzarla e portarla alla morte."}
{"id": "2402087", "revid": "10431", "url": "https://it.wikipedia.org/wiki?curid=2402087", "title": "Cultura del Bug-Dnestr", "text": "La cultura del Bug-Dnestr, fu una cultura neolitica che si svilupp\u00f2 nella regione delle chernozem (praterie) in Moldavia ed Ucraina, intorno ai fiumi Dnestr e Bug Meridionale. \nCronologicamente si estende per circa 1500 anni (6500-5000 a.C.). Si svilupp\u00f2 autonomamente rispetto alle locali culture mesolitiche ed ebbe termine con la sua trasformazione in culture successive, legate sempre alla medesima popolazione. \nL'economia si basava essenzialmente sulla caccia (uro, cervo rosso, capriolo, cinghiale) e sulla pesca (lasca, anguilla, luccio). Ipotesi su un'originaria pratica dell'agricoltura non sono supportate dall'evidenza archeologica.\nLe fasi pi\u00f9 antiche sono prive di ceramica, ma verso il 5800 a.C. si inizi\u00f2 a produrre una ceramica locale, soprattutto giare a fondo piatto o appuntito, decorate con motivi a linee ondulate. \nIn seguito sub\u00ec un forte influsso della cultura di Star\u010devo: la ceramica assunse le forme e le decorazioni di questa cultura e si inizi\u00f2 ad utilizzare il farro, il farro piccolo e la spelta.\nPoco dopo il 5500 a.C., si trasform\u00f2 nuovamente per influsso della cultura della ceramica lineare, in seguito probabilmente a penetrazioni di popolazione nella regione provenienti dall'alto corso del Dniester, che giunsero fino al basso Danubio. Fu introdotta la ceramica tipica di questa cultura e le originarie case sotterranee in pietra furono sostituite da case lunghe. Vi si diffuse in seguito una specifica variante della ceramica lineare, elaborata intorno al 5270 a.C. (data calibrata) nell'Austria orientale e detta dai suoi scopritori tedeschi \"notenkopfkeramic\" (ceramica a note musicali). Questa ceramica presenta linee incise spezzate al posto delle caratteristiche bande della ceramica lineare e una doppia e profonda foratura dove le linee sono spezzate; una o pi\u00f9 linee punteggiate circondano il vaso alla sua estremit\u00e0 superiore. Questo stile si diffuse in Polonia e in Slovacchia fino al fiume Bug occidentale, da dove si espanse in Ucraina e in Romania lungo il fiume Dnestr. \nLa cultura del Bug-Dnestr termin\u00f2 evolvendosi nella cultura di Cucuteni-Trypillia, l'ultima non indoeuropea della regione."}
{"id": "2402088", "revid": "767487", "url": "https://it.wikipedia.org/wiki?curid=2402088", "title": "Contea di Nannup", "text": "La contea di Nannup \u00e8 una delle dodici local government areas che si trovano nella regione di South West, in Australia Occidentale. Essa si estende su di una superficie di circa 2.953 chilometri quadrati ed ha una popolazione di 1.192 abitanti."}
{"id": "2402089", "revid": "22475", "url": "https://it.wikipedia.org/wiki?curid=2402089", "title": "Storia di Francavilla Fontana", "text": "La storia di Francavilla Fontana, citt\u00e0 in provincia di Brindisi, inizia con la comparsa nel Neolitico di un villaggio abitato principalmente da pastori. Successivamente, con l'insediamento dapprima dei Messapi ed in seguito dei Romani, sorse un centro di medie dimensioni. L'attuale citt\u00e0 di Francavilla venne fondata ufficialmente nel 1310 da Filippo I d'Angi\u00f2, principe di Taranto, dopo la scoperta di un'icona bizantina raffigurante una Madonna col Bambino. Grazie alle larghe franchigie concesse da Filippo il borgo si svilupp\u00f2 rapidamente, fu cinto di mura, torri e, nel XV secolo, fu munito anche di un castello. Dalla seconda met\u00e0 del XVI secolo alla met\u00e0 del XVIII Francavilla fu governata dagli Imperiali, ritenuti i migliori feudatari che il feudo abbia avuto: grazie al loro mecenatismo, arrivarono nobili e artisti che, andando al passo con i tempi, conferirono alla citt\u00e0 un aspetto barocco.\nOrigini.\nScavi archeologici eseguiti nel 1950, su un argine del Canale Reale, a circa due chilometri dal centro abitato, hanno dimostrato l'esistenza di un villaggio neolitico, di et\u00e0 non posteriore al 3000 a.C., abitato da gente sicula mediterranea prima dell'invasione degli Ausoni. Con molta probabilit\u00e0 il villaggio doveva essere al centro di un imponente sistema difensivo formato da filari di pietre e megaliti. Dagli scavi \u00e8 emerso che questo villaggio aveva un elevato grado di vita sociale e uno ancora pi\u00f9 alto di attivit\u00e0 tecnica ed industriale. Inoltre, data la rarit\u00e0 di coltelli, punte di frecce e attrezzi agricoli scoperti, \u00e8 stato ipotizzato che la vita doveva trascorrere abbastanza tranquillamente e che l'economia si basava principalmente sulla pastorizia.\nIn altre zone del territorio comunale sono state scoperte anche grotte dedicate al culto, in cui sono stati trovati frammenti di vasi dello stesso periodo del villaggio, ora custoditi a Ostuni, presso il Museo di civilt\u00e0 preclassiche della Murgia Meridionale.\nAltre scoperte in varie zone della citt\u00e0 sono attribuite ai Messapi, provenienti dall'Illiria tra l'VIII e VII secolo a.C.; nel 1978, ad esempio, nel quartiere San Lorenzo furono scoperte quattordici tombe, quindici buche, sei pozzi e resti di abitazioni, trozzerelle e vasi in stile Egnazia. Degli stessi messapi sono i resti dell'imponente sistema difensivo del territorio: le specchie.\nDell'et\u00e0 romana, invece, restano basole della pavimentazione della Via Appia e una villa rustica scoperta in contrada San Lorenzo, lungo le sponde del Canale Reale, avente una superficie di circa 290 metri quadrati e databile tra il I secolo a.C. e la met\u00e0 del II secolo d.C. La mancanza di intonaci, pavimenti musivi e altre rifiniture ha fatto presupporre che la villa in questione non era stata adibita ad abitazione, ma, appunto, a \"villa rustica\", che formava l'epicentro di un \"fundus\". Dai numerosi rinvenimenti archeologici di et\u00e0 romana e messapica, \u00e8 stato ipotizzato che nei pressi delle contrade Santa Cecilia e Guardiola, in et\u00e0 antica, si estendesse una grande citt\u00e0, rasa al suolo nell'845 dai Saraceni.\nIpotesi sulla fondazione pre-romana.\nGi\u00e0 dal XVI secolo alcuni storici (tra cui anche, successivamente, Cosimo De Giorgi) affermarono che i resti messapici e romani ritrovati attorno alla citt\u00e0 odierna appartenessero all'antica Tirea, citt\u00e0 appartenuta prima ai Lucani, poi ai Tarantini, distrutta dai Cartaginesi, ricostruita e infine distrutta definitivamente durante le invasioni barbariche del VI secolo. Sempre secondo molti storici locali, questa antica citt\u00e0 sarebbe stata importante come Taranto ed Oria.\nAltri studiosi (tra cui anche Francesco Ribezzo) ritengono o hanno sostenuto invece che i resti archeologici rinvenuti nelle varie contrade intorno a Francavilla appartengano a \"Rudiae\", citt\u00e0 di origine greca, in seguito divenuta colonia romana e patria di Quinto Ennio. L'area delle ricerche archeologiche si estende dalla Masseria dell'Aglio fino a poche centinaia di metri dalla citt\u00e0 di Oria. Gi\u00e0 dal XVII secolo, infatti, si afferma che nella zona in questione furono scoperte statue, vasi e sepolture e che, in particolare, fu scoperta una lapide marmorea recante la scritta \"\", regalata successivamente al vescovo di Oria Alessandro Maria Kalefati ed ancora conservata presso alcuni suoi discendenti. Ad avvalorare la tesi dell'esistenza di una Rudiae nel territorio francavillese, inoltre, vi sono i toponimi di due contrade esistenti gi\u00e0 nel seicento: \"Rodia grande\" e \"Rodia piccola\".\nMedioevo.\nDi difficile datazione \u00e8 l'anno di distruzione di Rudiae o di un altro centro popolato che sorgeva nei pressi dell'attuale citt\u00e0: si spazia quindi dal 230 a.C. sino all'845 (ad opera dei Saraceni). La gente sopravvissuta si rifugi\u00f2 in modo sparso in tutto l\"'Ager Uritanus\" (Foresta oritana), un territorio che si estendeva a nord fino alla citt\u00e0 di Martina Franca, a sud fino alle porte di Lecce e caratterizzato dalla presenza di boschi, fauna abbondante, sorgenti, colline e grotte.\nI casali.\nAll'interno della foresta oritana si crearono (o in alcuni casi si ingrandirono) numerosi casali nei pressi dell'attuale citt\u00e0. Tra i pi\u00f9 importanti si ricordano San Giovanni Gerosolimitano, Pazzano, Caselle, Casalvetere, Casalino e Villa di San Salvatore (ritenuto primo nucleo di Francavilla).\nProbabilmente, nell'866, alcuni franchi scesi fino a Bari e a Oria con l'imperatore Ludovico II si stanziarono in uno dei villaggi abitati dai sopravvissuti cittadini della distrutta citt\u00e0 messapica, e formarono il primo nucleo della citt\u00e0, che nel 1155 divenne poi feudo del barone normanno Goffredo, a cui, per l'occasione, gli fu attribuito l'appellativo \"da Francavilla\". Tuttavia, da vari documenti, si ritiene che in realt\u00e0 Goffredo sia stato feudatario di un casale omonimo situato nel basso Salento. Da precisare inoltre che il casale che sarebbe andato a formare in seguito Francavilla, bench\u00e9 presidio militare, durante quegli anni, fu aperto ai traffici e mai chiuso da mura.\nDal IX secolo in poi cominci\u00f2 un processo di fusione tra i casali, per formare un unico centro di medie dimensioni. Le cause del decadimento dei casali furono molteplici: l'insicurezza, sensazione molto diffusa nella popolazione e l'inizio dei combattimenti tra Normanni e Bizantini.\nFin dal 1200 Francavilla, o il casale che sarebbe stato chiamato successivamente cos\u00ec, era feudo di Gualtieri III di Brienne; successivamente, nel 1291, se ne impossess\u00f2 Pietro de Noha, che tra il 1304 ed il 1305 lo lasci\u00f2 nelle mani di Guglielmo de Noha.\nVilla del Salvatore.\nIl Casale di San Salvatore (chiamato anche Villa del Salvatore) \u00e8 ritenuto da molti il nucleo originario dell'odierna citt\u00e0 di Francavilla. Fondato con molta probabilit\u00e0 da greci, possedeva un tempio dedicato alla Dea Flora (l'attuale Chiesa del Salvatore, da cui il casale ha preso il nome). Una leggenda molto antica, anche se priva di fondamenti storici, narra che da questo casale pass\u00f2 San Pietro durante il suo viaggio verso Roma. Il fatto pu\u00f2 essere probabile, perch\u00e9, seguendo i percorsi Brindisi-Taranto e Otranto-Taranto (non si sa in quale delle due citt\u00e0 adriatiche sia sbarcato il santo) si passava da Oria e dal Casale di San Salvatore. Sempre secondo la leggenda, dopo aver predicato i principi cristiani, la popolazione si convert\u00ec al Cristianesimo, abbatt\u00e9 il vecchio tempio, e sulle sue fondamenta costru\u00ec una chiesa dedicata a San Salvatore.\nDopo molti anni dall'avvenimento, a poca distanza dal Casale, fu costruito un convento rimasto in piedi fino al XIV secolo.\nDalla fondazione angioina agli Antoglietta.\nSecondo la tradizione, la mattina del 14 settembre 1310 il principe Filippo I d'Angi\u00f2 di Taranto decise di fare una battuta di caccia, assieme ad alcuni nobili, nella parte di foresta compresa poco a nord del Casale del Salvatore. Elia Marrese intravide nella boscaglia un cervo e decise di seguirlo, cercando il punto migliore per ucciderlo; quando il cervo si ferm\u00f2 per abbeverarsi ad una fonte, Marrese gli scagli\u00f2 contro una freccia. Ma il dardo, anzich\u00e9 colpire il cervo, torn\u00f2 indietro verso il nobile. Stupito dall'accaduto, suon\u00f2 il corno per far accorrere Filippo d'Angi\u00f2 e gli altri uomini e mostrare ci\u00f2 che era successo. Il principe di Taranto decise di diradare la boscaglia per trovare la causa di quel prodigio, e subito dopo fu scoperto un muro diroccato (secondo altri una grotta basiliana) dove era appoggiata un'icona bizantina raffigurante la Madonna col Bambino.\nIl principe di Taranto ordin\u00f2 che in quel luogo si costruisse una chiesa ed in breve tempo i visitatori aumentarono notevolmente, facendo spopolare i Casali circostanti e sovraffollando il Casale del Salvatore. Poco tempo dopo Filippo d'Angi\u00f2 emise un editto, scritto su pergamena con lettere d'oro (custodito fino al 1623, poi scomparso) in cui si diceva che chi fosse venuto ad abitare nel Casale del Salvatore avrebbe avuto terre, asilo e larghe franchigie.\nNel 1322 d'Angi\u00f2 concesse la costruzione di un convento di francescani \"per decorare la nuova terra\", edificato sul sito dell'attuale Chiesa dei Padri Liguorini. Il 28 agosto dello stesso anno papa Giovanni XXII, tramite bolla, concesse l'indulgenza plenaria a tutti coloro che ogni 14 settembre avessero visitato l'icona bizantina, permise che la sacra immagine fosse trasportata nella chiesa costruita da Filippo d'Angi\u00f2, concesse alla nuova chiesa di assumere tutte le funzioni di Parrocchia e ordin\u00f2 che tutte le chiese dei casali vicini dipendessero da questa.\nIl primo padrone del nuovo casale fu Giacomo Noha, anche se non si sa se ebbe veramente i diritti sui casali da lui posseduti. Tra il 1322 ed il 1335 il Casale cambi\u00f2 il nome in Villa Franca (che in seguito si tramut\u00f2 in Franca Villa). Il 5 maggio 1336 la donazione di Francavilla fu confermata a Data d'Adimari ed a suo figlio Guglielmo. Successivamente, nel 1364 Filippo II concesse agli Antoglietta, nuovi feudatari della citt\u00e0, la costruzione delle mura. Una volta costruite le mura il \"Casale\" assunse il titolo di \"Terra\". Durante il loro regno, gli Antoglietta aumentarono la tassazione con l'introduzione di uno \"stallio\" da far pagare anche ai preti, venendo odiati dal popolo per tale ragione. Nel 1336, inoltre, il Casale fu dichiarato Citt\u00e0 regia.\nMiracolo del rinverdimento degli ulivi.\nSi colloca nel XV secolo il miracolo del rinverdimento degli ulivi, ma con pi\u00f9 precisione non si sa, a seconda delle fonti, se nel 1420 o nel 1458. A quei tempi l'economia di Francavilla era quasi esclusivamente agricola e in quell'anno ci fu un inverno piuttosto rigido per le coltivazioni. La nevicata del 23 gennaio rovin\u00f2 profondamente gli alberi di ulivo, facendo quindi disperare i cittadini, ai quali non rest\u00f2 che riunirsi nella chiesa madre e celebrare una messa solenne per chiedere aiuto alla Madonna della Fontana. La mattina successiva i contadini si accorsero che la neve si era sciolta e gli ulivi miracolosamente rinverditi. La gioia fu tale che si decise di solennizzare l'evento istituendo una vera e propria festa, celebrata ancora oggi il 24 gennaio. Con l'evento del miracolo la Vergine della Fontana fu anche nominata speciale protettrice della diocesi di Oria.\nIl governo degli Orsini e la promulgazione dei Capitoli.\nNel 1447 fu eseguita uno dei primi censimenti dei fuochi (le famiglie) presenti nel Regno; a Francavilla se ne contavano 500.\nNel 1455 Giacomo dell'Antoglietta cedette il casale a Giovanni Antonio del Balzo Orsini in cambio di alcuni possedimenti. Il nuovo proprietario aveva numerosi interessi per Francavilla perch\u00e9 punto strategico tra Taranto e Brindisi. Perci\u00f2 ampli\u00f2 e rinforz\u00f2 le mura angioine e costru\u00ec nell'angolo nord-ovest del Casale una torre quadrata fortificata circondata da un fossato. Alle tasse gi\u00e0 presenti, si aggiunsero quella per il mantenimento di un Giustiziero (quattro once), quella per una taberna per la Corte (quattro once) e la tassa sul sale (due tar\u00ec per ogni rotolo).\nCon la crescita della citt\u00e0, gli abitanti della \"Terra di Francavilla\" desiderarono essere totalmente indipendenti da Oria, che in questo periodo si trovava in fase di decadenza. Quando la citt\u00e0 era ancora Casale, non potendo costituire un feudo indipendente, fu accoppiata alla citt\u00e0 di Oria, con l'obbligo di contribuire al pagamento delle collette oritane. La questione port\u00f2 a scontri e uccisioni tra le diverse fazioni e il 24 agosto 1464 l'Universit\u00e0 e gli uomini di Francavilla ricorsero direttamente al re, chiedendo di essere dispensati dal pagamento delle collette di Oria. Il re ordin\u00f2 la fine degli scontri (pena una multa di 1000 ducati), e rimise la questione al Sacro Regio Consiglio. Dopo sette mesi re Ferrante conferm\u00f2 la scissione da Oria ed il 26 novembre 1464 furono rimessi i Capitoli e le Grazie di Francavilla, documenti scritti a met\u00e0 tra volgare e latino comune, confermati in seguito anche da re Alfonso e dal principe di Taranto.\nNei documenti si stabil\u00ec che Francavilla doveva essere legata solo al Principato di Taranto, che erano abolite le tasse principesche, lo stallio, il mantenimento del \"Giustiziero\" e la doppia tassa sul sale; la Terra non doveva mai pi\u00f9 essere possedimento degli Antoglietta, tutti i delitti erano condonati, le tasse erano sospese, ogni 26 agosto si sarebbe dovuta svolgere la festa di San Salvatore, se si trattasse di crimini compiuti anche fuori dalla \"Terra\" i cittadini dovevano essere processati a Francavilla, i cittadini stessi potevano avere tre giorni di tempo per difendersi dalle accuse e potevano essere denunciati solo presso gli ufficiali civili e criminali, nessun \"Alguzino\" o \"Giustiziero\" poteva comandare nella Terra e coloro che dovevano pagare enormi tasse non potevano essere \"spogliati\" del tutto (\"spogliati\" che potevano andare direttamente dal principe di Taranto a riprendere le proprie cose). I Capitoli furono convalidati il 29 dicembre 1469 nel Castello di Taranto dal re e da Antonello Petrucci, processato in seguito per la congiura dei baroni.\nIl 20 ottobre 1485 nel castello di Francavilla dimor\u00f2 re Federico d'Aragona con le soldatesche dopo la cacciata dei Turchi da Otranto.\nLe cronache degli ultimi anni del Quattrocento raccontano che nella contrada Grani si svolse una battaglia tra Francesi e Aragonesi, che all'epoca si contendevano l'Italia meridionale.\nEt\u00e0 moderna.\nI Bonifacio e la questione delle tasse.\nIl 7 settembre 1500 lo stesso Federico d'Aragona concesse il possesso del marchesato di Oria a Roberto Bonifacio, che aggiunse col successivo acquisto del 1517 Francavilla e Casalnuovo (Manduria).\nIl 16 marzo 1517, a Napoli, furono firmate le \"grazie\" per l'Universit\u00e0, contenenti per la maggior parte provvedimenti di carattere rurale ed altri gi\u00e0 concessi da Ferdinando I e, tra gli altri, quello che concedeva la costruzione di un nuovo borgo fuori dalla \"Terra\", visto che la popolazione era notevolmente aumentata negli ultimi anni. Lo stesso anno la \"Terra\" vide giungere i Carmelitani, che costruirono un convento.\nNel 1520 Giovanni Bernardino Bonifacio, figlio di Roberto, acquist\u00f2 Francavilla (assieme a Casalnuovo), le riconferm\u00f2 i privilegi e annull\u00f2 tutti i processi.\nNello stesso anno, accadde un miracolo che aument\u00f2 notevolmente la devozione verso la Madonna della Fontana: sul finire dell'inverno il territorio fu avvolto da un'ondata di grande freddo; il 23 gennaio nevic\u00f2 cos\u00ec intensamente che la neve spezz\u00f2 quasi tutti gli alberi d'ulivo. Di conseguenza tutta la popolazione, disperata, si rivers\u00f2 in chiesa per chiedere aiuto alla Madonna. Il 24 gennaio, finita la messa, la neve si era sciolta in pi\u00f9 punti e gli alberi d'ulivo erano ritornati intatti. Per pi\u00f9 di una settimana andarono avanti i festeggiamenti in onore della Madonna e la collegiata fu addobbata con numerose torce e lumini.\nAlcuni anni dopo il Clero di Francavilla cominci\u00f2 a lottare per difendere i propri diritti contro le ingerenze dei vescovi di Oria: nel 1528 infatti il clero francavillese fu tassato di mille scudi per la costruzione del seminario nella citt\u00e0 di Oria; poco dopo il Capitolo decise di inviare l'arciprete Claudio Vinciguerra a Roma per denunciare tale tassazione, e Roma, dando ragione al Capitolo francavillese, ridusse la tassa da mille a duecento scudi.\nIn seguito, con l'invasione dei francesi e dei veneziani, anche nel Regno di Napoli arrivarono i Cappelletti, mercenari che saccheggiavano ogni citt\u00e0 sulla loro strada. Dopo aver distrutto varie citt\u00e0 pugliesi, verso la fine di giugno del 1529 giunsero anche nei pressi di Francavilla, ma, temendo un agguato, posticiparono l'assedio al giorno dopo; si accamparono cos\u00ec in contrada Grani. All'interno delle mura, i cittadini, avendo visto l'arrivo dei Cappelletti, anzich\u00e9 prepararsi ad affrontarli, si rifugiarono nelle chiese sperando in un miracolo; alla protettrice della citt\u00e0 si offrirono addirittura le Chiavi della Terra, per avere in cambio il suo aiuto. All'alba, i Cappelletti notarono che intorno al loro accampamento si era creata un'enorme palude, impossibile da attraversare: cos\u00ec rifiutarono di attaccare la citt\u00e0 e si portarono a Mesagne, gi\u00e0 duramente saccheggiata. A ricordo del miracoloso avvenimento nello stesso anno fu eretta una cappella, esistente tutt'oggi.\nNel 1532, dopo un altro censimento dei fuochi, nella citt\u00e0 si contarono 723 famiglie.\nNel 1531 il clero oritano ritorn\u00f2 a gravare su quello francavillese, cosicch\u00e9 il 2 ottobre 1531 i francavillesi istituirono il \"Procuratore ad lites\" a Roma, che aveva il compito di difendere la causa sul Seminario. Nel 1532 fu inviato a Roma un altro procuratore affinch\u00e9 il Capitolo francavillese non fosse pi\u00f9 importunato da quello oritano per il pagamento del Seminario e fu ordinato a don Francesco Antonio Caniglia, di stanza a Roma, di dare un memoriale sui fatti direttamente al Papa. La Curia oritana, per\u00f2, non volle cedere e nel 1534 fece arrestare e condurre a Oria l'arciprete Vinciguerra, rilasciato successivamente su insistenza di tutto il clero, il quale fu obbligato a tenere, sempre a Roma, un ennesimo procuratore speciale.\nAllontanati i francesi, per un breve periodo il marchesato di Oria, come molti altri del Regno di Napoli, fu governato da ufficiali dell'esercito. Poco dopo, Roberto Bonifacio ricompr\u00f2 il marchesato per venticinquemila ducati. Il 5 aprile 1536 Carlo V riconferm\u00f2 tutti i privilegi alla \"Terra di Francavilla\" precedentemente firmati da re Ferrante, Giovanna IV e dallo stesso Bonifacio, che mor\u00ec a Napoli nello stesso anno.\nDopo di lui, secondo alcuni scrittori, il marchesato fu governato da Dragonetto, suo fratello, fino al 1554, anno della sua morte.\nSubito dopo, il figlio di Roberto, Giovanni Bernardino Bonifacio, all'epoca diciannovenne, divenne a tutti gli effetti il nuovo governatore. Dopo aver viaggiato a lungo, nel 1537, sospettato di eresia e quindi perseguitato, si rifugi\u00f2 a Oria, ricomprando Casalnuovo. Il 25 novembre 1538 firm\u00f2 i Capitoli di Francavilla, che contenevano per la maggior parte provvedimenti rurali, economici, di riordino dell'amministrazione pubblica e ritocchi di provvedimenti pi\u00f9 vecchi. Nel 1546 si trasfer\u00ec da Oria nel castello di Francavilla: in questi anni il castello, che dal 1450 non aveva subito sostanziali modifiche, fu ingrandito e il fossato allargato.\nIntanto, la popolazione nella \"Terra\" aumentava: nel 1545 c'erano 768 famiglie.\nGiacomo Paniscotti e la fuga di Bernardino Bonifacio.\nSempre nello stesso periodo, girava in provincia Giacomo Biancolino Paniscotti, un frate cappuccino che aveva la fama di ottimo predicatore contro la Riforma. Avendo saputo la storia di Giovan Bernardino, si rec\u00f2 nel castello di Francavilla per convertirlo agli ideali della chiesa cattolica; dopo numerose prediche, non riusc\u00ec a convertire il marchese, ma lo offese ancora di pi\u00f9, tanto da indurre Bonifacio a ucciderlo. Qualche giorno dopo il primo incontro, infatti, il marchese mand\u00f2 qualcuno a dirgli che si era convertito e che voleva che lo raggiungesse subito al castello. Alle guardie che sorvegliavano il portone della fortezza, nel frattempo, Bonifacio ordin\u00f2 di gettare il frate nel fossato non appena lo avessero visto. Ma il cappuccino, non sospettando il tranello, si rec\u00f2 al castello, oltrepass\u00f2 il ponte sul fossato e le guardie. Arriv\u00f2 cos\u00ec dal marchese e, quando scopr\u00ec che non si era convertito affatto, ricominci\u00f2 con le pesanti prediche. Quando fin\u00ec, usc\u00ec dal castello e ritorn\u00f2 illeso nel suo alloggio. Bonifacio, quindi, si rec\u00f2 dalle guardie e chiese perch\u00e9 non l'avessero buttato nel fosso come ordinato; i soldati risposero di non averlo visto n\u00e9 arrivare n\u00e9 andarsene.\nQuesto fatto aument\u00f2 la sua fama di eretico e, non potendo pi\u00f9 restare nel Regno, nel 1557, passato da Napoli per non destare sospetti, fugg\u00ec a Venezia e poi in Germania, lasciando il marchesato abbandonato.\nLa predilezione di Francavilla da parte del Bonifacio non fu gradita agli oritani. L'antica questione delle collette, proprio in quegli anni, era ritornata accesa a causa di un provvedimento emanato dallo stesso Giovan Bernardino con il quale si diceva che nessun oritano sarebbe potuto diventare \"Capitano\" della \"Terra di Francavilla\". L'ostilit\u00e0 degli oritani verso il marchese aument\u00f2 ancora di pi\u00f9 quando prefer\u00ec trasferirsi nel castello di Francavilla anzich\u00e9 rimanere ad Oria.\nDopo i Bonifacio.\nIl 12 ottobre 1557 la Regia Corte prese possesso del feudo, mandando ad Oria il governatore Francesco de Bolea. Il 29 dello stesso mese, per\u00f2, il feudo fu comprato da Ferdinando Loffredo, marchese di Trevico e governatore di Terra d'Otranto, che lo vendette nel 1558 a 11.250 ducati, per comprare il feudo di Ostuni. Dopo Loffredo, il feudo fu devoluto alla Real Corte, e comprato nel 1560 da papa Pio IV per il nipote Conte Federico Borromeo. Nel 1561 nella citt\u00e0 si contarono 836 famiglie. Morto Federico, il feudo fu ceduto nel 1563 a Carlo Borromeo (divenuto San Carlo dal 1610); nel frattempo, il vice principe e generale governatore del marchesato di Oria era Geronimo Maggiolino, che risiedeva a Francavilla e mantenne la carica fino al 1568. Il 30 settembre 1566 Carlo Borromeo firm\u00f2 il rinnovo dei privilegi, Capitoli e grazie. Il Borromeo non venne mai nel feudo, n\u00e9 apporto grandi modifiche nei suoi possedimenti: nel periodo in cui ebbe il marchesato, fu fondato un seminario e vietate alcune usanze popolari. Nomin\u00f2 suo consigliere e tesoriere Ortensio Pagano. Agli inizi del 1568, Carlo Borromeo vendette il feudo a Giovan Battista Castaneo, Arcivescovo Cassanese, per quarantamila scudi; gli scrittori dell'epoca raccontano che il cardinale distribu\u00ec tutti i ricavi della vendita ai poveri di Milano in un solo giorno.\nFinito il dominio della famiglia Borromeo, la citt\u00e0 nel 1569 fu venduta a Melchiorre de Herrera e in seguito, nel 1571, a Filippo Spinola.\nNel 1582 la Sacra Congregazione rinnov\u00f2 la riduzione del pagamento per la costruzione del Seminario di Oria da mille a duecento scudi.\nDurante circa duecentocinquant'anni dalla sua fondazione la \"Terra\" si era ingrandita quasi come una \"Citt\u00e0\", con la costruzione di nuovi rioni e il riordino del \"libro rosso\", in cui erano contenuti tutti gli statuti municipali indipendenti da quelli di Oria, concessi gi\u00e0 da re Alfonso, ingranditi e perfezionati dai successivi signori. Anche la popolazione continuava ad aumentare: nel 1586 si contavano 856 famiglie e nel 1595 si sal\u00ec a 994. Tuttavia si suppone che tale conteggio non fosse esatto, poich\u00e9, in base al numero di famiglie presenti nel feudo, le imposte fiscali aumentavano o diminuivano: si pensa, pertanto, che in realt\u00e0 il numero di famiglie presenti nella Terra di Francavilla fosse molto pi\u00f9 alto.\nI borghi stavano diventando via via pi\u00f9 regolari e quello concesso da Giovanna IV cresceva sempre di pi\u00f9, tanto da essere chiamato \"lo Burgo\". La Terra attir\u00f2 numerose famiglie anche fuori dalla Puglia e dal Regno di Napoli, come gli Argentina, provenienti dalla Francia, i Bottari da Genova, i Benanduci da Tolentino, i Casalino da Rovigo e altri ancora. Il livello di cultura medio degli abitanti era piuttosto alto. Durante l'arco del Cinquecento fu allargata, in varie fasi, la Chiesa Matrice e, specialmente dopo il Concilio di Trento, furono istituiti nuovi ordini religiosi: dopo i Carmelitani, arrivarono nel 1570 i Cappuccini, benvoluti dalla popolazione dopo lo scontro tra Bonifacio e Paniscotti, e sostenuti anche dai Borromeo; nel 1573 fu la volta dei Frati Minori Osservanti, anch'essi benvoluti dalla popolazione e, infine, ci fu l'arrivo dei Preti dell'Oratorio, facenti parte dell'ordine di San Filippo Neri: nella \"Terra\" aprirono alcune botteghe e in alcuni edifici accudivano i moribondi e fondarono la prima scuola pubblica del feudo, nel quale i bambini imparavano a leggere.\nL'arrivo degli Imperiali.\nUn anno prima dell'arrivo dell'ordine di San Filippo Neri in citt\u00e0, nel 1572, Davide Imperiale, appartenente alla famiglia genovese degli Imperiali e capostipite del ramo degli \"Imperiali di Francavilla\", compr\u00f2 il feudo per 140\u00a0000 ducati, cui pi\u00f9 tardi se ne aggiunsero altri 132\u00a0000. Alcuni storici ritengono che, per vari disaccordi nati dopo la lettura del contratto di vendita, il genovese non fu pi\u00f9 molto propenso a comprare il marchesato e forse non firm\u00f2 nemmeno il contratto. Da questo momento inizi\u00f2 la fase di maggiore splendore per la Terra di Francavilla; gli Imperiali infatti, i migliori feudatari che il feudo avesse mai avuto, apportarono numerosi miglioramenti nella citt\u00e0 e, specialmente sotto gli ultimi principi Michele senior e Michele junior, sorsero nuovi rioni, si ampli\u00f2 la cinta muraria e furono aperte nuove porte. Inoltre, con il loro mecenatismo, si aprirono numerose accademie di letterati ed artisti.\nNegli stessi anni, l'arcivescovado di Brindisi e il vescovado di Oria si separarono: Mesagne, Cellino San Marco, Guagnano, Salice Salentino, Veglie, Leverano, Tuturano, San Donaci e San Pancrazio Salentino andarono a Brindisi; Manduria, Erchie, Torre Santa Susanna, Ceglie Messapica, Sava e, dopo un'aspra disputa fra le due giurisdizioni che port\u00f2 a numerose liti, anche Francavilla (gli abitanti della \"Terra\" furono anch'essi contrari ad entrare nella giurisdizione oritana) andarono ad Oria.\nNel 1586, a trentatr\u00e9 anni, Davide Imperiali mor\u00ec a Genova, probabilmente avvelenato. Il marchesato fu ereditato dal figlio Michele, che spos\u00f2 Maddalena Spinola e dimor\u00f2 a Genova fino al 1593. Egli fu il primo degli Imperiali che dimor\u00f2 a Francavilla, arredando sontuosamente il castello.\nIl ritorno dei conflitti tra Francavilla e Oria.\nIntanto, ad alimentare le rivalit\u00e0 tra Francavilla ed Oria, oltre alla questione delle collette, da qualche anno si era aggiunta anche quella delle propriet\u00e0 francavillesi nel territorio oritano, i cui proprietari non volevano pagare le collette di Oria, bens\u00ec quelle della citt\u00e0 di appartenenza; le multe precedentemente emanate da re Alfonso funzionarono solo temporaneamente: gli oritani mostrarono all'Universit\u00e0 francavillese una copia di un accomodamento fatto nel 1498 in cui si era stabilito che, tracciando una linea di separazione che partiva dalle mura di Oria fino a Francavilla, si sarebbero dovute pagare da un lato le collette oritane, dall'altro quelle francavillesi. La linea di separazione era tracciata anche da Oria a Montecalvo (nel territorio di Grottaglie) e da Oria ad Ostuni. Questo trattato fu seriamente messo in discussione dall'Universit\u00e0 di Francavilla, che non capiva per quale ragione non fosse uscito allo scoperto prima e perch\u00e9 non venisse mostrato l'originale; tuttavia acconsent\u00ec a recarsi sui luoghi di spartizione per verificarne l'esattezza e successivamente ricorse alla Regia Camera per denunciare il fatto che molti francavillesi, avendo comprato case e terreni in territorio oritano, avrebbero dovuto pagare la \"bonatenenza\". Il Sacro Regio Consiglio ordin\u00f2 che si sospendessero le tasse sui beni in questione, ma il 17 ottobre 1582 Oria chiese che si costringessero a far pagare tutte le persone registrate nel catasto della citt\u00e0; tale pretesa tuttavia risult\u00f2 inutile, giacch\u00e9 poco dopo si impose che i francavillesi pagassero in Francavilla, mentre, il 18 novembre 1597, il regio consigliere Giovanni Demestaneza decret\u00f2 che i possessori francavillesi dovessero pagare in Oria.\nDai primi anni del seicento alla morte di Michele Imperiali.\nIl decreto fu sanzionato il 7 aprile 1603 ma non fu eseguito n\u00e9 nel 1605, n\u00e9 nel 1607 e n\u00e9 nel 1663.\nAll'inizio del '600 Francavilla era l'unica citt\u00e0 in Puglia ad avere due ospedali: il Fatebenefratelli ed il Camberlingo.\nNel 1604 fu iniziato il catasto, dal quale risulta che i fuochi erano 1100 e gli abitanti 3707, divisi principalmente in 45 uomini d'arme, 87 preti, 60 nobili, 163 forestieri, 353 agricoltori, 15 falegnami, 10 carradori, 9 massai, 16 muratori, 6 mugnai, 8 zoccatori, 9 sarti, 12 fabbricanti di panni, 11 conciapelli, 7 \"merciai\", 20 \"trainanti\", 12 cretaioli, un sellaio, un cuoco, un fabbricante di calze di seta, 7 dottori, 3 medici e un giudice, sebbene, a causa della questione fiscale, i dati presumibilmente non erano esatti.\nDal 1613 al 1615 la collegiata sub\u00ec altri interventi: nel 1613 fu costruita una cappella per accogliere l'immagine bizantina della Madonna col Bambino, fino a quel periodo rimasta su un altare in legno cinto da cancelli in ferro; due anni pi\u00f9 tardi furono effettuati ulteriori ampliamenti, grazie anche a Michele Imperiali, che aveva donato nel 1604 un altare alla Madonna della Fontana e che partecip\u00f2 a sue spese ai restauri del tetto della chiesa. Michele Imperiali mor\u00ec a Galatina il 17 agosto 1616 e lo stesso giorno fu trasportato e seppellito temporaneamente nella collegiata di Francavilla, per poi essere riportato a Genova.\nDa Davide a Michele I Imperiali.\nIl terzo marchese fu il figlio Davide Imperiali, che nel 1622 spos\u00f2 la cugina Veronica Spinola. Anch'egli mor\u00ec giovane, nel 1623, a causa di un'aspra disputa scoppiata a Napoli tra lui e il marchese di Pescara e di Vasto. Il figlio di Davide, Michele, fu accudito da Maddalena Spinola, che rimase a Francavilla fino al febbraio del 1626, per poi ritornare a Genova. In questo modo il bambino fu sotto la guida di Marc'Antonio Imperiali, morto nel 1628 e sepolto nella chiesa di Santa Maria della Croce. Nello stesso anno l'Universit\u00e0 appian\u00f2 alcuni debiti contratti con la Corte degli Imperiali, vendendo anche alcuni mulini vicino al castello.\nNel 1627 monsignor Ridolfo obblig\u00f2 i preti francavillesi a pagare un tar\u00ec ciascuno per la costruzione del nuovo carcere ad Oria; il Clero francavillese, quindi, fu costretto nel 1630 a mandare un altro procuratore a Roma per essere difeso dalle ingiustizie dei vescovi oritani.\nIl 9 febbraio 1631 il sindaco di Oria Filippo Papatodero e quello di Francavilla Orazio Mucciolo arrivarono a un accordo sulla questione delle collette: stabilirono infatti che l'Universit\u00e0 francavillese avrebbe pagato, una sola volta, 460 ducati per buonatenenza trascorsa e 60 ducati all'anno a condizione che i diritti che vantava Oria sui fondi in questione sarebbero dovuti passare all'Universit\u00e0 stessa.\nUno degli zii del piccolo Michele Imperiali il 6 marzo 1626 present\u00f2 al Vicer\u00e9 di Toledo un progetto per la creazione, a sue spese, di un Monte di opere pie, con l'obiettivo di aiutare economicamente i poveri ed istruire adeguatamente i bambini. Il progetto del Monte presenta ventisette articoli che delineano la struttura organizzativa.\nCon la popolazione in continuo aumento, ci fu la necessit\u00e0 di ultimare i borghi gi\u00e0 sviluppati e costruirne di nuovi: furono perci\u00f2 accordate numerose richieste di concessione dei terreni appartenenti ai conventi, al Capitolo o all'Universit\u00e0.\nNel 1643 fu presentato un altro memoriale al Papa per informarlo sugli abusi continui del vescovo di Oria. Successivamente, nel 1644 si ricorse nuovamente al Papa per denunciare l'editto emanato dal vescovo oritano che imponeva la tassazione al clero francavillese di 116 ducati annui per la costruzione del seminario (faccenda apparentemente chiusa nel 1582).\nMichele Imperiali, diventato maggiorenne, ebbe il titolo di quarto marchese di Oria e assunse anche quello di primo principe di Francavilla. Per sviluppare degnamente il livello di civilt\u00e0 e commercio nel feudo, chiam\u00f2 da molte parti d'Italia operai e maestri affinch\u00e9 introducessero arti e mestieri.\nLe rivoluzioni antifeudali del 1646-1648.\nNel frattempo, in tutto il Regno di Napoli crescevano le rivoluzioni contro le oppressioni feudali, che scoppiarono anche in molte citt\u00e0 della Puglia come Ostuni, Massafra, Lecce, Nard\u00f2 e Brindisi. A Francavilla, invece, Michelino riusc\u00ec a sedare ogni fermento rivoluzionario. Dichiarata nel Regno di Napoli la repubblica, nel 1648 scesero nelle province Francesco Salazar, conte di Vaglio, e Matteo Cristiano, capopopolo. Dopo essere stati a Matera, Altamura, Gravina e Castellaneta, si diressero verso Taranto. I nobili, per contrattaccare, scelsero Francavilla come piazza d'arme, sia perch\u00e9 il borgo era capace di ospitare l'esercito, sia perch\u00e9 era situato in un punto strategico. In breve tempo si radunarono 700 fanti e 300 cavalli da Massafra e Ostuni; il 10 febbraio 1648 nel castello di Francavilla si tenne un consiglio attraverso cui si decise di riconquistare prima Grottaglie e poi dirigersi verso Taranto. Come tante altre citt\u00e0, anche queste si arresero e verso met\u00e0 giugno iniziarono le persecuzioni.\nMorte di Michele II e di Ambrogio Imperiali.\nIl 7 maggio 1651 la Spagna, sospettando che Genova avesse sostenuto i francesi in tutta la vicenda, emise l'ordine di sequestrare tutti i beni dei genovesi (cio\u00e8 degli Imperiali) in Terra d'Otranto. Michele Imperiali, grazie anche all'aiuto di fra Giovanni Battista Brancaccio, marchese di Rinello, generale d'artiglieria e Baglivo da Santo Stefano in Puglia, a cui era stato dato l'ordine di recarsi ad Otranto per sorvegliare le coste contro possibili sbarchi e che, giunto in Terra d'Otranto stabil\u00ec il suo quartier generale proprio in Francavilla, dimostr\u00f2 con varie prove la sua fedelt\u00e0 alla Spagna, elencando tutti gli aiuti dati al Vicer\u00e9 durante le rivoluzioni passate. Il sequestro, quindi, fu sospeso e dimenticato.\nNel 1654 Michele spos\u00f2 a Genova Brigida Grimaldi, dalla quale ebbe dodici figli. Il 6 dicembre 1664, a 41 anni, Michele Imperiali mor\u00ec. A succedergli nel Principato fu Andrea, uno dei suoi figli, rimasto a Genova fino al 1677, dove spos\u00f2 Pellina Grimaldi, sorella all'allora principe di Monaco. Dopo aver vissuto qualche anno a Napoli, and\u00f2 ad abitare a Francavilla; qui vers\u00f2 gran parte delle sue ricchezze in opere di beneficenza, cercando di provvedere in modo particolare ai bambini affamati e alla loro istruzione. Colpito da una malattia, il 25 novembre 1678, dett\u00f2 le sue volont\u00e0 al notaio: tra queste, don\u00f2 2000 ducati per l'introduzione nella citt\u00e0 dei Padri delle Scuole Pie, con l'obbligo di istruzione gratuita e di assistenza ai moribondi. Andrea Imperiali mor\u00ec quello stesso giorno.\nIl 26 novembre mor\u00ec anche il fratello Ambrogio,\nche si comport\u00f2 allo stesso modo di Andrea: sentendosi in punto di morte, chiam\u00f2 l'arciprete Domenico Fanelli e, alla presenza del cappuccino fra Domenico da Francavilla, dichiar\u00f2 di donare cinquecento ducati perch\u00e9 potesse ogni anno maritare una zitella povera; aggiunse anche che qualora si fosse fondato in Francavilla un conservatorio di vergini o un rifugio di \"donne pentite\", quel denaro avrebbe dovuto essere utilizzato per tale istituzione.\nMichele Imperiali, figlio di Andrea e Pellina, eredit\u00f2 il principato. Nel 1696, a diciannove anni, spos\u00f2 Irene Delfina di Simiana, appartenente ad una nobile famiglia di Torino.\nDalla trasformazione del castello a Michele Junior.\nMichele Imperiali, bench\u00e9 fosse stato accusato da alcuni oritani del furto di 700000 ducati e del sale delle saline di Avetrana, imprigionato e perseguitato politicamente, cerc\u00f2 di migliorare il suo feudo: tra le opere pi\u00f9 grandi che commission\u00f2 figurano la costruzione del nuovo palazzo feudale di Manduria e la trasformazione, dal 1701 al 1730, di quello francavillese.\nLe torri furono incorporate negli angoli del castello e nei sotterranei furono lasciate le prigioni, provviste di alcuni strumenti di tortura utilizzati dal principe stesso contro i suoi nemici. Costru\u00ec anche una cappella e, appena oltre il fossato, un teatro. Al di fuori della citt\u00e0 ordin\u00f2 la realizzazione del giardino delle delizie, ricco di alberi, piante, laghetti e alcuni cavalli. Era un amante dell'arte, delle lettere e delle antichit\u00e0: nel castello fece riunire molti artisti e letterati e sistem\u00f2 in una sala una grande libreria, raccogliendo anche i libri che il cardinale Giuseppe Renato Imperiali aveva donato alla citt\u00e0. Le pareti furono abbellite con quadri di pregevole fattura. Essendo anche un mecenate, Imperiali offr\u00ec favori e protezione ai maestri pi\u00f9 rinomati.\nIl principe mor\u00ec il 23 giugno 1738. Un anno dopo, secondo le sue volont\u00e0, fu trasportato a Francavilla; i funerali furono lunghi e sontuosi, alla fine dei quali fu deposto nell'allora chiesa dei Francescani.\nNello stesso mese il giovane nipote Michele Imperiali, essendo gi\u00e0 morto il padre Andrea, figlio di Michele III, assunse per successione i titoli del predecessore omonimo. A novembre Michele IV si rec\u00f2 a Francavilla, dove rimase per parecchi mesi; nel 1739 si rec\u00f2 a Napoli dove, nel 1740, spos\u00f2 Eleonora Borghese; successivamente si spost\u00f2 a Torino e infine torn\u00f2 a Francavilla. Al suo rientro, come primo atto di governo, diminu\u00ec tutte le imposizioni di un terzo. Anche lui apport\u00f2 notevoli miglioramenti alla Terra: nel 1739 fece isolare completamente il castello e fece demolire archi e colonne che sostenevano un pergolato sul portone d'ingresso; nel 1740 spiant\u00f2 gli alberi dell'Amendolito per creare un bosco; nel 1742 miglior\u00f2 la \"Peschiera\" e la piazza.\nIl terremoto del 1743.\nIl 20 febbraio 1743, di notte, un terremoto del IX grado della scala Mercalli colp\u00ec duramente la citt\u00e0, distruggendola in parte e causando 11 vittime. La notte stessa la principessa Eleonora Borghese prest\u00f2 assieme alle sue dame i primi soccorsi alla popolazione. Con la luce del sole, le cronache descrissero uno spettacolo desolante: quasi tutte le chiese erano parzialmente crollate, molte case erano totalmente distrutte; la gente non lavor\u00f2 fino all'undici marzo. Durante quei giorni il sindaco Giuseppe Lupoli apr\u00ec le fogge che contenevano le riserve alimentari e offr\u00ec gran parte del suo denaro. Alcune settimane dopo, l'intera popolazione inizi\u00f2 la ricostruzione della citt\u00e0; gli Imperiali offrirono quasi la met\u00e0 del loro patrimonio per aiutare l'opera di ricostruzione e gli ufficiali dell'Universit\u00e0 rinunciarono al loro stipendio. In molti casi si prefer\u00ec abbattere ci\u00f2 che restava dell'edificio e ricostruire seguendo anche lo stile dell'epoca: ci\u00f2 avvenne per quasi tutte le chiese cittadine. Il 15 agosto 1743 fu posata da Michele Imperiali e sua moglie la prima pietra della nuova chiesa madre che, avendo subito grossi danni, fu abbattuta e ricostruita. Come gesto simbolico, il mattone venne forato nel suo centro, in cui poi fu inserita una cassetta di piombo contenente una moneta di Benedetto XII, una medaglia della Madonna della Fontana e un vaso d'olio.\nSecondo alcuni storici, dopo il 1743, il principe Imperiali non torn\u00f2 pi\u00f9 a Francavilla.\nLa carestia del 1753.\nNel 1753 da Roma e Napoli arriv\u00f2 la notizia di una carestia imminente. In quell'anno era stato fatto sindaco Onorio Forleo, che aveva deciso di riempire l'intero \"Foggiaro\" con riserve e derrate alimentari. Nel 1764, come previsto, si entr\u00f2 nel periodo pi\u00f9 duro a causa della carestia, ma a Francavilla il cibo non manc\u00f2 mai del tutto n\u00e9 si vendette a prezzi elevati.\nNei mercati subirono aumenti considerevoli il grano, le fave, l'avena e l'orzo; ceci e fagioli mancarono del tutto. Il sindaco, di notte, fece sorvegliare tutte le porte dalle guardie per evitare che si vendesse il pane a forestieri. Alcuni giorni dopo i contadini entrarono in sciopero e iniziarono a chiedere l'elemosina; mercanti napoletani vennero a Francavilla e Manduria comprando migliaia di botti piene di vino che spedivano via mare nella loro citt\u00e0, e per arginare questo fenomeno, che avrebbe impoverito maggiormente la citt\u00e0 di viveri, e per evitare rivolte popolari, il sindaco francavillese Onorio Forleo ordin\u00f2 che si vendesse il pane in sole quattro botteghe, vigilate da soldati. Nel 1764 Forleo fu succeduto da Giovanni Felice Basile.\nCaduta del fulmine.\nNel 1777 fu fatto sindaco Rocco Clavica sostenuto dai signorotti, che and\u00f2 ad arricchirli dilapidando l'erario di Francavilla, al punto che dovette intervenire la Regia Camera di Napoli. Per evitare di rendere conto delle proprie ruberie riusc\u00ec a sabotare tre consigli, detti Universit\u00e0, che si tenevano nella Chiesa Madre, finch\u00e9 non si decise di eleggere tre razionali (funzionari atti alla rendicontazione) per il 28 marzo 1779. Le intenzioni di Clavica, quindi, erano di far eleggere un solo razionale, con pi\u00f9 precisione Giuseppe Gatti, per falsificare i conti. Cos\u00ec la sera di domenica 28 marzo si present\u00f2 con una folla di gentiluomini a suo favore per cercare di convincere a votare un solo razionale. Il Consiglio divenne presto burrascoso, pieno di insulti, accuse, bestemmie, mentre al di fuori della chiesa si trovava il popolo affamato, misto ad altri partitanti di Clavica. Quando le volgarit\u00e0 iniziavano a piegare la volont\u00e0 anche dei votanti pi\u00f9 onesti, si apr\u00ec il cielo, che lasci\u00f2 cadere due fulmini. Il primo trapass\u00f2 la cupola e and\u00f2 a colpire uno dei pi\u00f9 giovani e turbolenti della fazione di Clavica, di nome Candita, e il secondo gir\u00f2 vorticosamente attorno alla Chiesa Madre prendendo la mano destra di dodici della stessa fazione. Successivamente il Consiglio fu sciolto per via delle minacce di rimuovere i votanti dai loro impieghi se non avessero votato Giuseppe Gatti e alcuni giorni dopo Rocco Clavica venne estromesso dai pubblici uffici. \nLa fine del dominio degli Imperiali.\nPassata la carestia, l'ultimo principe di Francavilla mor\u00ec il 10 febbraio 1782. Non avendo avuto figli, dichiar\u00f2 suo erede universale il marchese di Latiano, suo parente; non avendo avuto alcun erede naturale, il Regio Fisco inizi\u00f2 il processo di devoluzione del feudo, annotando e sequestrando tutti i beni e i possedimenti del principe; il marchese di Latiano, per\u00f2, in qualit\u00e0 di erede, fece opposizione: si apr\u00ec un processo e, nel 1785 si stabil\u00ec che tutti i beni degli Imperiali sarebbero passati al Fisco, pagando a Vincenzo Imperiali, marchese di Latiano, 375000 ducati (15000 ducati all'anno). Cos\u00ec al marchese andarono i gioielli, gli argenti, la libreria, l'attrezzatura del teatro, i mobili, la villa del Granatello e il titolo di marchese di Oria e principe di Francavilla.\nDurante i 207 anni di governo degli Imperiali la citt\u00e0 si era notevolmente ingrandita, i quartieri e le strade erano diventati regolari; inoltre le condizioni del popolo ed il livello di cultura erano notevolmente migliorate.\nLa peste del 1783 e l'invasione dei bruchi.\nNel 1783 nel Regno di Napoli giunse la peste; ad ottobre le autorit\u00e0 francavillesi proibirono l'introduzione in citt\u00e0 di legno proveniente dalla Corsica e, in seguito, anche quello provenienti dalla Dalmazia, da Ragusa e da Castelnuovo. Il 28 aprile 1784 il pericolo sembr\u00f2 scampato, ma a maggio fu nuovamente proibita l'importazione della legna. Negli stessi anni della peste ci fu una straordinaria invasione di bruchi (gi\u00e0 presenti in provincia da secoli ma mai eliminati completamente), che in breve tempo si moltiplicarono e coprirono quasi interamente i campi; a maggio del 1784, non sapendo come fronteggiare tale attacco, si organizz\u00f2 una processione dalla citt\u00e0 alla cappella di San Vito, ma non si ottenne il miracolo sperato. Cos\u00ec, a Lecce, si chiese come comportarsi, e in seguito furono mandate persone in varie contrade francavillesi, che avevano il compito di raccogliere i bruchi in grandi teli o di sotterrarli, ma anche questa operazione non port\u00f2 alcun risultato. Intanto, verso la fine di maggio, i bruchi si erano spinti anche all'interno della citt\u00e0, in cui si chiusero i pozzi. La popolazione, usando tutti i mezzi per raccoglierli, li rigettava nelle contrade o fuori le mura: si continu\u00f2 in questo modo fino alla fine del 1784. Successivamente, nel 1785 e 1786, furono date istruzioni chiare ed efficaci su come eliminarli.\nDalla elevazione a citt\u00e0 alle rivoluzioni contro i Borbone.\nIl 19 aprile del 1788 re Ferdinando I delle Due Sicilie dichiar\u00f2 la \"Terra di Francavilla\" \"Citt\u00e0\" e nel 1797 il Governo permise alla nuova cittadina di apporre i tre gigli dell'impresa Reale sulle porte della citt\u00e0.\nGli effetti della Rivoluzione francese e le idee libertarie provocarono una vera e propria frattura nel tessuto sociale della citt\u00e0 che vide numerose manifestazioni, scioperi e scontri. L'11 febbraio 1799, per protesta, moltissimi contadini e operai non andarono a lavorare; in piazza Giovanni Francesco del Re Lettore delle Scuole Pie predic\u00f2, gi\u00e0 dal primo mattino e fino a tarda sera, per la libert\u00e0 e la repubblica, definendola un'istituzione voluta da Dio. Nel frattempo i Sanfedisti preparavano coccarde borboniche e armi, sebbene il capo delle guardie avesse dichiarato alla popolazione che non ci sarebbero stati scontri. All'alba del 12 febbraio i sanfedisti uscirono per le strade con coccarde rosse, fucili e sciabole e giunsero in piazza, dove era stato affisso l\"'Albero della Libert\u00e0\", issato dal giacobino Nicola Semeraro qualche giorno prima. Il capo delle guardie ordin\u00f2 lo sgombero della piazza, ma proprio in quel momento part\u00ec una fucilata, che, urtando la cinta, gli colp\u00ec il braccio senza ucciderlo. Questo fu l'inizio della rivolta: Scazzeri, il capo delle guardie, si dovette rifugiare in una bottega, mentre in piazza i sanfedisti si scontravano contro i repubblicani. Improvvisamente gli scontri si spostarono dalla piazza e si diffusero in tutto il paese.\nPoco tempo dopo i Sanfedisti trovarono Nicola Semeraro, che, caduto dal tetto dell'abitazione per fuggire, si era spezzato una gamba e lussato la spalla; non potendo muoversi, fu accoltellato ed esposto in piazza fino a sera. Vista la situazione critica, il sindaco e gli uomini dell'Universit\u00e0 si riunirono nella Regia Corte, decidendo infine di far sorvegliare la citt\u00e0 durante tutta la notte da una squadra composta da dodici soldati armati, poi aumentati a quaranta. Quel giorno, negli scontri, morirono quattro persone.\nLa controffensiva dell'esercito borbonico.\nIl 13 febbraio si organizz\u00f2 una processione con la statua della Madonna. Al ritorno in chiesa il prete Vito Nicola Alemanni, con una coccarda rossa sul petto, grid\u00f2 dal pulpito la sua fedelt\u00e0 al re e afferm\u00f2 che, grazie ad un miracolo della Madonna, Francavilla non era stata saccheggiata dai giacobini, raccomandando poi la calma e l'osservanza delle leggi. In tutta la citt\u00e0, deserta di giacobini, la popolazione cercava di organizzarsi per girare nelle contrade e assalire le masserie dove si rifugiavano i repubblicani, anche se fu bloccata dai soldati, che intimarono di sparare a vista. Nello stesso giorno il giudice De Vincentiis invi\u00f2 una lettera a Brindisi per accertarsi dell'arrivo del principe ereditario e, dopo aver ricevuto una risposta affermativa, si mise subito a capo dei Sanfedisti. Nel frattempo la citt\u00e0 era al completo sbaraglio: l'Universit\u00e0 si faceva manipolare dai \"gridatori\" e, preparandosi contro i Francesi, fece arrivare due cannoni posti in piazza. Il 24 febbraio arrivarono gli Incaricati borbonici, accolti da una folla festante e da numerosi arazzi e trofei appesi sui monumenti della citt\u00e0.\nSubito fu presentato il piano di difesa della citt\u00e0, che prevedeva la formazione di una squadra di quarantacinque soldati di giorno e di notte, incaricati di sorvegliare la citt\u00e0, le porte, la piazza, le carceri e fino ad un miglio fuori dall'abitato.\nPoco tempo dopo, ritornata la calma, vennero riaperti negozi e botteghe e si organizzarono processioni per le vie della citt\u00e0. L'accoglienza festosa e la posizione centrale della citt\u00e0 fecero di Francavilla il quartier generale del contrattacco borbonico; furono pertanto portati altri cannoni e chiesti ai governatori punti di difesa.\nPer preparare l'invasione del barese, il 25 marzo dello stesso anno i comandanti del contrattacco borbonico tornarono a Francavilla, dove furono nuovamente accolti festosamente. La citt\u00e0 si dimostr\u00f2 molto fedele; diede infatti fucili, soldati, carri, corrieri, vesti e operai; i cannoni furono trasportati a Taranto, a Martina Franca e a Matera.\nQuando anche Napoli fu presa, i monumenti francavillesi furono addobbati con lucerne, lampioncini con festoni e con ritratti dei sovrani. Successivamente, Il 30 giugno, si fece una lunga processione con la statua della Madonna, seguita anche dai maggiori esponenti politici cittadini; si prepararono inoltre 2000 mortaretti e un cannone.\nEt\u00e0 contemporanea.\nL'occupazione francese.\nI Borbone, temendo l'entrata dei francesi nel Regno di Napoli, si affrettarono a stipulare con i transalpini l'armistizio di Foligno, il 18 febbraio 1801, che, un mese dopo, a Firenze, fu trasformato in pace definitiva.\nIn un articolo segreto del trattato i Borboni si impegnavano ad accogliere sul litorale adriatico, a Otranto, a Brindisi e a Taranto un corpo di quindicimila francesi, fino alla pace con l'Inghilterra, pagando 120000 ducati al mese.\nCos\u00ec Gouvion de Saint Cyr occup\u00f2 Terra d'Otranto, stanziando a Brindisi tre battaglioni guidati da Miguel e tra Taranto e Francavilla l'ufficiale comandante Roth. L'Universit\u00e0 francavillese accolse i francesi festante e offr\u00ec come segno di gradimento 326 ducati. Anche in questa circostanza la citt\u00e0 divent\u00f2 centro di soldatesche poich\u00e9, sotto il pretesto che gli inglesi non avevano ancora lasciato Malta, il 23 marzo 1802 Giuseppe Bonaparte ordin\u00f2 che Saint Cyr rioccupasse Napoli, ponendo le guarnigioni a Pescara, Otranto, Brindisi e Taranto a spese di Ferdinando; in questo modo l'Universit\u00e0 invi\u00f2 soldi, letti e vetture ad Ostuni e Lecce.\nNel 1803 fu messa in dubbio la fedelt\u00e0 dell'Universit\u00e0, esponente di una popolazione largamente sanfedista. Per tale ragione, dovette inviare a Napoli documenti che testimoniavano tutti i pagamenti e le feste fatte in onore della Real Corona. Nello stesso anno, per\u00f2, i rapporti tra Francia e Regno di Napoli si stavano indebolendo sensibilmente, fino a quando, nel 1805, Napoleone Bonaparte vinse ad Austerlitz e costrinse Ferdinando IV alla fuga in Sicilia.\nIl 15 febbraio 1806 Giuseppe Bonaparte, fratello di Napoleone, entr\u00f2 nel palazzo reale e si pens\u00f2 di inviare truppe in tutto il regno per assicurare il nuovo ordine di cose: a luglio duecento granatieri passarono da Taranto; da Francavilla Marcello Scazzeri e Achille Del Prete andarono ad ossequiare il comandante, il quale tuttavia li accolse freddamente, finch\u00e9 Scazzeri mostr\u00f2 la ferita al braccio procurata da un'arma sanfedista. Alla luce di ci\u00f2 Scazzeri fu nominato generale dei Legionari e Del Prete capitano.\nIl tentativo di sacco a Francavilla.\nUna notte d'aprile del 1809 un gruppo di oritani, spinti dall'odio nei confronti dei francavillesi, progettarono di fare un sacco a Francavilla. Il piano fu sventato da un benestante di Oria, che, volendo evitare un eccidio, scapp\u00f2 da Oria ed entr\u00f2 a Francavilla per avvertire i soldati: fermato da un guardiano, il cittadino oritano raccont\u00f2 tutto del progetto di sacco e la guardia, spaventata, corse dall'ufficiale, che la sera prima era arrivato con cinquanta soldati francesi a cavallo. Sentendo dei tumulti provenienti dalla strada che conduceva ad Oria, l'ufficiale ordin\u00f2 che si aprisse la porta del Carmine e che la guardia cittadina rimanesse dentro la citt\u00e0. In questo modo i rivoltosi corsero verso le porte aperte ma furono sorpresi dalla cavalleria: gli invasori indietreggiarono sparando e furono seguiti a lungo; la maggior parte di essi fu uccisa. Due mesi dopo colui che aveva organizzato il tentativo di sacco della citt\u00e0 fu imprigionato a Francavilla e trasportato nel castello di Taranto per essere interrogato. Dopo aver rivelato i nomi dei complici, sotto gli ordini del generale Manh\u00e8s, furono arrestate ed uccise molte persone in varie citt\u00e0 vicine. Ad Oria, per esempio, in un solo giorno furono impiccate ventuno persone.\nLa Massoneria e il brigantaggio.\nNel 1816 Francavilla, data la sua importanza in Terra d'Otranto (\u00e8 la quarta citt\u00e0 della circoscrizione in ordine di popolosit\u00e0) fu elevata a capoluogo di circondario, all'interno del distretto di Brindisi.\nIn questi anni la Massoneria fu ben rappresentata: alla prima \"vendita\" Carbonara \"Nuova Rudiae\" fece seguito la \"Villafranca\" e nel loro seno varie sette tra cui ebbero importanza quelle dei \"Calderari\" e dei \"Decisi\", questi ultimi che spadroneggiavano su Francavilla. Intanto il Regno delle Due Sicilie, non potendo tollerare questa situazione, si organizz\u00f2 per eliminare tutte le sette: Riccardo Church, da poco nominato Maggior Generale, nel 1817 part\u00ec da Napoli e and\u00f2 a Barletta per contrastare i \"Vardarelli\". Dopo aver viaggiato in molte altre zone pugliesi, il 25 ottobre giunse anche a Francavilla. Nello stesso momento, anche le sette si stavano organizzando. Ciro Annichiarico, uno dei maggiori esponenti locali del brigantaggio, cerc\u00f2 di riunire tutte le sette in modo da poter opporre maggiore resistenza all'esercito; in breve tempo riusc\u00ec a trovare denaro, armi, uomini e cavalli. Ai primi di gennaio del 1818 le setta dei \"Decisi\" diede incarico ad Annicchiarico di uccidere Church. Il brigante, raccogliendo in San Marzano di San Giuseppe tutti i suoi seguaci, studi\u00f2 come uscire dal triangolo Francavilla-Grottaglie-San Marzano; ma Church fu informato del piano e mand\u00f2 dei soldati ad attaccare il borgo. Dopo un'aspra battaglia, molti briganti furono uccisi, altri condotti a Francavilla, ma Don Ciro era riuscito a scappare. Il 27 gennaio Church, dopo essere stato informato su un'ennesima riunione dei \"Decisi\" a Grottaglie quella notte, mand\u00f2 dei soldati. I settari vennero tutti legati e gli oggetti trovati in quella casa mandati a Francavilla.\nDopo aver lanciato un \"ultimatum\" di cinque giorni entro cui gli abitanti di San Marzano e Grottaglie avrebbero dovuto consegnare il brigante ed alla fine del quale, senza risposte, avrebbe distrutto tutte le case, si scopr\u00ec che Annicchiarico si era rifugiato presso la torre di Scasserba. Dopo un lungo assedio, i briganti si arresero e furono catturati dai soldati.\nCiro Annicchiarico, subito dopo l'arresto, fu condotto a Francavilla. La commissione militare, posta a Francavilla, deliber\u00f2 la fucilazione del capo dei briganti. L'8 febbraio Ciro Annicchiarico fu condotto in piazza e fucilato. In seguito fu decapitato e la testa, chiusa in una gabbia, venne appesa sulla torre dell'orologio, in piazza. Durante il corso dell'anno, complessivamente, furono sottoposte a processo ben 227 persone, molte delle quali furono fucilate. Tempo dopo, un esponente del governo mandato dal re, dopo aver discusso con i rappresentanti della citt\u00e0, deliber\u00f2 che Church andasse via da Francavilla e prendesse posizione a Lecce.\nLa chiusura dei conventi e il progetto per il cimitero comunale.\nPoco dopo l'emanazione delle nuove leggi sulla soppressione dei conventi e l'abolizione della feudalit\u00e0, a Francavilla furono chiusi i Conventi del Carmine, delle Scuole Pie, di San Biagio e dei Francescani Neri, tutte istituzioni molto ricche e popolari. Ma nel 1818 fu stipulato un contratto con la chiesa in cui ci si impegnava a riordinare le Diocesi, si ratificavano le vendite dei beni ecclesiastici e si ristabilirono anche i Conventi; pertanto, quasi tutti i conventi soppressi in precedenza furono rioccupati dagli ordini religiosi. In questo periodo a Francavilla giunsero anche dei Padri Liguorini, gi\u00e0 arrivati nel 1718 e nel 1793.\nNel 1821 il castello ritorn\u00f2 di propriet\u00e0 del Comune, fino ad allora occupato dal Governatore, dai gendarmi e da alcune botteghe. Nello stesso tempo fu emanata una legge che obblig\u00f2 tutti i comuni a costruire un cimitero fuori dalla citt\u00e0; la cosa non fu vista bene dalla popolazione, che la considerava una profanazione. Ma, dopo molte vane resistenze, il sindaco francavillese commission\u00f2 il progetto.\nIl colera del 1836 e l'avvio delle opere pubbliche.\nNel 1836 arriv\u00f2 il colera, all'inizio non riconosciuto e scambiato con peste o febbre alta; a Francavilla si mise un cordone sanitario e si chiusero tutte le uscite dalla citt\u00e0. La media di decessi durante il picco massimo dell'epidemia fu di 20-25 persone al giorno. Le chiese furono riempite di cadaveri e la festa della Madonna della Fontana si celebr\u00f2 ad ottobre. A causa dell'alto numero di morti si decise di trasferire tutti i cadaveri nel nuovo cimitero e lasciare in chiesa solo gli appartenenti alle famiglie ricche, scatenando l'ira della popolazione.\nPassata l'epidemia, iniziarono numerose opere pubbliche, come il completamento delle principali arterie cittadine e la costruzione di strade di collegamento tra i paesi vicini.\nIn citt\u00e0 furono edificati nuovi edifici e chiese e nel 1838 inizi\u00f2 la costruzione del Borgo della Croce, il primo a scavalcare le mura settecentesche, con una fila di case che si allungarono fino al Convento dei Frati Minori; il largo antistante la collegiata fu ulteriormente allargato nel 1845, con la demolizione di alcune botteghe.\nCon la promulgazione dello Statuto albertino, nel 1848, si fecero in tutta Italia grandi festeggiamenti: anche a Francavilla, dove c'era la \"Giovine Italia\", si organizz\u00f2 una grande dimostrazione con la partecipazione di tutti i ceti cittadini. Furono issate bandiere e coccarde tricolori e furono aperti numerosi caff\u00e8 liberali decorati con tende e bandiere tricolori. Poco tempo dopo, nel 1852, si discusse l'ipotesi di istituire anche a Francavilla un \"Monte Frumentario\", con i 477 ducati ricavati in quell'anno dal \"Macinato\", affinch\u00e9 fossero usati per opere di pubblica utilit\u00e0; la proposta fu accettata, ma, non bastando la somma, si dovette ricorrere anche alle elemosine dei cittadini. Nel 1854 ritorn\u00f2 il colera ed in tutti i comuni si reinstallarono cordoni sanitari e lazzaretti. A Francavilla dest\u00f2 grande ammirazione l'impegno delle Figlie della Carit\u00e0, che, dal 1847, abitavano nel Castello e insegnavano ad oltre duecento ragazze. Negli stessi anni, intanto, si stava compiendo la realizzazione di un nuovo ospedale.\nIn quel tempo vi furono anche opere di modernizzazione e di ingrandimento della citt\u00e0 che, negli anni dell'Unit\u00e0 d'Italia, contava circa 20\u00a0000 abitanti.\nIn sessant'anni, Francavilla aument\u00f2 di ottomila abitanti: dal 1776 al 1848 la popolazione pass\u00f2 da undicimila a diciannovemila abitanti. La borghesia diventava sempre pi\u00f9 acculturata, frequentando le numerose scuole della citt\u00e0. Nel frattempo, le \"fogge\" della piazza, che un tempo si riempivano di grano, si iniziarono ad abbandonare.\nL'arrivo dei Mille.\nPoco tempo dopo anche a Francavilla giunsero le notizie dello sbarco in Sicilia di Garibaldi e dei \"Mille\" e nel frattempo iniziarono le insurrezioni, come quella del 26 luglio, in cui furono aggrediti alcuni esponenti dei Borbone. Dopo le dimissioni del sindaco Longo e l'allontanamento degli \"Eletti\" cadde definitivamente il governo borbonico in citt\u00e0 e si cre\u00f2 un Governo Provvisorio.\nIl 21 ottobre dello stesso anno ci fu il plebiscito sulla scelta o meno di un\"'Italia una ed indivisibile con Vittorio Emanuele re costituzionale e suoi legittimi eredi\".\nA Francavilla l'evento politico fu molto sentito dal popolo: le case furono decorate con bandiere, per le strade furono esposti grandi cartelloni con la scritta \"SI\", in piazza fu costruito un palco sul quale salivano e scendevano i votanti. L'ufficio era presieduto dal sindaco assieme ai Capitani della Guardia Nazionale. In Terra d'Otranto gli iscritti furono 111951, gli astenuti 16452, i votanti a favore furono 94570 e quelli contro 929.\nIn tutte le citt\u00e0 si prepararono grandi festeggiamenti: nella piazza di Francavilla fu esposta una grande statua in cartapesta raffigurante il re e si fecero (perfino in Chiesa) grandi discorsi patriottici.\nIl ritorno del brigantaggio.\nIntanto la questione del brigantaggio aumentava d'importanza: nel 1861 fu proclamato in citt\u00e0 lo stato d'assedio ed il disarmo;\narrivarono anche i Cavalleggeri d'Aosta ed il 23 ottobre di quell'anno il prefetto Gemelli fece affiggere un editto che ordinava ai sindaci la creazione di due elenchi: uno sui briganti fautori e l'altro sugli assenti dal Comune senza alcuna giustificazione. Si dispose anche che si arrestassero o perquisissero i complici, i ricettatori e fautori dei briganti, i ladri, gli oziosi e vagabondi, i rafrattari, gli sbandati, i portatori o detentori di armi senza licenza ed i propagatori di falsi allarmi. Successivamente si dispose che i cittadini si ritirassero in campagna e che si chiudessero le masserie, portando il bestiame in luoghi sicuri, ma provocando seri danni al settore agricolo. A febbraio del 1863 arriv\u00f2 nel comune il primo Delegato di Pubblica Sicurezza.\nFrancavilla, fino al 1863, era distinta dalle altre nove omonime cittadine dall'attributo di \"Otranto\", ma un decreto del 18 febbraio del 1864 sanzion\u00f2 il nuovo attributo di \"Fontana\", a ricordo del famoso ritrovamento dell'icona presso una fonte.\nDal 1848 al 1866 la popolazione francavillese aument\u00f2 (anche se i dati riportanti nei documenti non sono considerati esatti): nel 1848 si scrisse 19000 (secondo molti una cifra esagerata); nel 1863 il Comune riport\u00f2 la presenza di 17.869 abitanti; l'anno successivo il governo registr\u00f2 17609 presenze.\nLe nuove opere sanitarie, scolastiche ed infrastrutturali.\nCon l'arrivo di fondi dal governo centrale, iniziarono molte opere pubbliche sia dentro che fuori dalla citt\u00e0: si inizi\u00f2 con la costruzione di una strada che correva tutt'attorno alle mura, che a quell'epoca si trovavano in stato di degrado. In seguito si cerc\u00f2 di bonificare anche le contrade, luoghi molto insicuri. In questo periodo quasi tutti i lavori di riordino urbanistico e ricostruzione di strade, palazzi e chiese fu affidata a Luigi Fumagalli; furono risistemate molte strade e marciapiedi e nel 1865, in occasione della visita del principe ereditario, si rifece il prospetto delle carceri, si miglior\u00f2 l'ufficio di Polizia con l'aggiunta di cancelli in ferro e verniciature, e alcune stanze del castello furono decorate. In questi anni sorse anche la questione della ferrovia Taranto-Brindisi: gi\u00e0 durante i Borboni si discusse un progetto di ferrovia che arrivasse a Brindisi, ma senza toccare Francavilla; dopo numerose trattative, il 10 aprile 1865 si concluse che, la ferrovia sarebbe passata da Taranto e da tutti i comuni situati sulla linea per Brindisi.\nNel 1867 la citt\u00e0 fu per la terza volta invasa da una nuova epidemia di colera: si chiusero nuovamente tutte le strade che portavano fuori dalla citt\u00e0. L'epidemia, durata dal 17 giugno al 30 agosto, provoc\u00f2 da undici a diciannove decessi al giorno.\nPassata l'epidemia, furono continuati miglioramenti di carattere igienico e scolastico, eliminando l'emanazione a cielo aperto dei fumi delle officine e aprendo nuove scuole elementari, un Ginnasio ed un asilo d'infanzia. Inoltre, nel 1875, nel pianterreno del castello, fu aperto il Telegrafo elettrico.\nL'indipendenza di Villa Castelli e gli scontri con Oria.\nIntanto, anche la questione dell'indipendenza di Villa Castelli aumentava la sua importanza: arrivata nel 1871 a 1.900 abitanti, tendeva sempre pi\u00f9 all'indipendenza da Francavilla; gi\u00e0 parecchi anni prima fu chiesta la separazione dal capoluogo e l'annessione a Ceglie Messapica, che per\u00f2 fu subito respinta. Nel 1862 si rivolsero al Consiglio Provinciale, che il 3 novembre 1863 dichiar\u00f2 che il villaggio non era in condizioni adatte per autogestirsi.\nNel 1871 un frate cappuccino, parroco della chiesa del Santissimo Crocefisso di Villa Castelli, present\u00f2 richiesta presso la provincia di Terra d'Otranto di unificazione della frazione francavillese con il comune di Grottaglie, denunciando l'incuria e l'abbandono in cui veniva tenuto dalla citt\u00e0 di Francavilla Fontana. Nel 1891, con la costituzione di un comitato, fu ufficializzata la richiesta della formazione di un comune indipendente; si formarono cos\u00ec due opposte fazioni: i Bianchi (Democratici, Liberali e Cattolici), che si posero alla guida delle lotte per l'indipendenza, ed i neri (Reazionari e Conservatori) spalleggiati dal parroco Caliandro, che risultarono attendisti e collusi con il malgoverno francavillese: una lettera inviata dal Caliandro al Duce mette in luce una collusione tra l'arciprete ed il regime fascista. Gli scontri verbali diventarono sempre pi\u00f9 accesi durante le sedute del Consiglio Comunale di Francavilla e videro l'incalzare delle richieste dei consiglieri castellani. Solo in seguito alla delibera della Camera dei deputati del 25 maggio del 1923 part\u00ec ufficialmente l'iter per l'indipendenza. La conseguenza fu l'accentuarsi dell'incuria e della prevaricazione da parte del capoluogo.\nNel 1880 tornarono i tumulti tra oritani e francavillesi; dopo numerosi scontri e arresti da parte dei Carabinieri, oltre cinquemila contadini francavillesi si diressero verso le carceri e le distrussero, liberando gli arrestati. Gli scontri, cos\u00ec, continuarono e si inasprirono, tanto che, per tenere sotto controllo la situazione, arrivarono soldati da Brindisi, Taranto, Bari e Lecce.\nIl progetto e la costruzione della ferrovia.\nAnche con i pericoli di rivolta e di scontri continuarono le opere pubbliche: pochi anni prima erano iniziati i lavori per le strade che conducono a San Marzano, Carosino e Sava; il cimitero fu allargato e se ne progett\u00f2 uno anche a Villa Castelli; si fecero lavori per ristrutturare le carceri, il Convento di San Biagio ed il pianterreno ed i sotterranei del castello, dove nel 1880 furono trovati alcuni scheletri e qualche iscrizione. Nel frattempo continuavano anche i lavori per la ferrovia. Il 27 febbraio 1883, da Lecce, venne a Francavilla l'allora ministro ai Lavori Pubblici Alfredo Baccarini, accolto alla Porta del Carmine da Consiglieri e Societ\u00e0 Operaia.\nAl progetto della ferrovia Taranto-Brindisi, si pens\u00f2 anche la costruzione di una ferrovia che, partendo dal centro della Taranto-Brindisi, si congiungesse con la Zollino-Gallipoli, mettendo in comunicazione i circondari di Taranto, Brindisi e Gallipoli. Inoltre, il 20 ottobre 1885 si costitu\u00ec un consorzio tra i Comuni di Martina Franca, Locorotondo, Alberobello, Ceglie Messapica, Gioia del Colle e Francavilla Fontana per la costruzione della linea Gioia-Francavilla, che, oltre ad essere collegata alle altre linee ferrovierie, si sarebbe congiunta ai porti di Taranto e Brindisi, aumentando cos\u00ec la sua strategicit\u00e0 specie in periodi di guerra. Il 4 gennaio 1886 il Ministro ai lavori Pubblici giunse a Bari per l'inaugurazione della ferrovia ed in tutti i paesi toccati dalla linea Taranto-Brindisi si fecero grandi festeggiamenti.\nL'arrivo della settima Compagnia di Disciplina e della Croce Rossa.\nDopo lo scoppio di un'altre epidemia di colera, il sindaco decise che la questione igienica nella citt\u00e0 era diventata troppo importante per continuare ad essere ignorata: perci\u00f2, dopo aver ricavato numerosi guadagni dalla vendita di terreni e aver ricevuto prestiti dallo Stato, si iniziarono i rifacimenti delle strade principali.\nNel 1896 il Comando di Bari richiese al Sindaco se fosse possibile installare nel comune la settima Compagnia di disciplina, voluta dalla popolazione gi\u00e0 da qualche tempo.\nInizi\u00f2 cos\u00ec la costruzione di una caserma adeguata alle esigenze richieste e, a settembre, arrivarono i primi sessanta soldati. Nel frattempo in citt\u00e0 si costru\u00ec anche il Tiro a Segno, visibile ancora oggi a breve distanza dall'ospedale, e fu istituita la Croce Rossa, diventata molto popolare durante le frequenti epidemie di colera.\nIl 24 giugno 1899 si propose l'impianto della luce elettrica, eliminando cos\u00ec l'antica illuminazione a petrolio, ma, anche se la proposta fu approvata, non fu attuata subito.\nDal ventennio fascista ad oggi.\nDurante il ventennio fascista la citt\u00e0 sub\u00ec numerosi interventi di risanamento urbanistico, che portarono benefici, come la costruzione di nuovi rioni, dello stadio comunale o come l'allargamento di Piazza Umberto I, ma che procurarono anche danni, come nel caso della riconfigurazione urbanistica dell'ottocentesco rione dei Liguorini, modificato per far spazio ad un complesso scolastico.\nNel 1923 Francavilla entr\u00f2 a far parte della neonata Provincia di Taranto.\nNel 1926, dopo numerosi scontri e manifestazioni di piazza, durante i quali il giorno di Pasquetta del 1925 fu linciato l'allora sindaco di Francavilla Luigi Andriani, Villa Castelli, grazie ai voti di Specchia Tarantina, Monte Fellone (frazioni di Martina Franca) e Mannara (frazione di Grottaglie), raggiunse la somma di 4000 votanti e si costitu\u00ec definitivamente in nuovo comune con la consegna dello stemma araldico comunale. Fu nominato primo amministratore il Cavalier Ostillio di Taranto.\nNel 1927, Francavilla entr\u00f2 nell'appena istituita provincia di Brindisi.\nDurante la Seconda guerra mondiale a Francavilla, nel Palazzo Carissimo, furono alloggiati diversi generali e comandanti, tra cui Francesco Pricolo, Sottosegretario di Stato e Capo di Stato Maggiore dell'Aeronautica e generale d'Armata. In concomitanza del trasferimento provvisorio del Comando Supremo Militare presso la stazione ferroviaria, inoltre, sostarono per tre giorni in citt\u00e0 anche Benito Mussolini, ospitato nella villa del Generale Perrucci situata nei pressi di Grottaglie, e gli altri capi dei Ministeri militari. Attendevano l'arrivo a Taranto di Galeazzo Ciano, di ritorno dall'Albania. Gi\u00e0 dal 1940 oper\u00f2 in citt\u00e0 l'Ospedale della Marina militare, che ospit\u00f2 feriti e militari provenienti principalmente dalla Grecia.\nDopo l'Armistizio di Cassibile dell'8 settembre 1943, gli inglesi avanzarono sul territorio italiano e si scontrarono con i tedeschi, specie nell'Italia centrale. A Francavilla giunsero in questo modo numerosi profughi abruzzesi, scappati dalla loro terra a causa dei violenti scontri e sistemati in locali comunali e privati. In tale periodo giunsero in citt\u00e0 anche i comandi della VIII armata e del LI Corpo d'Armata. Al termine del conflitto i caduti francavillesi erano 157, tra civili e soldati.\nNella notte tra l'8 ed il 9 maggio 1945 la citt\u00e0 visse uno dei suoi momenti pi\u00f9 bui: una folla di comunisti, infatti, a causa di pesanti diverbi, si rec\u00f2 a casa dei fascisti Francesco e Salvatore Chionna, che si difesero sparando e uccidendo i comunisti Cosimo Carrieri e Cosimo Pesce. Dopo aver appiccato fuoco alla casa, la folla costrinse i due uomini ad uscire dalla propria abitazione e ad essere esposti alla sparatoria. Il giorno seguente i corpi dei due fascisti furono appesi in Piazza Umberto I, cosparsi di benzina e bruciati.\nPer quanto riguarda il referendum del 2 giugno 1946, a Francavilla i voti a favore della monarchia furono 8337, mentre quelli a favore della repubblica 3342. Nell'autunno dello stesso anno, in seguito alle elezioni amministrative, venne eletto sindaco Vincenzo Barbaro, facente parte dell'Unione Democratica Cittadina.\nDopo la fine della guerra la ricostruzione fu lenta, anche perch\u00e9 le citt\u00e0 di Brindisi e Taranto erano state duramente colpite durante il conflitto. Solo dopo gli anni 1960 la citt\u00e0 inizi\u00f2 a progredire sensibilmente, favorita dalla costruzione di grossi impianti industriali nei due capoluoghi adiacenti, che permisero a loro volta la creazione di un discreto indotto e la realizzazione di opere infrastrutturali."}
{"id": "2402091", "revid": "1005847", "url": "https://it.wikipedia.org/wiki?curid=2402091", "title": "Elezioni politiche a San Marino del 1951", "text": "Le elezioni politiche a San Marino del 1951 si tennero il 16 settembre per il rinnovo del Consiglio Grande e Generale.\nL'elettorato attivo e passivo era riservato ai cittadini sammarinesi maschi che avessero compiuto i 24 anni di et\u00e0.\nRisultati.\nLa maggioranza venne costituita da PCS e PSS."}
{"id": "2402094", "revid": "110157", "url": "https://it.wikipedia.org/wiki?curid=2402094", "title": "Museo archeologico di Cesena", "text": "Il museo archeologico di Cesena \u00e8 collocato al piano terreno dell'edificio su cui \u00e8 situata la Biblioteca Malatestiana, presenta una raccolta di reperti provenienti dall'area cesenate, dalla preistoria fino all'umanesimo.\nLa collezione.\nLa collezione \u00e8 particolarmente ricca di reperti di epoca romana, tra i quali si segnalano frammenti di armature (tardo impero); una placca bronzea con decorazioni a sbalzo; una cintura di bronzo; un mattone dei \"Figulus Bonus\" (II-I secolo a.C.); la targa di C. Dedenus Secondus (I secolo); \"Decretum Rubiconis\" (II secolo), la stele che avrebbe segnato il confine attraversato da Giulio Cesare nel 44 a.C.; sarcofago e coperchio di Necropoli (IV-V secolo); frammenti di architrave; il \"Tesoretto di Case Missiroli\" (II-I secolo a.C.); la stele dei Cesii (I secolo); la stele di Truppico; i celebri due piatti argentei del IV secolo (Missori) rinvenuti nel 1948 sul Colle Garampo."}
{"id": "2402095", "revid": "767487", "url": "https://it.wikipedia.org/wiki?curid=2402095", "title": "Paracheratosi", "text": "La paracheratosi \u00e8 una modifica cellulare normale in genere successiva ad un'infiammazione; aumento dello spessore dell'epitelio, conseguente, in genere ad uno stimolo infiammatorio/irritativo ripetuto, che pu\u00f2 essere di natura chimica, fisica o meccanica.\nLe cellule presentano residui nucleari fusiformi negli strati pi\u00f9 superficiali. La paracheratosi \u00e8 il passaggio diretto delle cellule dallo strato spinoso a quello corneo, saltando tutti i passaggi intermedi della citomorfosi cornea.\nLa paracheratosi \u00e8 una cheratinizzazione caratterizzata da ritenzione dei nuclei nello strato corneo. Nelle mucose la paracheratosi \u00e8 normale."}
{"id": "2402097", "revid": "6923", "url": "https://it.wikipedia.org/wiki?curid=2402097", "title": "Videocipher", "text": "VideoCipher \u00e8 un sistema di accesso condizionato per segnali televisivi satellitari analogici utilizzato in passato negli USA. Il sistema VideoCipher fu introdotto nel 1983 da Linkabit Corporation, acquisita nel 1985 da MA/COM. MA/COM, infine, \u00e8 stata acquisita da General Instrument nel 1987. La tecnologia VideoCipher \u00e8 controllata da Motorola Corporation.\nIl sistema di criptatura (scrambling) di Videocipher fa uso dell'algoritmo DES. Con l'introduzione delle trasmissioni digitali satellitari il sistema VideoCipher ha perso la sua utilit\u00e0 ed \u00e8 stato ufficialmente ritirato il 31 dicembre 2008."}
{"id": "2402099", "revid": "599013", "url": "https://it.wikipedia.org/wiki?curid=2402099", "title": "Carlo Crippa", "text": "Anche suo figlio Massimo \u00e8 stato un calciatore.\nCaratteristiche tecniche.\nEra un'ala.\nCarriera.\nPadre di Massimo Crippa, ha esordito in Serie A con la maglia del il 6 ottobre 1957 in -Torino (2-1).\nProviene dalle giovanili del Torino (i Ragazzi del Filadelfia), dove giocava titolare con il numero 11 nella squadra di Vieri, Fogli, Castelletti, Ferrini etc. Ha segnato una rete in un derby."}
{"id": "2402100", "revid": "767487", "url": "https://it.wikipedia.org/wiki?curid=2402100", "title": "San Francesco (Donatello)", "text": "San Francesco di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 147\u00a0cm di altezza e risale al 1446-1453.\nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino.\nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo.\nDescrizione.\n\"San Francesco d'Assisi\" \u00e8 ritratto in piedi, e fa \"pendant\" con l'altro frate, \"Sant'Antonio da Padova\". Di solito vengono collocate come le due figure pi\u00f9 vicine al centro, per la preminenza di Antonio da Padova a cui era dedicata la grande basilica.\nSan Francesco \u00e8 ritratto come un uomo maturo, differentemente dall'iconografia tradizionale che lo ritrae giovane, e ha in mano un libro e un crocifisso. Le ferite delle stimmate sulle mani (frutto di un ritocco posteriore), appena visibili, sono l'unico attributo tradizionale che lo caratterizzano, oltre naturalmente all'abito ed alla chierica.\nLe due statue sono prive di accenni di movimento e evitano le caratterizzazioni tese nell'espressivit\u00e0, un tratto comune anche alle altre statue dell'altare."}
{"id": "2402101", "revid": "125392827", "url": "https://it.wikipedia.org/wiki?curid=2402101", "title": "Sorana C\u00eerstea", "text": "Nel corso della sua carriera si \u00e8 aggiudica due titoli in singolare su cinque finali disputate, tra cui la pi\u00f9 prestigiosa nella Rogers Cup 2013. Vanta un quarto di finale Slam raggiunto nell'Open di Francia 2009, mentre il 12 agosto 2013 sigla il suo miglior piazzamento: la 21\u00aa posizione.\nValida doppista, vanta cinque titoli e il pi\u00f9 importante \u00e8 il Premier di Lussemburgo. Tuttavia ha raggiunto la finale anche nel Premier 5 di Pilot Pen Tennis nel 2009, poi persa. Sempre nello stesso anno raggiunge il suo \"best ranking\" in doppio issandosi alla 35\u00aa posizione.\nIn carriera vanta anche numerose vittorie su tenniste ex numero uno del mondo: Jelena Jankovi\u0107, Caroline Wozniacki, Angelique Kerber e Karol\u00edna Pl\u00ed\u0161kov\u00e1. Da evidenziare anche le vittorie su Sara Errani, Li Na, Marion Bartoli, Vera Zvonar\u00ebva, Samantha Stosur e Anna \u010cakvetadze, tutte finaliste o campionesse Slam (esclusa \u010cakvetadze che ha raggiunto la semifinale).\nBiografia.\nSorana \u00e8 nata da Mihai e Liliana a Bucarest, ma risiede a T\u00e2rgovi\u0219te. Ha un fratello, Mihnea, di cinque anni pi\u00f9 giovane di lei. \u00c8 stata introdotta al tennis dai suoi genitori quando era molto piccola. Cita Roger Federer e Steffi Graf come suoi idoli. Parla rumeno, inglese, spagnolo e francese.\nNel 2014 ha avuto una relazione con il collega colombiano Santiago Giraldo.\nCarriera.\nJunior.\nI suoi risultati migliori comprendono un titolo al German Junior Open (Grade 1) nel 2005 ottenuto battendo in finale Erika Zanchetta 6-2, 6(2)-7, 6-3 e una finale al Trofeo Bonfiglio nel 2006 persa contro la connazionale Ioana Raluca Olaru, dopo avere sconfitto in semifinale la giocatrice Anastasija Pavlju\u010denkova, numero 1 della classifica junior nel 2006. La C\u00eerstea ha raggiunto anche la finale, per poi perderla, nel doppio junior del Roland Garros 2007. Altri risultati raggiunti sono la finale alla Yucat\u00e1n World Cup nel 2005 e 2006, all'Eddie Herr International nel 2006 e all'Opus Nottinghill International nel 2006, tutti dei Grade 1.\n2004-2005.\nSorana debutta nel circuito ITF nel 2004, a soli 14 anni, al torneo di Bucarest, dove raggiunge la semifinale. In seguito al torneo ITF di Iasi si ferma ai quarti in doppio e in singolare e al successivo torneo ITF di Timisoara vince il titolo in doppio, mentre in singolare si ferma in semifinale. In coppia con Gabriela Niculescu vince poi il titolo ITF in doppio anche ad Arad.\nIl 2005 inizia con un secondo turno al torneo ITF di Bucarest 2, poi al torneo ITF di Galati raggiunge la semifinale, perdendo contro Corina-Claudia Corduneanu. Ad agosto, al torneo ITF di Bucarest 5, raggiunge i quarti in singolare, mentre perde la finale in doppio con Bianca-Ioana Bonifate. A ottobre invece, al torneo ITF di Porto Santo 4, raggiunge la semifinale in singolare, mentre in doppio vince il titolo con Alexandra Orasanu. Vince il titolo in doppio anche al successivo torneo di Porto Santo 5. Chiude l'anno con la vittoria in singolare al torneo ITF di Porto Santo 6, dove invece raggiunge la semifinale in doppio.\n2006.\nInizia l'anno al torneo ITF di Albufeira, dove vince il titolo in singolare mentre in doppio perde in finale; poi raggiunge la semifinale in singolare anche al torneo ITF di Portimao. Dopo i quarti raggiunti in doppio ai tornei ITF di Atene e Patrasso, partecipa alla Fed Cup contro la Svezia. In seguito, al torneo di Bucarest 1, perde in finale in singolare, mentre vince il titolo in doppio con Gabriela Niculescu. Al successivo torneo di Bucarest inverte i risultati, vincendo in singolare e perdendo la finale del doppio. In seguito si qualifica al torneo Tier IV di Stoccolma, perdendo al primo turno sia in singolare che in doppio. Al torneo ITF di Madrid raggiunge i quarti in singolare, mentre vince il titolo ITF in doppio con Katie O'Brien. Dopo la mancata qualificazione al torneo Tier I di Zurigo, al torneo ITF di Istanbul perde in semifinale nel singolare, mentre in doppio perde la finale in coppia con Katie O'Brien e con questo torneo chiude l'anno.\n2007: Prima finale WTA e Premier.\nInizia il nuovo anno partecipando al torneo ITF di Tampa, dove raggiunge il secondo turno in singolare e il primo turno in doppio. In seguito al torneo ITF di Waikoloa raggiunge la semifinale in doppio con Teodora Mircic. A met\u00e0 febbraio perde la finale di doppio al torneo ITF di Stoccolma con Melanie South. Si riprende la rivincita al successivo torneo ITF di Las Palmas de Gran Canaria con Madalina Gojnea, con cui vince il titolo ITF in doppio. Nel mese di marzo, al torneo ITF di Tenerife, raggiunge la semifinale in singolare e in doppio. Sorprendentemente raggiunge ad aprile la finale del Budapest Grand Prix, torneo WTA, dopo avere superato le qualificazioni, e battendo nel tabellone principale giocatrici come Martina M\u00fcller, El\u00e9ni Daniil\u00eddou e Karin Knapp per poi cedere a Gisela Dulko in tre set. In seguito partecipa al torneo WTA di F\u00e8s, perdendo per\u00f2 subito al primo turno e al torneo WTA di Istanbul dove perde al primo turno in doppio con Agnes Szatmari. A met\u00e0 giugno tenta la qualificazione al torneo di Wimbledon, ma perde al secondo turno di qualificazione, mentre al torneo WTA di Palermo si qualifica per poi perdere al secondo turno. All'inizio di agosto vince il titolo ITF in singolare al torneo di Bucarest, in doppio vince il titolo con Agnes Szatmari per un walk-over della coppia Buzarnescu e Niculescu. Anche allo slam americano manca la qualificazione, ma si riprende subito raggiungendo la semifinale al torneo WTA di Bali. Alla fine di settembre partecipa al torneo WTA di Lussemburgo, dove raggiunge i quarti in doppio e al torneo WTA di Bangkok, dove non supera il primo turno. Chiude l'anno con la sconfitta al torneo ITF di Minsk.\n2008: Primi titoli in singolare e in doppio.\nL'anno inizia con la mancata qualificazione al torneo WTA di Hobart, ma poi esordisce in uno slam, agli Australian Open, perdendo subito al primo turno. Dopo avere partecipato alla Fed Cup raggiunge i quarti al torneo WTA di Acapulco e il terzo turno al torneo WTA di Charleston. In seguito al torneo WTA di Fes raggiunge i quarti in singolare, mentre vince il titolo in doppio con Anastasija Pavlju\u010denkova. A met\u00e0 maggio, al torneo ITF di Bucarest, raggiunge la finale in singolare e in doppio ma le perde entrambe. Si qualifica al Roland Garros, dove per\u00f2 si ferma al secondo turno in singolare, mentre in doppio raggiunge il terzo turno. A met\u00e0 giugno raggiunge i quarti al torneo WTA di 's-Hertogenbosch, mentre a Wimbledon si ferma al secondo turno in entrambe le categorie. Al torneo ITF di Cuneo raggiunge la finale ma poi perde contro Tathiana Garbin. Ad agosto partecipa alle Olimpiadi di Pechino, ma perde al primo turno. In seguito, al torneo di New Haven, raggiunge i quarti in singolare, mentre in doppio perde la finale con Monica Niculescu. Nell'ultimo slam a New York raggiunge il secondo turno in entrambe le competizioni; successivamente, al torneo ITF di Atene, perde in finale in singolare mentre in doppio vince il titolo con Galina Voskoboeva. Dopo i quarti al torneo ITF di Sofia vince il primo titolo WTA all'inizio di ottobre a Tashkent. A Zurigo raggiunge i quarti in doppio e chiude l'anno con il torneo di Lussemburgo, dove raggiunge la semifinale in singolare, mentre in doppio vince il titolo di Marina Erakovic.\n2009: Quarti di finale al Roland Garros.\nSorana comincia il 2009 con sei sconfitte consecutive al primo turno (Sydney, Australian Open, Parigi indoor, Dubai, Indian Wells e Miami). Nel frattempo in doppio raggiunge il secondo turno agli Australian Open e la semifinale al torneo di Parigi. Ritorna a vincere a Marbella, dove raggiunge la semifinale, mentre perde nei primi turni dei tornei di Barcellona e F\u00e8s. In doppio perde la finale del torneo WTA di Barcellona con Andreja Klepa\u010d e ottiene lo stesso risultato anche al torneo WTA di F\u00e8s con Marija Kirilenko. Continua poi con un quarto all'Estoril e un primo turno a Madrid. Al Roland Garros del 2009 batte agli ottavi di finale la giocatrice serba Top 5 Jelena Jankovi\u0107 per 3-6 6-0 9-7 e riesce per la prima volta in carriera ad arrivare ai quarti in una prova del Slam: \u00e8 la prima volta dal 1997 che una tennista romena passa alla seconda settimana di uno Slam, l'ultima \u00e8 stata Irina Sp\u00eerlea a New York. Perde proprio ai quarti contro la giocatrice australiana Samantha Stosur con il punteggio 1-6 3-6. Nel seguito della stagione ottiene un terzo turno a Wimbledon in singolare, mentre in doppio raggiunge la semifinale con Maria Kirilenko. A met\u00e0 agosto partecipa al torneo ITF di Cincinnati e raggiunge il terzo turno. Agli US Open raggiunge il terzo turno sia in singolare che in doppio e raggiunge una semifinale anche a Los Angeles, che la porta alla 23\u00aa posizione del ranking. Anche in doppio raggiunge il suo miglior piazzamento di sempre nella classifica WTA: la 35\u00aa piazza mondiale. Chiude l'anno con vari primi turni: ai tornei WTA di Seul, Tokyo, Pechino, Linz e Mosca.\n2010: Terzo titolo in doppio.\nComincia l'annata partecipando alla Hopman Cup, non superando per\u00f2 il round robin. In seguito, al Moorilla Hobart International, esce al primo turno contro Peng Shuai. All'Australian Open perde al secondo turno contro la russa Alisa Klejbanova, mentre in doppio non supera il primo turno. All'Open GDF Suez di Parigi esce di scena al primo turno contro Melanie Oudin. Stesso risultato al Dubai Tennis Championships, al Abierto Mexicano Telcel di Acapulco e al Monterrey Open. Al BNP Paribas Open di Indian Wells esce al secondo turno contro Zheng Jie, mentre al Sony Ericsson Open di Miami viene battuta da Venus Williams sempre al secondo turno. Dopo due secondi turni nei tornei di Marbella e Barcellona raggiunge la prima semifinale dell'anno all'Estoril Open, dove viene sconfitta dalla spagnola Arantxa Parra Santonja, mentre in doppio conquista il titolo insieme alla spagnola Anabel Medina Garrigues. Nel successivo torneo di Madrid non supera il primo turno, come nel torneo di Strasburgo. Agli Open di Francia esce all'esordio, battuta dalla campionessa uscente Svetlana Kuznecova non riuscendo cos\u00ec a difendere i quarti raggiunti l'anno precedente; nel doppio in coppia con Virginie Razzano si ferma al primo turno.\nAll'AEGON International di Eastbourne batte a sorpresa al primo turno la neo-vincitrice del Roland Garros Francesca Schiavone in due set, per poi uscire sconfitta ancora dalla Kuznecova al tie-break del terzo set. Al Torneo di Wimbledon perde al primo turno contro la futura semifinalista Petra Kvitov\u00e1. Scivolata oltre la sessantesima posizione del ranking, si rituffa nei tornei ITF per disputare il torneo di Cuneo, dove viene sconfitta al secondo turno in singolare, mentre in doppio esce battuta in finale. Al Budapest Grand Prix perde all'esordio in singolare, mentre le va bene in doppio insieme alla Klepa\u010d, dove viene superata in finale dalla coppia Bacsinszky-Garbin. Tra la fine di luglio e l'inizio di agosto torna a giocare a buoni livelli raggiungendo i quarti all'Istanbul Cup (sconfitta dalla Pavlju\u010denkova) e al Danish Open (battuta dalla ceca Zakopalov\u00e1). Dopo il primo turno al torneo di Cincinnati agli US Open racimola solo due game al primo turno contro la svedese Sofia Arvidsson, mentre in doppio raggiunge il secondo turno con Lucie \u0160af\u00e1\u0159ov\u00e1. In seguito ottiene un primo turno al torneo WTA di Quebec City e al torneo ITF di Albuquerque. All'inizio di ottobre perde in finale in singolare al torneo ITF di Las Vegas. Chiude l'anno con un primo turno in singolare al torneo WTA di Linz e un primo turno in doppio a Lussemburgo.\n2011: Quarto titolo in doppio.\nInizia il 2011 al numero 95 della classifica WTA. Non supera le qualificazioni n\u00e9 al Brisbane International n\u00e9 al Medibank International di Sydney. Agli Australian Open viene sconfitta dall'israeliana Shahar Peer al secondo turno e nel doppio perde al secondo turno con Lucie \u0160af\u00e1\u0159ov\u00e1. Al Regions Morgan Keegan Championships and the Cellular South Cup di Memphis perde ancora al secondo turno, stavolta per mano della canadese Rebecca Marino. All'Abierto Mexicano Telcel di Acapulco batte in questa occasione la spagnola Laura Pous Ti\u00f3 al secondo turno. Al BNP Paribas Open di Indian Wells supera le qualificazioni e viene battuta al primo turno dalla russa Alla Kudrjavceva. Al Sony Ericsson Open di Miami esce sconfitta all'esordio per mano della cinese Jie Zheng. All'Andalucia Tennis Experience di Marbella viene superata al primo turno dall'italiana Sara Errani, uscendo cos\u00ec dalle prime cento giocatrici al mondo.\nRitorna a giocare un torneo ITF a Cagnes-sur-Mer, con montepremi di $, vincendolo superando in finale la tennista di casa Pauline Parmentier, ritornando nelle prime cento (precisamente al numero 99). All'ITF di Praga si ritira al secondo turno contro la ceca Kl\u00e1ra Zakopalov\u00e1. Agli Open di Francia ritorna a disputare un terzo turno in uno Slam dopo quasi due anni battendo Patty Schnyder e Alexandra Dulgheru, per poi cedere alla futura vincitrice Li Na. In doppio invece perde al primo turno con Ayumi Morita. All'AEGON Classic di Birmingham racimola solamente tre giochi contro la slovacca Daniela Hantuchov\u00e1 al secondo turno, mentre all'AEGON International di Eastbourne non supera le qualificazioni. Al Torneo di Wimbledon perde al primo turno contro la Parmentier, mentre in doppio raggiunge il terzo turno, sempre in coppia con Ayumi Morita. Nei successivi tornei, B\u00e5stad e Palermo, esce al secondo turno in entrambi i casi.\nAl Mercury Insurance Open di Carlsbad viene superata all'esordio dalla beniamina Coco Vandeweghe in tre set, mentre al Western &amp; Southern Financial Group Masters &amp; Women's Open di Cincinnati non supera le qualificazioni. Al Texas Tennis Open di Dallas esce al secondo turno per mano della rediviva Aravane Reza\u00ef, mentre vince il torneo di doppio insieme all'italiana Alberta Brianti. Agli Open degli Stati Uniti esce al primo turno per mano della belga Yanina Wickmayer e in doppio perde al secondo turno. Al Tashkent Open ritorna a giocare un quarto di finale dove cede alla russa Kudrjavceva. All'ITF $ di Saint-Malo batte in finale la spagnola S\u00edlvia Soler Espinosa, ritornando cos\u00ec tra la prima ottanta giocatrici del ranking WTA. Al Generali Ladies Linz supera le qualificazioni e raggiunge il secondo quarto di finale della stagione battendo in sequenza Nikola Hofmanov\u00e1, S\u00edlvia Soler Espinosa, Anastasija Rodionova, Tamira Paszek e Anastasija Pavlju\u010denkova, per poi essere superata dalla tennista ceca Lucie \u0160af\u00e1\u0159ov\u00e1 in due set e tornando a occupare la posizione numero 67 del ranking. Gioca il torneo di Limoges, un ITF da $, vincendolo battendo Paula Ormaechea, Stefanie V\u00f6gele, Micha\u00eblla Krajicek, Akgul Amanmuradova e Sofia Arvidsson perdendo solamente un set. Chiude una stagione abbastanza positiva con un primo turno al torneo ITF di Poitiers e attestandosi al numero 60 del ranking WTA.\n2012.\nInizia l'anno al torneo di Auckland perdendo al primo turno contro la Pennetta. Raggiunde i quarti a Hobart perdendo contro Angelique Kerber per 0-6 6-3 5-7. Perde al terzo turno a Melbourne contro Sara Errani per 7(6)-6 0-6 2-6, dopo avere battuto per 7-6(2) 6-3 Samantha Stosur al primo turno e Urszula Radwa\u0144ska per 1-6 6-2 6-3 al secondo turno. In doppio con Lucie \u0160af\u00e1\u0159ov\u00e1 si ferma al primo turno. Raggiunge le semifinali al torneo di Pattaya City ma viene eliminata dalla Kirilenko. Esce al secondo turno nei tornei di Doha, Monterrey e Indian Wells rispettivamente contro Stosur, Babos e Radwa\u0144ska. Perde al primo turno a Miami contro la Watson per 3-6 6-3 6(4)-7 dopo essere stata in vantaggio per 5-0 nel terzo set. Raggiunge la seconda semifinale dell'anno a Barcellona, venendo eliminata dalla Cibulkov\u00e1 con un doppio 6-1.\nPerde nelle qualificazioni a Stoccarda per mano della \u010cakvetadze per 1-6 0-6 e al primo turno all'Estoril dalla Soler-Espinosa con un doppio 4-6. Vince sorprendentemente al primo turno a Madrid contro la Bartoli per 6(6)-7 6-4 6-3, per poi perdere al secondo ostacolo contro la beniamina di casa Medina Garrigues per1-6 6-3 5-7. Compie un'altra impresa al primo turno, questa volta a Roma dove batte la due volte vincitrice di questo torneo Jelena Jankovi\u0107 per 6-3 4-6 7-6(4). Vince al secondo turno contro la Arvidsson per 6-3 6-1, per poi perdere dalla Kvitova 2-6 7-5 2-6. Al Roland Garros esce al primo turno contro la campionessa in carica Li Na con il punteggio di 2-6 1-6, mentre in doppio non supera il primo turno.\nEsce al primo turno nel torneo di Birmingham contro la qualificata Oudin con il punteggio di 6-3 3-6 2-6 e al primo turno a Eastbourne contro Marion Bartoli con un doppio 2-6. A Wimbledon batte nei primi due turni Pauline Parmentier 6-4 6-1 e Li Na 6-3 6-4, ma viene eliminata dalla russa Kirilenko al terzo turno per 6-3 6-1. In doppio con Ayumi Morita non supera il primo turno. Nel torneo di Stanford entra come testa di serie n\u00ba9 e raggiunge la semifinale eliminando Vania King 7-5 6-4, Saisai Zheng 6-3 6-3 e la slovacca Dominika Cibulkov\u00e1 6(5)-7 6-2 6-0 per la prima volta in carriera, per poi essere sconfitta piuttosto nettamente da Serena Williams per 6-1 6-2. Alle Olimpiadi di Londra viene sconfitta all'esordio dall'italiana Pennetta 6-2 al terzo set. In seguito sigla una nettissima sconfitta a Montr\u00e9al per mano della Karatan\u010deva con un doppio 0-6.\nPassa il primo turno a Cincinnati vincendo contro la belga Wickmayer 6(6)-7 6-2 6-3, ma viene eliminata nel turno successivo dalla futura campionessa Li Na per 6-3 4-6 6-3. A Dallas, accreditata dall'ottava testa di serie, giunge ai quarti battendo Gajdo\u0161ov\u00e1 e Cornet, ma viene eliminata da Jelena Jankovi\u0107 per 6-2 6-1, che riesce a batterla per la prima volta in carriera. Allo US Open batte al primo turno Sabine Lisicki 4-6 6-2 6-2, per poi cedere da Anna Tati\u0161vili al secondo ostacolo per 7-6(5)1-6 2-6 mentre in doppio perde al primo turno con Alberta Brianti. Partecipa al torneo di Guangzhou come testa di serie n\u00ba8 raggiungendo la terza semifinale dell'anno, ma viene battuta dalla sorprendente Robson 6-4 6-2.\nAl torneo di Tokyo viene battuta dalla wild-card Ayumi Morita al primo turno per 6-2 3-6 6-2, mentre a Pechino raggiunge il secondo turno battendo la Arvidsson, ma la \u0160arapova le sbarra la strada sconfiggendola con un doppio 2-6. Subisce un'altra sconfitta al primo turno a Linz per mano di Petra Marti\u0107 per 6-4 6-3. In chiusura d'anno, al torneo di Lussemburgo, batte proprio la Marti\u0107 al primo ostacolo per 6-2 6-2 vendicandosi della sconfitta patita la settimana prima, ma viene battuta al secondo turno da Ksenija Pervak per 7-6(4) 6-1.\n2013: Prima finale Premier 5 e \"best ranking\".\nSorana comincia la stagione a Auckland ritirandosi al primo turno contro la britannica Heather Watson, quando gi\u00e0 era sotto di un set. La settimana successiva si presenta a Hobart come seconda favorita del torneo, ma viene sconfitta al secondo turno dalla giovane statunitense Lauren Davis. Agli Open d'Australia batte nei primi due turni le giovani Coco Vandeweghe e Krist\u00fdna Pl\u00ed\u0161kov\u00e1, per poi essere superata dalla futura finalista Li Na. Nel doppio invece, con Tamira Paszek, si ferma al primo turno. Al torneo di Pattaya raggiunge per il secondo anno consecutivo la semifinale, e come successe la stagione precedente deve cedere alla russa Marija Kirilenko. Dopo la partecipazione alla Fed Cup per la Romania, al torneo di Doha spreca molto nel primo set e viene punita dalla danese Caroline Wozniacki nel match di secondo turno. A Dubai batte al primo turno la semifinalista dell'Australian Open Sloane Stephens in tre set, prima di perdere contro Sara Errani agli ottavi.\nA Indian Wells perde nei sedicesimi contro la forte polacca Agnieszka Radwa\u0144ska in tre set. Al Sony Ericsson Open di Miami raggiunge il quarto turno battendo anche piuttosto agevolmente la tedesca Angelique Kerber, per poi essere sconfitta dalla serba Jelena Jankovi\u0107. Sulla terra verde di Charleston viene battuta al terzo turno dalla ceca Lucie \u0160af\u00e1\u0159ov\u00e1 in tre set. Disputa poi il torneo di Marrakech come seconda testa di serie, ma viene subito sconfitta dalla sudafricana Chanelle Scheepers. La settimana seguente gioca a Oeiras, dove perde al secondo turno per mano della rientrante Kaia Kanepi. Al torneo di Madrid gioca alla pari contro Sara Errani nel loro match di secondo turno, ma deve cedere alla buona tenacia dell'avversaria. A Roma cede al primo turno contro la sua abituale compagna di doppio Ayumi Morita. Al Roland Garros viene sconfitta al terzo turno dalla numero uno del mondo Serena Williams dopo avere battuto Kiki Bertens e Johanna Larsson, mentre in doppio raggiunge il secondo turno con Ayumi Morita. Partecipa anche nel doppio misto con David Marrero, perdendo subito al primo turno. Sull'erba di Birmingham perde nei quarti di finale abbastanza nettamente contro l'astro nascente Donna Veki\u0107 e il 17 giugno raggiunge il best ranking al numero 22. La settimana dopo disputa il torneo di Eastbourne, dove Angelique Kerber la batte al primo turno.\nA Wimbledon viene superata al secondo turno da un'altra giovane, Camila Giorgi, con un doppio tie-break, mentre in doppio non supera il primo turno. Al Bank of the West Classic di Stanford, raggiunge la seconda semifinale dell'anno battendo nei primi tre turni Ayumi Morita, Coco Vandeweghe e Vol'ha Havarcova, venendo poi battuta dalla slovacca Dominika Cibulkov\u00e1. Disputa poi il Citi Open di Washington come numero 5 del tabellone, battendo nei primi due turni Lesja Curenko e Alison Riske, mentre ai quarti viene sconfitta dalla francese Aliz\u00e9 Cornet.\nAlla Rogers Cup di Toronto gioca il suo miglior torneo della carriera. Dopo avere battuto al primo turno la qualificata Ol'ga Sav\u010duk per 6-2 6-3 elimina dal torneo la numero 9 del seeding Caroline Wozniacki. Nel primo set Sorana non sfrutta un break di vantaggio e lo perde per 7-5, mentre nel secondo sul 5-6 salva due match point e mette a segno quindici punti di fila vincendo il secondo set al tie-break a zero. Nel terzo set salva una palla break sul 4-4 che avrebbe mandato la danese a servire per il match e poi nel game seguente chiude la partita con il risultato finale di 5-7, 7-6(0), 6-4. Agli ottavi sfida la serba Jelena Jankovi\u0107 e vince 6-3 6-4 sfruttando la maggiore superiorit\u00e0 al servizio e alla ribattuta. Nei quarti ottiene un'altra grande vittoria a discapito della ceca Petra Kvitov\u00e1 per 4-6, 7-5, 6-2. Nel primo set subisce un break nel secondo game salvo poi annullare lo svantaggio nel quinto game e perdere ancora il servizio al decimo game perdendo cos\u00ec il primo parziale. Nel secondo la rumena va subito avanti 4-0, ma si fa rimontare fino al 5-4 della Kvitov\u00e1; la C\u00eerstea non demorde e vince il set 7-5. Nel terzo strappa il servizio a Petra nel primo e terzo game chiudendo set e match approdando tra le ultime quattro. In semifinale si trova dall'altra parte della rete la numero 5 del mondo Li Na. Sorana chiude facilmente il primo set per 6-1 grazie ai tanti errori della cinese, mentre nel secondo l'avversaria si porta subito in vantaggio per 5-2. La rumena, per\u00f2, rimonta lo svantaggio e serve per il match sul 6-5. Qui non sfrutta due possibilit\u00e0 di chiudere la partita e vanno cos\u00ec al tie-break dove la cinese si porta aventi 4-1, e Sorana recupera e chiude alla terza occasione raggiungendo la sua terza finale in carriera, la prima dal 2008, dove affronta Serena Williams. In finale viene sconfitta da Serena, che vince con il punteggio di 6-2, 6-0. Quest'importante risultato la porta al numero 21 del ranking, suo miglior piazzamento.\nAl New Haven Open at Yale si ritira dopo appena tre giochi al primo turno contro Anastasija Pavlju\u010denkova. Agli US Open, dopo avere battuto a fatica al primo turno la qualificata canadese Sharon Fichman, viene sconfitta al secondo turno da Kurumi Nara e nel doppio perde al primo turno con Yanina Wickmayer. Al Guangzhou International Women's Open, accreditata dalla prima testa di serie, viene eliminata all'esordio da Bojana Jovanovski. Al Toray Pan Pacific Open, si ferma al terzo turno contro la russa Svetlana Kuznecova. Al China Open affronta nuovamente la Jovanovski al primo turno, perdendo ancora contro la giovane tennista serba. Chiude l'anno con un primo turno al torneo di Linz.\n2014: Nona finale WTA in doppio.\nSorana apre il nuovo anno con due delusioni: viene eliminata al primo turno sia a Auckland sia a Sydney, sconfitta da Sharon Fichman e Cvetana Pironkova, entrambe qualificate. La rumena va male anche agli Australian Open, estromessa al primo turno da Marina Erakovi\u0107 in due set e in doppio con Irina-Camelia Begu non supera il primo turno. Al Pattaya Open sconfigge al primo turno la Schmiedlov\u00e0 e al secondo la Riske senza concedere set, ma viene poi eliminata dalla Pl\u00ed\u0161kov\u00e1 con lo score di 6-1, 6(3)-7, 0-6. A Doha, dopo avere sconfitto la Kudrjavceva, viene estromessa al turno seguente da Agnieszka Radwa\u0144ska in due set. A Dubai ottiene due belle vittorie nei primi due turni contro le italiane Roberta Vinci e la numero 10 del ranking Sara Errani, ma viene eliminata ai quarti dalla Wozniacki. Nei premier di marzo racimola due sconfitte: a Indian Wells va fuori contro la qualificata Giorgi, mentre a Miami viene sconfitta ancora dalla Pironkova.\nLa stagione sulla terra inizia male. A Charleston viene sconfitta dalla Pereira all'esordio. Dopo le partite di Fed Cup ottiene dei primi turni anche nei tornei di Stoccarda, Madrid e Roma, rispettivamente contro Julia G\u00f6rges, la numero 6 del ranking Petra Kvitov\u00e1 al tie-break del terzo, e la qualificata Christina McHale. Al Roland Garros ottiene una vittoria dopo tre mesi eliminando Aleksandra Wozniak al primo turno e al secondo si prende la rivincita sulla Pereira, mentre nel terzo turno viene eliminata da Jelena Jankovi\u0107. Nel doppio con Marija Kirilenko perde al primo turno. A Wimbledon, invece, viene subito eliminata dalla giovane qualificata Victoria Duval in tre set.\nSorana, accreditata dalla prima testa di serie al torneo di Baku, esce gi\u00e0 al secondo turno per mano di Stefanie V\u00f6gele racimolando solo due game. Secondo turno anche al torneo di Washington, dove si fa rimontare e perde contro Bojana Jovanovski per 6-4, 5-7, 3-6. Alla Rogers Cup, torneo dove difendeva la finale raggiunta l'anno precedente, Sorana viene eliminata all'esordio da Lucie \u0160af\u00e1\u0159ov\u00e1 in due set; in questo modo la tennista romena sprofonda nel ranking WTA, passando dalla posizione 36 alla 80. Anche a Cincinnati perde al primo turno, questa volta per mano della serba e amica Ana Ivanovi\u0107. Dopo avere fallito le qualificazioni a New Haven perdendo al secondo turno prende parte agli US Open. Qui batte agevolmente Heather Watson al primo turno, al secondo strappa un set alla numero 7 del tabellone Eugenie Bouchard facendo un'ottima prestazione. In doppio si ferma invece al secondo turno con Pauline Parmentier. Dopo un'eliminazione al primo turno a Canton fallisce le qualificazioni nei tornei di Wuhan e Pechino. Chiude la stagione con i quarti di finale raggiunti al torneo di Tianjin persi contro la cinese Zheng Saisai. Al termine dell'anno Sorana si trova fuori dalla Top 90 del ranking.\n2015: Uscita dalla Top 200.\nInizia l'anno partecipando agli Australian Open, dove perde subito al primo turno, e poi torna a giocare tornei ITF. Dopo un primo turno ai tornei WTA di Miami e Bogot\u00e0 fallisce la qualificazione al Roland Garros. Dopo scarsi risultati nei tornei ITF perde al secondo turno di qualificazione a Wimbledon. A met\u00e0 luglio raggiunge i quarti al torneo ITF di Contrex\u00e9ville, mentre la settimana seguente si ferma al secondo turno al torneo WTA di Bucarest. Anche nell'ultimo slam dell'anno fallisce la qualificazione. Dopo la mancata qualificazione nel torneo di Tokyo chiude l'anno con il torneo ITF di Ankara.\n2016: quarti di finale a Madrid e rientro nella Top 100.\nL'anno inizia con la finale raggiunta al torneo ITF di Guaruj\u00e1, dove perde contro Montserrat Gonz\u00e1lez. Nel successivo torneo ITF di Bertioga trionfa battendo Catalina Pella. In seguito partecipa al torneo WTA di Rio de Janeiro, dove si ferma in semifinale; il medesimo risultato lo ottiene al torneo di Sao Paulo. Dopo la mancata qualificazione al torneo di Miami raggiunge la semifinale al torneo ITF di Croissy-Beaubourg. Al torneo di Istanbul si ferma al secondo turno. Dopo un primo turno al torneo di Praga raggiunge i quarti di finale nel torneo di Madrid dopo avere ricevuto una wild card; viene sconfitta da Dominika Cibulkov\u00e1. Al Roland Garros si ferma al primo turno in singolare e poi inizia la stagione sull'erba a Maiorca, dove si ferma ai quarti. A Wimbledon perde al primo turno contro Petra Kvitov\u00e1, ma poi raggiunge la semifinale al torneo ITF di Versmold. Dopo due primi turni al torneo di B\u00e5stad e allo US Open raggiunge la semifinale al torneo ITF di Biarritz, perdendo contro Rebecca \u0160ramkov\u00e1. Chiude l'anno con due secondi turni nei tornei 125s di Linz e di Limoges.\n2017: ottavi di finale agli Australian Open, quarti di finale a Madrid e Pechino e Top 50.\nInizia l'anno con un secondo turno al torneo di Shenzhen; agli Australian Open sorprende e raggiunge il quarto turno, perdendo contro Garbi\u00f1e Muguruza. In doppio invece si ferma al primo turno con Carina Witthoeft. Dopo alcuni primi turni raggiunge un terzo turno al torneo di Miami. A Istanbul perde nei quarti contro Elina Svitolina e ottiene il medesimo risultato al torneo di Madrid. Dopo una semifinale persa al torneo di Norimberga si ferma al secondo turno in singolare all'Open di Francia contro Carla Su\u00e1rez Navarro, mentre in doppio, con Donna Vekic, perde al primo turno. Dopo un secondo turno a Eastbourne raggiunge il terzo turno al torneo di Wimbledon, torneo nel quale ha assistito a un bruttissimo infortunio dell'avversaria Bethanie Mattek-Sands. Dopo alcuni primi turni si ferma al secondo turno in singolare all'US Open, mentre in doppio, con Sara Sorribes Tormo, raggiunge il terzo turno. In seguito, al torneo di Seul, raggiunge i quarti in entrambe le competizioni, mentre a Wuhan si ferma al secondo turno; in Corea \u00e8 stata vittima di un clamoroso errore dell'\"occhio del falco\". Al torneo di Pechino raggiunge i quarti, cos\u00ec come a Linz. Chiude l'anno con un primo turno al torneo di Lussemburgo.\n2018.\nApre l'anno con un secondo turno al torneo di Brisbane; agli Australian Open si ferma al secondo turno in singolare, mentre raggiunge il terzo turno in doppio con Beatriz Haddad Maia. Al torneo di Doha raggiunge il terzo turno, mentre a Miami e Indian Wells non supera il secondo turno. Dopo un secondo turno anche a Madrid, a Roma raggiunge la semifinale in doppio con Je\u013cena Ostapenko. Dopo i quarti a Norimberga non supera il primo turno in singolare al Roland Garros, mentre in doppio raggiunge il terzo turno con Sara Sorribes Tormo. Dopo i quarti in doppio a Maiorca raggiunge il secondo turno in singolare al torneo di Wimbledon, mentre in doppio non supera il primo turno. Al torneo di Bucarest raggiunge i quarti e poi agli US Open si ferma al secondo turno in singolare e al primo turno in doppio. Chiude l'anno con un secondo turno al torneo ITF di Dubai.\n2019: Ritorno al successo.\nInaugura l'anno con i quarti di finale raggiunti al torneo di Shenzhen. Nello slam australiano si ferma al primo turno in singolare, mentre in doppio raggiunge il secondo turno. Dopo i quarti ottenuti al torneo di Budapest torna a vincere al torneo di Lugano, dove ottiene il titolo in doppio con Andreea Mitu. Dopo alcuni secondi turni raggiunge la semifinale al torneo di Norimberga. Nello slam francese ottiene solo un secondo turno in singolare, mentre a Wimbledon si ferma al primo turno in singolare e al secondo turno in doppio. Dopo vari primi turni agli US Open raggiunge il terzo turno in singolare. A settembre raggiunge la finale a distanza di sei anni dall'ultima volta al torneo di Tashkent, dove trionf\u00f2 nel 2008; tuttavia viene sconfitta da Alison Van Uytvanck. Chiude l'anno con un secondo turno al torneo di Lussemburgo.\n2020: Nono titolo ITF.\nDopo l'eliminazione al primo turno di Shenzen \u00e8 costretta al ritiro dopo avere superato le qualificazioni a Hobart. Il primo match vinto in stagione \u00e8 agli Australian Open, dove supera Str\u00fdcov\u00e1 in due set prima di essere sconfitta in tre parziali da Cori Gauff. Supera le qualificazioni anche a Dubai, ma al primo turno viene battuta da Kontaveit.\nDopo l'interruzione dovuta alla pandemia di COVID-19 torna in campo sulla terra rossa di Palermo, dove viene superata da Errani in tre set. Agli US Open batte McHale e supera la testa di serie numero 9 Johanna Konta per 2-6 7-6(5) 6-4 raggiungendo per la terza volta in carriera il terzo turno nello Slam americano; viene per\u00f2 eliminata da Karol\u00edna Muchov\u00e1 perdendo al tie break del terzo set. Al Roland Garros subisce subito una pesante sconfitta per mano di Rybakina. In coda alla stagione supera un turno a Linz e poi, a dicembre, conquista l'ITF da 100.000 dollari di Dubai battendo in finale Siniakova per 4-6, 6-3, 6-3, tornando al successo in un torneo quasi cinque anni dopo l'ultimo titolo ITF.\n2021: vittoria a Instabul.\nApre la stagione raggiungendo i quarti di finale al Grampians Trophy, dove supera Kal\u0161nikova e la numero 12 del mondo Belinda Bencic prima di essere eliminata da Ann Li, futura vincitrice del torneo, in condivisione con Kontaveit, dopo la decisione di non disputare la finale.\nAgli Australian Open supera al primo turno la connazionale Tig e al secondo turno ottiene la sedicesima vittoria contro una top ten eliminando Petra Kvitov\u00e1 per 6-4 1-6 6-1; al terzo turno non riesce per\u00f2 ad avere la meglio contro un'altra ceca, Marketa Vondrou\u0161ov\u00e1. In entrambi i WTA1000 a cui prende parte, Dubai e Miami, viene eliminata al secondo turno da Kontaveit. Apre la stagione sulla terra a Istanbul dove batte Kozlova e Potapova, gode del ritiro di Ferro ai quarti, supera con un doppio 6-4 Kostjuk e affronta in finale la numero uno del torneo Elise Mertens conquistando il secondo titolo WTA in carriera a ben tredici anni di distanza dalla prima vittoria. Due settimane dopo, prende parte al torneo di Strasburgo: batte Venus Williams (6-1 2-6 6-1) e Shuai Zhang (6-2 6-1) mentre ai quarti approfitta del walkover di Bianca Andreescu (n\u00b07 del mondo), arrivando in semifinale. Nella circostanza, si impone su Magda Linette in tre set, approdando alla sua seconda finale annuale. Nella circostanza, perde dalla ceca Barbora Krej\u010d\u00edkov\u00e1 (3-6 3-6), che, qualche tempo dopo, vincer\u00e0 inaspettatamente il Roland Garros. Proprio nello slam francese, Sorana riesce a raggiungere gli ottavi di finale dopo 12 anni dalla prima volta, battendo Johanna Konta (7-6(5) 6-2), Martina Trevisan (6-4 3-6 6-4) e Dar'ja Kasatkina (6-3 6-2). Al quarto turno, cede a sorpresa alla slovena Tamara Zidan\u0161ek (6(4-7 1-6), che poi raggiunger\u00e0 la semifinale. Sull'erba, trova come miglior risultato il terzo turno di Wimbledon, dove si arrende alla wild card locale Emma Raducanu (3-6 5-7) dopo aver battuto la n\u00b014 del mondo Azaranka al turno precedente. Dopo una non esaltante avventura sul cemento americano, raggiunge i quarti a Portoroz (sconfitta da Paolini) e poi il terzo turno a Indian Wells, eliminata da Svitolina.\nTermina la stagione al n\u00b038 del mondo, la miglior piazza occupata a fine anno dal 2017 (n\u00b037).\n2022.\nSorana inizia l'anno al Melbourne Summer Set II, dove esce al secondo turno contro la futura vincitrice Amanda Anisimova (4-6 1-6). Dopo una sconfitta all'esordio ad Adelaide, prende parte all'Australian Open: batte Petra Kvitov\u00e1 (6-2 6-2), Krist\u00edna Ku\u010dov\u00e1 (6-2 6-4) e la finalista uscente del Roland Garros Anastasija Pavlju\u010denkova (6-3 2-6 6-2). Agli ottavi, cede a Iga \u015awi\u0105tek in tre set (7-5 3-6 3-6).\nStile di gioco.\nSorana \u00e8 una giocatrice aggressiva e con un buon servizio. Spesso giocando con colpi forti commette molti errori ma anche molti vincenti. Non \u00e8 molto rapida, ma riesce a muoversi con passi lunghi e legge bene il gioco. \u00c8 anche una buona giocatrice di doppio, nonostante il suo tipo di gioco non le permette di andare a rete molto spesso."}
{"id": "2402102", "revid": "729019", "url": "https://it.wikipedia.org/wiki?curid=2402102", "title": "Giordano d'Agliano", "text": "Biografia.\nIntorno al 1258 ottenne la contea di San Severino (oggi Mercato San Severino in provincia di Salerno), tolta da Manfredi ai legittimi feudatari, in quanto a lui infedeli.\nNel dicembre 1259 fu inviato da Manfredi a Siena, in qualit\u00e0 di vicario regio in Tuscia, alla testa di un contingente di cavalieri tedeschi.\nNel 1260 prese di fatto il comando delle operazioni militari svolte dai senesi contro Firenze e contro i castelli ribelli al comune di Siena.\nFu il comandante generale dell'armata senese e ghibellina che il 4 settembre 1260 sconfisse i Fiorentini e i loro alleati Guelfi a Montaperti.\nNel 1261 fu eletto podest\u00e0 di Siena e continu\u00f2 a dirigere le operazioni militari dei Ghibellini in tutta la Toscana. Richiamato in Puglia da Manfredi, combatt\u00e9 contro lo Stato della Chiesa, giungendo fino a minacciare Roma.\nDifese poi gli accessi al regno di Sicilia contro l'invasione delle truppe francesi di Carlo d'Angi\u00f2, dovendo per\u00f2 cedere il passo.\nAncora al fianco di re Manfredi nell'ultima battaglia di Benevento, nel 1266, fu catturato dagli angioini. Coperto di catene, gli tocc\u00f2 riconoscere tra i singhiozzi il cadavere di Manfredi.\nTrascinato in prigionia ad Aix-en-Provence, fin\u00ec i suoi giorni in una tetra prigione, pare dopo essere stato accecato e mutilato di una mano e di un piede per ordine di Carlo d'Angi\u00f2."}
{"id": "2402108", "revid": "1315817", "url": "https://it.wikipedia.org/wiki?curid=2402108", "title": "Nicolaas Laurens Burman", "text": "Figlio del botanico Johannes Burman (1707-1780), gli succede alla cattedra di botanica dell'Universit\u00e0 di Amsterdam. \nFu allievo di Carl von Linn\u00e9 (1707-1778) all'Universit\u00e0 di Uppsala nel 1760. "}
{"id": "2402109", "revid": "1005847", "url": "https://it.wikipedia.org/wiki?curid=2402109", "title": "Elezioni politiche a San Marino del 1955", "text": "Le elezioni politiche a San Marino del 1955 si tennero il 14 agosto per il rinnovo del Consiglio Grande e Generale.\nL'elettorato attivo e passivo era riservato ai cittadini sammarinesi maschi che avessero compiuto i 24 anni di et\u00e0.\nRisultati.\nLa maggioranza venne costituita da PCS e PSS."}
{"id": "2402113", "revid": "767487", "url": "https://it.wikipedia.org/wiki?curid=2402113", "title": "Sant'Antonio da Padova (Donatello)", "text": "Sant'Antonio da Padova di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 145\u00a0cm di altezza e risale al 1446-1453.\nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino.\nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo.\nDescrizione.\n\"Sant'Antonio da Padova\" \u00e8 ritratto in piedi, e fa \"pendant\" con l'altro frate, \"San Francesco\". Di solito vengono collocate come le due figure pi\u00f9 vicine al centro, per la preminenza di Antonio da Padova a cui era dedicata la grande basilica.\nSant'Antonio \u00e8 ritratto come un giovane abbigliato alla francescana, con in mano il giglio della purezza e un libro. Le due statue sono prive di accenni di movimento e evitano le caratterizzazioni tese nell'espressivit\u00e0, un tratto comune anche alle altre statue dell'altare"}
{"id": "2402115", "revid": "115756284", "url": "https://it.wikipedia.org/wiki?curid=2402115", "title": "IEEE 802.1D", "text": "IEEE 802.1D \u00e8 uno standard definito dall'ente internazionale IEEE nell'ambito del gruppo 802.1, il cui obiettivo \u00e8 evitare i loop di switching e i conseguenti broadcast storm nelle reti Ethernet. Costituisce la base dello Spanning Tree Protocol.\nL'ultima versione, intitolata \"Media Access Control (MAC) Bridges\" e conosciuta anche come 802.1D-2004 \u00e8 stata approvata il 9 febbraio 2004 e pubblicata il 9 giugno dello stesso anno, sostituendo le precedenti edizioni della stessa normativa (802.1D-1990 e 802.1D-1998).\nRispetto all'edizione precedente, la normativa del 2004 incorpora due normative accessorie definite dal gruppo di lavoro 802.1: la normativa 802.1t, contenente sostanzialmente emendamenti e correzioni alla normativa del 1998, e la normativa 802.1w che definisce algoritmo e protocollo del cosiddetto Rapid Spanning Tree. Contestualmente, la normativa rimuove, rispetto all'edizione precedente, la definizione dell'algoritmo e del protocollo Spanning Tree di base, ritenuto \"de facto\" obsoleto dal punto di vista implementativo. Nel 2014 il IEEE approvato IEEE 802.1aq, (Shortest Path Bridging) per sostituire 802.1D, 802.1s, e 802.1w.T\nCaratteristiche.\nLa normativa indirizza la definizione del comportamento e dei meccanismi di base dei cosiddetti MAC Bridge, ossia dei dispositivi che sono in grado di mettere in comunicazione tra di loro le stazioni terminali di due (o pi\u00f9) reti locali (LAN) o metropolitane (MAN) separate in modo tale che la comunicazione risultante risulti equivalente a quella di un'unica LAN composta dalla somma delle LAN originarie. Di fatto, vengono definiti tutti i meccanismi chiave per le comunicazioni Ethernet alla base delle reti LAN e MAN:\nModello architetturale.\nLa normativa definisce il \"bridge\" come un dispositivo di collegamento tra due o pi\u00f9 LAN o MAN, composto dalle seguenti entit\u00e0 funzionali:\nOgni porta riceve pacchetti dalla LAN/MAN a cui \u00e8 direttamente collegata e li trasferisce alla \"relay entity\" che applica le regole per la distribuzione dei pacchetti tra le diverse LAN/MAN a cui fanno capo le porte, includendo l'autoapprendimento e il filtraggio dei pacchetti, e trasferisce il pacchetto verso la porta in uscita relativa alla LAN/MAN di destinazione.\nLe funzioni di livello superiore determinano la topologia attiva della rete, ossia le porte e i relativi collegamenti abilitati a trasmettere e ricevere traffico, calcolata in modo da evitare la presenza di anelli di distribuzione chiusi (\"loop\") e ricalcolata per determinare percorsi alternativi in caso di guasto o non disponibilit\u00e0 di una collegamento, di una porta o di un nodo di rete.\nLa \"relay entity\".\nLa \"relay entity\" implementa tre elementi chiave:\nIl processo di autoapprendimento si basa su questo meccanismo:\nLe porte.\nA ciascuna porta \u00e8 assegnato uno stato, che indica sostanzialmente se la porta \u00e8 abilitata o meno a distribuire pacchetti e a contribuire all'autoapprendimento basato sull'indirizzo sorgente. Lo stato della porta pu\u00f2 essere assegnato in modo statico oppure in modo dinamico da parte dell'algoritmo di Spanning Tree.\nPer ogni porta sono possibili tre stati:"}
{"id": "2402116", "revid": "36426", "url": "https://it.wikipedia.org/wiki?curid=2402116", "title": "Altare del Santo", "text": ""}
{"id": "2402119", "revid": "2175140", "url": "https://it.wikipedia.org/wiki?curid=2402119", "title": "Rosetta Loy", "text": "Biografia.\nRosetta Loy (nome di nascita Provera) \u00e8 ultima dei quattro figli, nati dal matrimonio tra un ingegnere piemontese e una impiegata romana. Scrisse all'et\u00e0 di nove anni il suo primo racconto, ma la ferma determinazione di diventare una scrittrice si \u00e8 manifestata verso i venticinque anni. Tuttavia, l'affermazione di Rosetta Loy \u00e8 avvenuta solo nel 1974, con la sua prima pubblicazione, \"La bicicletta\".\nSono seguiti numerosi altri romanzi, ben accolti dalla critica e insigniti di prestigiosi premi letterari. La produzione di Rosetta Loy \u00e8 interamente tradotta in francese, oltre che in altre lingue. Dal francese inoltre, ha tradotto, per la collana \u00abScrittori tradotti da scrittori\u00bb di Einaudi, il \"Dominique\" di Fromentin (1990) e \"La principessa di Cl\u00e8ves\" di Madame de La Fayette (1999). \nNel 1992 Rosetta Loy lascia momentaneamente l'Einaudi, con la quale aveva pubblicato quattro anni prima la sua opera pi\u00f9 acclamata, il romanzo storico \"Le strade di polvere\", e d\u00e0 alle stampe per i tipi Mondadori il romanzo semi-autobiografico \"Sogni d'inverno\". \nProveniente da una ricca famiglia dall'impostazione cattolica, Rosetta Loy appartenne a una certa borghesia italiana che, pur non essendo apertamente schierata a favore del fascismo, non si schier\u00f2 contro le leggi razziali, forse perch\u00e9 all'oscuro della tragedia che si stava compiendo. Sono, questi argomenti, al centro della trama di uno dei suoi lavori: \"La parola ebreo\" del 1997. La scrittrice ha dedicato molte interviste per sensibilizzare i giovani ad affrontare tematiche tanto spinose, giungendo sino a tracciare un parallelo tra lei stessa e Anna Frank, rilevando la casualit\u00e0 dei loro destini cos\u00ec differenti.\nLa scrittrice si \u00e8 mantenuta in attivit\u00e0, continuando a pubblicare libri, a rilasciare interviste ed essere presente nel panorama culturale. Dal 2007 \u00e8 entrata a far parte della giuria del Premio Grinzane Cavour, carica da cui si \u00e8 dimessa, con altri giurati, nel 2009.\nVita privata.\nNel 1955, dopo una lunga frequentazione, sposa Beppe Loy, fratello del regista Nanni Loy. I coniugi hanno quattro figli e l'unione dura per trent'anni, fino alla morte di Beppe nel 1981. Ma negli stessi anni, Rosetta Loy conosce anche Cesare Garboli, con il quale intesse un rapporto molto complesso (fisico e intellettuale) di cui non fa mistero. Tuttavia, con la vedovanza, la donna rifiuta un legame maritale con Garboli e i due rimangono amici sino alla scomparsa dello stesso Garboli, nel 2004. Vive a Roma. Il suo lavoro pi\u00f9 recente, \"Cesare\", \u00e8 incentrato su Cesare Garboli."}
{"id": "2402121", "revid": "137928", "url": "https://it.wikipedia.org/wiki?curid=2402121", "title": "Testo in chiaro", "text": ""}
{"id": "2402122", "revid": "106952100", "url": "https://it.wikipedia.org/wiki?curid=2402122", "title": "Crimmitschau", "text": "Crimmitschau \u00e8 una citt\u00e0 di 21.684 abitanti della Sassonia, in Germania.\nAppartiene al circondario di Zwickau.\nCrimmitschau si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "2402125", "revid": "762947", "url": "https://it.wikipedia.org/wiki?curid=2402125", "title": "Kathleen Battle", "text": "Biografia.\nMinore di sette figli, si iscrisse e si diplom\u00f2 al Conservatorio dell'Universit\u00e0 di Cincinnati, ma prefer\u00ec studiare didattica piuttosto che interpretazione. Inizia la sua carriera di insegnante a Cincinnati nel 1971. \nMentre svolgeva la sua professione di insegnante, inizi\u00f2 a studiare canto e dopo un'audizione con Thomas Schippers (direttore all'epoca dell'Orchestra sinfonica di Cincinnati), venne scritturata, malgrado la sua mancanza di esperienza, per cantare il Requiem Tedesco al Festival dei Due Mondi del 1972, a Spoleto.\nNel novembre 1977 interpreta il ruolo di Oscar in \"Un Ballo in Maschera\" al San Francisco Opera.\nNel dicembre dello stesso anno debutta al Metropolitan Opera House di New York nel ruolo di Shepherd in \"Tannh\u00e4user\". \nAl Metropolitan la Battle prese parte a duecentoventisei rappresentazioni fino al 1993 interpretando Sophie in Werther, Blonde ne Il ratto dal serraglio, la Sinfonia n. 2 (Mahler), Elvira ne L'Italiana in Algeri, Zerlina in Don Giovanni, Pamina in Il flauto magico, Despina in Cos\u00ec Fan Tutte, Rosina ne Il Barbiere di Siviglia, Zdenka in Arabella, Sophie in Il cavaliere della rosa, Susanna ne Le Nozze di Figaro, Zerbinetta in Ariadne auf Naxos (vincitrice di un Grammy nella versione discografica e trasmessa da RaiTre in collegamento mondiale nel 1988 con Jessie Norman e Tatiana Troyanos), Adina ne L'Elisir d'Amore e Cleopatra in Giulio Cesare.\nNel 1979 \u00e8 Fillide-Celia nella prima rappresentazione nell'Opera Theatre di Glyndebourne di \"La fedelt\u00e0 premiata\" di Franz Joseph Haydn.\nLa sua carriera di cantante d'opera ebbe un grande sviluppo negli anni ' 80, quando la sua voce di soprano di coloratura incontr\u00f2 il favore di grandi direttori d'orchestra come Herbert Karajan, in Europa, e James Levine, direttore al Metropolitan Opera di New York. \nNel 1984 a Salisburgo \u00e8 Despina nella ripresa di \"Cos\u00ec fan tutte\" di Wolfgang Amadeus Mozart, con Muti, tiene un recital accompagnata da James Levine nel Kleines Festspielhaus e canta, nell'Erzabteikirche St.Peter, nella Grande Messa n.18 K.427 in do minore di W.A. Mozart. \nNella stagione 1984/1985 \u00e8 Adina ne L'Elisir d'Amore alla Wiener Staatsoper.\nNel 1985, con Karajan, canta la \"Kr\u00f6nungsmesse\" (Messa dell'incoronazione) di Mozart in Vaticano davanti a quindicimila persone (con collegamento video in mondovisione) e successivamente \u00e8 ancora Despina a Salisburgo.\nIl 1\u00ba gennaio 1987, Karajan invit\u00f2 la Battle a cantare un valzer (\"Voci di primavera op.410\" di Johann Strauss II) al trentatreesimo Concerto di Capodanno di Vienna. Fu l'unica volta che Karajan diresse quell'avvenimernto annuale e la prima volta che una cantante venisse ingaggiata per quel tipo di prestazione. La sua esibizione di soli 9 minuti, mise in mostra il valore delle sue capacit\u00e0 vocali ed espressive. \nNello stesso anno canta in Die Sch\u00f6pfung (La creazione) di Haydn al Teatro Comunale di Firenze con Zubin Mehta ed \u00e8 Zerlina in Don Giovanni a Salisburgo con Samuel Ramey diretta da Karajan.\nNel 1989 canta in concerto al Kleines Festspielhaus di Salisburgo.\nNel 1990 \u00e8 Norina in Don Pasquale al Covent Garden Royal Opera House di Londra.\nNel 1992 la Battle tenne un concerto al Teatro alla Scala di Milano concedendo nove bis. Dell'evento Cella Franca sul Corriere della Sera intitol\u00f2 cos\u00ec il suo articolo \"Kathleen mille incanti - trionfale recital con l'altra sera alla Scala del soprano Kathleen Battle...\".\nNel 1993 debutta il ruolo di Marie \"La Fille du R\u00e9giment\" in francese al San Francisco Opera e canta in un concerto a Santa Cecilia a Roma concedendo sei bis. Nello stesso anno canta il brano \"This time\" con Janet Jackson nel suo disco (intitolato \"Janet\").\nNel 1993 vince un premio Grammy per la migliore incisione operistica del \"Semele\" di Haendel.\nFra i suoi ruoli preferiti si ricordano Pamina ne \"Il flauto magico\" e Zerlina nel \"Don Giovanni\" di Mozart, oltre che Adina ne \"L'elisir d'amore\" di Donizetti.\nIl repertorio della Battle comprende anche musica sacra, jazz, e gospel. Ella ha vinto cinque Grammy Award per la musica. Ha anche interpretato la canzone, \"Lovers,\" nel film d'azione cinese \"La foresta dei pugnali volanti\". Battle ha avuto sei lauree \"honoris causa\" da altrettante universit\u00e0 statunitensi.\nLa Battle \u00e8 anche nota per esser una diva capricciosa: dopo il licenziamento della Metropolitan Opera per \"comportamento anti professionale\" del 1994, la sua carriera ha conosciuto un lungo declino nonostante l'affetto del pubblico.\nNel 2001 canta in un concerto al teatro del Parco di Villa Castelnuovo di Palermo con l'Orchestra del Teatro Massimo e ad Atene con Jessye Norman \u00abMythodea\u00bb di Vangelis."}
{"id": "2402127", "revid": "110157", "url": "https://it.wikipedia.org/wiki?curid=2402127", "title": "Claus Luthe", "text": "Biografia.\nSecondogenito di cinque figli, nacque da una famiglia di saldi principi cattolici. Ben presto, si trov\u00f2 a dover vivere suo malgrado la realt\u00e0 della Seconda guerra mondiale, durante la quale, nel 1944, rimase orfano di padre all'et\u00e0 di soli 12 anni.\nAlla fine del conflitto, Luthe avrebbe voluto seguire le orme del fratello maggiore, che aveva intrapreso la carriera di architetto, ma alla fine cominci\u00f2 a lavorare come apprendista presso la carrozzeria Voll di W\u00fcrzburg. Tale apprendistato dur\u00f2 6 anni, dal 1948 al 1954. L'anno precedente convol\u00f2 a nozze con Gertrude. Terminato l'apprendistato alla carrozzeria Voll, Claus Luthe venne assunto presso la sede tedesca della Fiat. A tale proposito, vale la pena ricordare che fu tra i responsabili del design del frontale della gloriosa Fiat 500, simbolo del boom economico italiano.\nGli anni alla NSU.\nDopo pochi anni alla Fiat, pass\u00f2 alla NSU; uno dei primi lavori assegnati fu quello di disegnare la carrozzeria per la nuova generazione della Prinz. Luthe aveva gi\u00e0 in mente come fare e present\u00f2 i suoi disegni ai vertici, i quali accettarono. Tutto stava per essere definito, quando la BMW lanci\u00f2 la piccola 700, disegnata da Giovanni Michelotti e caratterizzata da un design troppo simile a quello proposto da Luthe per la nuova Prinz. Tutto da rifare, ma un collega di Luthe, tornando da un viaggio negli USA, mostr\u00f2 al giovane designer le immagini della Chevrolet Corvair, una vettura compatta riservata al mercato d'oltreoceano. Luthe prese spunto da tale carrozzeria che sembrava tagliata in due per il lungo da una evidente nervatura orizzontale e diede cos\u00ec alla luce la carrozzeria definitiva della \"Prinz IV\".\nNel 1962 Luthe venne incaricato di disegnare una vettura di fascia medio alta, una berlina che avrebbe dovuto montare un motore rivoluzionario, decisamente alternativo anche oggigiorno. Tale motore era il rotativo Wankel. La vettura che sarebbe nata dalla matita di Luthe e dall'estro meccanico di Edward Praxl fu la NSU Ro80, oggi considerata tra i capolavori del design, grazie alla sua linea a cuneo decisamente sopra le righe negli anni sessanta. Il design della vettura, dopo le prime perplessit\u00e0, cominci\u00f2 a riscuotere successi, ma il punto dolente fu la meccanica, troppo delicata e soggetta a frequenti guasti. Cominciarono dei seri guai economici per la NSU, che la portarono ad essere rilevata dal gruppo Volkswagen, all'epoca gi\u00e0 proprietario del marchio Audi. Poco prima che ci\u00f2 avvenisse, Luthe ricevette un nuovo incarico, quello di disegnare una nuova berlina che si posizionasse appena sotto alla pi\u00f9 grande Ro80. Il risultato fu la K70, una vettura di fascia media sviluppata dalla NSU, ma lanciata e prodotta con il marchio della casa di Wolfsburg poich\u00e9 i guai commerciali della casa di Neckarsulm fecero slittare il lancio della vettura, lancio che sarebbe avvenuto solo dopo l'acquisizione da parte della Volkswagen.\nIl periodo all'Audi.\nDopo il rilevamento della NSU, cominci\u00f2 a lavorare per l'Audi, dove rimase per cinque anni dal 1971 al 1976. I suoi lavori per il marchi di Ingolstadt furono innanzitutto la piccola Audi 50, prodotta in seguito anche come prima generazione della Volkswagen Polo; inoltre disegn\u00f2 gli interni della seconda serie della Audi 100 e tracci\u00f2 i primi schizzi per la seconda serie della Audi 80, poi ripresi e completati da Giugiaro nel loro aspetto definitivo.\nL'approdo alla BMW.\nNel 1976, pass\u00f2 alla BMW, dove sostitu\u00ec Paul Bracq. Qui ebbe modo di rendersi conto dello stile adottato dalla casa dell'elica in quegli anni. Alla BMW, seppe dare il suo tocco ai modelli che seguirono, ma senza per questo stravolgere l'efficace family-feeling che intercorreva tra i modelli della gamma. \nUno dei primi lavori assegnati a Luthe fu il disegno della nuova Serie 5 E28, in pratica un restyling della serie \"E12\". Di seguito, disegn\u00f2 le linee della Serie 3 E30, in cui si nota il frontale non pi\u00f9 inclinato in avanti come nelle precedenti generazione chiamato \"a naso di squalo\", ma che conserva comunque i fari tondi, tipici della produzione BMW, poi evoluti con la tecnologia LED e Xeno in \"occhi d'angelo\". \nSubito dopo, a Luthe fu assegnato il compito di disegnare le linee della nuova ammiraglia BMW, la Serie 7, la cui prima generazione era oramai giunta alla fine della produzione. Per la nuova serie, siglata E32, Luthe disegn\u00f2 un corpo vettura meno classico e pi\u00f9 dinamico, da contrapporre alla Classe S W126 di Mercedes-Benz. Successivamente cur\u00f2 le linee delle nuove Serie 5, Serie 3 e della grossa coup\u00e9 Serie 8, finch\u00e9 nel 1990 venne nominato capo del settore design di BMW.\nMa a tanto successo in campo professionale corrispose una situazione familiare diametralmente opposta: il figlio di Claus, Ulrich, nato nel 1957, era dedito da tempo al consumo di sostanze stupefacenti e versava in condizioni molto gravi. Il Venerd\u00ec Santo di quello stesso 1990, in seguito ad un alterco tra padre e figlio, Claus Luthe ebbe un moto di furore ed accoltell\u00f2 a morte il figlio. Accusato di omicidio, fu condannato a 33 mesi di reclusione, ma venne scarcerato prima di scontare per intero la pena. \nUna volta tornato in libert\u00e0, Claus Luthe ricevette nuovamente la proposta da parte dei vertici BMW di tornare nell'organico ma rifiut\u00f2, troppo provato psicologicamente dagli ultimi eventi personali, e prefer\u00ec limitarsi a fornire consulenza sempre presso la casa bavarese: al suo posto fu assunto Chris Bangle come capo design.\nClaus Luthe mor\u00ec nel 2008 a Monaco di Baviera, all'et\u00e0 di 75 anni.\nModelli progettati.\nDurante la sua lunga carriera Claus Luthe ha collaborato con molte case automobilistiche creando o contribuendo a creare numerosi modelli, tra i quali:\nper NSU (1956-1971):\nper Audi (1971-1976):\nper BMW (1976-1990):"}
{"id": "2402134", "revid": "110157", "url": "https://it.wikipedia.org/wiki?curid=2402134", "title": "Dippoldiswalde", "text": "Dippoldiswalde \u00e8 una citt\u00e0 di 10.544 abitanti della Sassonia, in Germania.\nAppartiene al circondario della Svizzera Sassone-Monti Metalliferi Orientali (targa PIR).\nDippoldiswalde si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "2402137", "revid": "1305772", "url": "https://it.wikipedia.org/wiki?curid=2402137", "title": "San Ludovico (Donatello)", "text": "San Ludovico di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 164 cm di altezza e risale al 1446-1453. \nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino. \nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo. \nDescrizione.\n\"San Ludovico\" \u00e8 ritratto in piedi, e fa \"pendant\" con l'altro vescovo, \"San Prosdocimo\". Di solito vengono collocate come le due figure pi\u00f9 lontane dal centro, che chiudono con i due bastoni pastorali la serie.\nSan Ludovico di Tolosa, soggetto anche di un'altra importante opera di Donatello (1423-1425) \u00e8 ritratto come un giovane abbigliato con un ampio mantello che copre il saio francescano. Un lembo del mantello \u00e8 aperto e appoggiato sulla spalla sinistra, per cui farebbe pensare, con la leggera torsione della testa, a una collocazione a sinistra del centro. Tracce di doratura decorano il mantello e la mitria. \nLa statua ha uno sviluppo basato sulle linee verticali, che ne esaltano l'altezza. \nIn quest'opera il volto \u00e8 meno espressivo che nell'opera giovanile, come un po' tutte le altre statue a tutto tondo dell'altare, dove mancano caratterizzazioni in tensione. Come nell'altra opera per\u00f2 anche qui il panneggio appare pesante e quasi schiacciante. Le braccia sono di lunghezza eccessiva e le mani sovradimensionate in rapporto alla figura. Con la sinistra compie un gesto di benedizione e con la destra regge il pastorale."}
{"id": "2402140", "revid": "1543377", "url": "https://it.wikipedia.org/wiki?curid=2402140", "title": "Marco Emilio Lepido (console 232 a.C.)", "text": "Biografia.\nMarco Emilio Lepido fu console romano nel 232 a.C., in un periodo di transizione tra la prima e la seconda guerra punica; nello stesso anno fu anche augure. Durante il suo consolato i Romani colonizzarono il territorio a sud di \"Ariminum\", l\"'agrum gallicum\", nella Gallia Cisalpina, dal quale cacciarono, dopo averli sconfitti, i Galli Senoni.\nNello stesso anno la Sardegna, da poco sottomessa dal suo predecessore, Manio Pomponio Matone, si sollev\u00f2 contro la dominazione romana. Tornando col suo collega Marco Publicio Malleolo con un ricco bottino approdarono sulle coste della Corsica, ma vennero attaccati dagli isolani corsi, che si impossessarono del bottino. Fu poi \"consul suffectus\" nel 221 a.C..\nTito Livio racconta che nel 218 a.C., quando era ormai scoppiata la seconda guerra punica, egli era in Sicilia come propretore. Il tiranno Gerone di Siracusa, quando venne a sapere che una flotta cartaginese stava dirigendosi su Lilibeo per occupare la citt\u00e0 romana, gli consigli\u00f2 di porrvi un forte presidio a sua difesa. Emilio Lepido si attiv\u00f2 immediatamente inviando nelle diverse citt\u00e0 degli ambasciatori e dei tribuni, affinch\u00e9 i presidi fossero particolarmente vigili di fronte a questa minaccia e in modo che Lilibeo fosse fornito di ogni possibile forma di difesa.\nMor\u00ec nel 216 a.C.; in occasione della sua morte i tre figli, Lucio, Quinto e Marco, organizzarono in suo onore imponenti giochi gladiatorii, nei quali si affrontarono ventidue coppie di gladiatori."}
{"id": "2402142", "revid": "124752062", "url": "https://it.wikipedia.org/wiki?curid=2402142", "title": "Judge (gruppo musicale)", "text": "I Judge sono stati un gruppo hardcore punk statunitense, formato a New York nel 1987 dal chitarrista degli Youth of Today, John \"Porcell\" Porcelly e l'ex-batterista di Death Before Dishonor e Youth of Today, Mike \"Judge\" Ferraro. Sono considerati uno dei maggiori gruppi straight edge e della scena hardcore newyorkese, soprattutto per aver rivitalizzato lo stile metalcore assieme ai Killing Time.\nIl gruppo \u00e8 stato fortemente criticato a causa dei suoi testi fortemente straight edge, particolarmente dalle fanzine come Maximumrocknroll di San Francisco. La musica \u00e8 caratterizzata da forti influenze heavy metal nei riff, rifacendosi a gruppi come Agnostic Front e Dirty Rotten Imbeciles.\nStoria del gruppo.\nNel 1988 pubblicarono il loro primo EP, \"New York Crew\", con l'etichetta di Porcell, la Schism Records fondata assieme al chitarrista Alex Brown, gi\u00e0 nei Side By Side e nei Gorilla Biscuits. L'album conteneva 5 tracce, tra le quali la reinterpretazione di \"Warriors\" del gruppo Oi! Blitz. Nella registrazione Porcelly e Ferraro costituiscono un duo, con il primo al basso e alla chitarra e il secondo alla voce e alla batteria. La formazione verr\u00e0 poi completata con l'aggiunta del bassista Jimmy Yu, precedentemente con Ferraro nei Death Before Dishonor, successivamente chiamati Supertouch, ed il batterista \"Lukey\" Luke Abbey, ex-Warzone e Gorilla Biscuits.\nCon la nuova formazione con Sammy Siegler (ex-Side By Side, Youth of Today e Project X) alla batteria e Matt Pincus al basso, i Judge, dopo aver firmato per la Revelation Records, entrarono al Chung King Studio per registrare il loro \"Bringin' It Down\". In quei giorni per\u00f2 le sale migliori erano occupate delle tre band hip hop Run-DMC, Beastie Boys e LL Cool J. Questo fattore, unito ad un tecnico del suono non particolarmente legato a sonorit\u00e0 hardcore punk e per di pi\u00f9 cocainomane ed alle inevitabili frizioni che scaturirono con una band straight edge intransigentemente salutista, produsse un album giudicato inadeguato dai Judge. L'etichetta volle comunque pubblicarlo con il titolo di \"Chung King Can Suck It\" in una edizione limitata a 100 copie per coprire quantomeno i pre-acquisti, producendo cos\u00ec un album estremamente raro che nel 2015 diverr\u00e0 il disco hardcore punk venduto alla cifra pi\u00f9 alta su Discogs con una quotazione di 6048 dollari.\nNello stesso anno i Judge registrano nuovamente ai Normandy Sound di Rhode Island, dove avevano registrato anche i Cro-Mags per il loro \"The Age of Quarrel\". \"Bringin' It Down\" viene pubblicato nel 1989, e i quattro continuano i concerti fino al 1991, pubblicando prima di sciogliersi anche un altro EP, \"There Will Be Quiet\"."}
{"id": "2402143", "revid": "466539", "url": "https://it.wikipedia.org/wiki?curid=2402143", "title": "Francesco Alliata", "text": "Biografia.\nLe origini.\nNasce a Palermo, da Gabriele Alliata Bazan e Vittoria San Martino (figlia dello storico Francesco San Martino e De Spucches, duca di Santo Stefano e nobile della famiglia dei principi San Martino Pardo) come Francesco Giuseppe Felice Immacolata Melchiorre Baldassarre Gaspare Dazio Signoretto Alliata, XIV principe di Villafranca e del Sacro Romano Impero, altezza serenissima, grande di Spagna di prima classe (investito nel 1978), duca di Salaparuta, principe di Valguarnera e di Montereale, di Ucria, Trecastagni, Buccheri, Castrorao e Saponara. Tra i suoi titoli, c'\u00e8 anche quello di primo corriere maggiore ereditario del Regno di Sicilia e cavaliere di Malta.\nL'esperienza della Panaria film.\nDopo gli studi di giurisprudenza a Palermo, durante i quali partecipa al Gruppo Universitario Fascista studentesco, insieme al cugino Quintino di Napoli e agli amici Giovanni Mazza, Pietro Moncada di Patern\u00f2, Renzo Avanzo, Fosco Maraini, decide di realizzare una serie di cortometraggi subacquei nelle isole Eolie, primi nel loro genere in Italia, con attrezzature reperite negli Stati Uniti.\nIn seguito, grazie all'interessamento dello stesso Roberto Rossellini, fondano la Panaria Film, che produrr\u00e0 tra gli altri il film \"Vulcano\" con Anna Magnani e \"La carrozza d'oro\" di Jean Renoir.\nQuei documentari restano tutt'oggi opere di immenso valore, e l'avventura di quei quattro intraprendenti ragazzi ha segnato, seppure per poco, una delle pagine pi\u00f9 belle del cinema italiano.\nDiscendenza.\nDopo la chiusura della Panaria, si \u00e8 dedicato all'attivit\u00e0 imprenditoriale, producendo gelati e sorbetti siciliani, con il marchio di famiglia \"XIV Duca di Salaparuta\".\nDal matrimonio con Teresa Correale di Santacroce ha avuto Vittoria Alliata di Villafranca, scrittrice, traduttrice e studiosa del mondo arabo.\nL'eredit\u00e0 di capo della famiglia Alliata ricadr\u00e0 sul principe Gabriele Alliata di Villafranca, figlio del fratello, il principe Raimondo Alliata di Villafranca, scomparso prematuramente il 23 maggio 1974."}
{"id": "2402144", "revid": "2114749", "url": "https://it.wikipedia.org/wiki?curid=2402144", "title": "Daewoo Lacetti", "text": "La Daewoo Lacetti (abbreviazione di Nubira Lacetti) \u00e8 un'autovettura prodotta dal gruppo General Motors dal 2002 al 2009, commercializzata in Europa con il marchio Daewoo tra il 2004 e il 2005. Da quell'anno in poi ha adottato il marchio Chevrolet anche in quest'ultimo mercato ed \u00e8 rimasta in produzione fino al 2009.\nL'auto \u00e8 stata prodotta in due distinte generazioni, di cui la seconda \u00e8 stata commercializzata come Daewoo Lacetti Premiere solo in Corea del Sud fino al 2011 mentre in Europa \u00e8 stata sostituita dalla versione hatchback della Chevrolet Cruze.\nEssendo presente a livello globale, \u00e8 stata venduta sotto diversi marchi e nomi in tutto il mondo anche come Chevrolet Optra, Suzuki Reno, Holden Viva, Daewoo Gentra e Ravon Gentra.\nPrima generazione (2002-2009).\nLa prima serie \u00e8 stata presentata nel 2002 al Salone dell'auto di Seul. Disegnata da Giorgetto Giugiaro tramite la sua azienda Italdesign, la Lacetti non \u00e8 altro che la versione hatchback della Daewoo Nubira, dalla quale riprende la piattaforma di base. Frutto di un progetto della General Motors che prevedeva la produzione di una vettura destinata ad essere venduta in tutto il mondo ad un prezzo concorrenziale, la Lacetti ha debuttato in Europa al Salone dell'automobile di Ginevra nel 2004.\nIl telaio progettato per resistere ai fondi stradali dissestati dei paesi emergenti adotta sospensioni anteriori MacPherson e al retrotreno il classico schema a ponte torcente poco costoso da produrre. La linea semplice senza inutili tocchi di originalit\u00e0 si \u00e8 fatta apprezzare soprattutto nel mercato interno. La carrozzeria a cinque porte \u00e8 stata studiata per ottenere una massima sfruttabilit\u00e0 e comodit\u00e0 dell'abitacolo.\nGli interni, ripresi dalla Nubira Station Wagon J200, sono stati progettati utilizzando materiali di discreta qualit\u00e0 evitando di incrementare inutilmente i costi di produzione. Per le versioni destinate ai mercati americani erano disponibili rifiniture per la plancia di colore alluminio e in simil radica.\nErano disponibili 3 allestimenti: SE, SX e CDX. L'ultimo era disponibile solo per le Lacetti pi\u00f9 potenti.\nSE comprendeva chiusura centralizzata, aria condizionata, 2 airbag, ABS, 4 freni a disco; SX aggiungeva fendinebbia, specchietti elettrici, 4 finestrini elettrici, bracciolo, porta occhiali da sole, volante multifunzione; CDX aggiungeva cerchi in lega, sensore pioggia, specchietti richiudibili e climatizzatore automatico.\nIl passaggio al marchio Chevrolet in Europa.\nIn seguito ad una riorganizzazione all'interno della General Motors, nel gennaio 2005 il marchio Daewoo \u00e8 stato sostituito nel mercato europeo da Chevrolet. Tutte le vetture prodotte fino ad allora con il marchio coreano subirono di conseguenza un restyling per cui adottarono il logo della Casa americana.\nMotorizzazioni.\nIn Europa la Lacetti venne equipaggiata con tre propulsori benzina da 1.4, 1.6 e 1.8 litri capaci di 94 (95), 109 e 122 cavalli (propulsori facenti parte della famiglia motoristica \"Ecotec\") mentre dal 2007 grazie ad un accordo effettuato dalla General Motors con l'italiana VM Motori alla gamma si aggiunse anche un turbodiesel 2,0 litri common-rail da 121 cavalli siglato \"TCDI\". Nei mercati asiatici e americani la vettura adottava anche un 2,0 litri benzina da 133 cavalli.\nChevrolet Lacetti Eco Logic.\nUna versione a GPL entr\u00f2 in listino gi\u00e0 nel 2005 denominata \"Lacetti Dual Power\" che abbinava alle motorizzazioni 1.4 e 1.6 16V un impianto a Gas prodotto dalla BRC. Dal 2007 la Lacetti 1.4 venne riomologata dalla casa costruttrice per godere dei contributi statali in Italia. Questa nuova versione assunse la denominazione \"Lacetti Eco Logic\". La Chevrolet dichiarava emissioni pari a 171 grammi di anidride carbonica emesse ogni chilometro nel ciclo misto.\nLa Lacetti nei mercati esteri.\nCome la Nubira da cui deriva, anche la Lacetti \u00e8 stata una delle principali world car del gruppo GM; di conseguenza la vettura ha assunto denominazioni differenti a seconda dei mercati. In Europa venne inizialmente venduta come Daewoo e dal 2005 come Chevrolet, e con la denominazione Lacetti furono vendute anche le Nubira J200 nei mercati est-europei. In Corea, invece, la vettura ha continuato ad essere prodotta con il marchio Daewoo. Negli Stati Uniti la Lacetti era conosciuta come Suzuki Forenza mentre in Canada e India veniva venduta come Chevrolet Optra. In Cina continua ad essere conosciuta come Buick Excelle HRV mentre in Australia \u00e8 stata venduta fino al 2008 come Holden Viva.\nProduzione.\nUscita di produzione nel 2009, sostituita in Europa dalla Chevrolet Cruze, la prima generazione della Lacetti era assemblata presso negli impianti di Bupyeong (Corea del Sud, da cui venivano importati gli esemplari destinati al mercato europeo), Bogot\u00e0 (Colombia) e Rayong (Thailandia).\nAttivit\u00e0 sportiva.\nLa Lacetti \u00e8 stata scelta dalla Chevrolet come autovettura da iscrivere al campionato WTCC del 2005. Pilotata da Alain Menu, Nicola Larini e Robert Huff, la vettura presentava un propulsore 4 cilindri con lubrificazione a carter umido. Tale motore era gestito da un cambio sequenziale Hewland a 6 marce. La sospensione anteriore era costituita da ammortizzatori McPherson a gas, molle elicoidali e barra antirollio, mentre quella posteriore era formata da assale doppio, molle elicoidali, ammortizzatori a gas e barra antirollio. L'impianto frenante era composto da quattro freni a disco.\nSicurezza.\nLa Lacetti \u00e8 stata sottoposta ai crash test australiani ANCAP nel 2005 (denominata Holden Viva) ricevendo una valutazione complessiva di 4 stelle. L'ABS non era di serie ma optional e l'ESP non era disponibile neppure a pagamento.\nSeconda generazione (dal 2009 al 2011).\nLa seconda serie della Lacetti viene commercializzata dal 2009 soltanto in Corea. La vettura in realt\u00e0 non \u00e8 altro che una Chevrolet Cruze con la sola eccezione del logo Daewoo, denominata Lacetti Premiere per sottolineare le numerose qualit\u00e0 apportate al nuovo progetto sviluppato su un'inedita piattaforma (\"Delta II\"), che avrebbe fatto da base anche alla quarta generazione della Opel Astra. La nuova Lacetti Premiere, rispetto alla precedente serie, abbandona la carrozzeria cinque porte per adottare un pi\u00f9 tradizionale schema di una berlina tre volumi a quattro porte.\nNel 2011 \u00e8 uscita di produzione, abbandonando anche in Corea il marchio Daewoo e sostituendolo con quello Chevrolet, ormai presente a livello globale."}
{"id": "2402152", "revid": "661526", "url": "https://it.wikipedia.org/wiki?curid=2402152", "title": "Denim chiaro", "text": ""}
{"id": "2402153", "revid": "767487", "url": "https://it.wikipedia.org/wiki?curid=2402153", "title": "I sette calici dell'eresia", "text": "I sette calici dell'eresia \u00e8 un romanzo di C. J. Sansom ambientato nel XVI secolo, pubblicato in Italia nel 2008 dalla casa editrice Sperling &amp; Kupfer.\nTrama.\nLa vicenda si svolge nell'arco di 4 settimane, fra marzo ed aprile 1543, con un breve epilogo nel mese di luglio.\nA Londra, sotto il regno di Enrico VIII, tra la popolazione serpeggiano superstizioni e dicerie inquietanti e dal Tamigi affiorano carcasse di pesci giganteschi.\nIn varie parti del regno una serie di raccapriccianti omicidi, portati a termine secondo un rituale ben preciso, sconvolgono un paese gi\u00e0 dilaniato dalle dispute religiose e dai processi per eresia e stregoneria.\nUna delle vittime \u00e8 un amico di Mastro Shardlake e cos\u00ec, nonostante i propositi di non immischiarsi pi\u00f9 in vicende politiche, spetta ancora una volta a lui, ed al suo fidato collaboratore Barak, venire a capo di questa complessa vicenda, dove le oscure profezie dell'Apocalisse sembrano cupamente avverarsi e dove la possessione diabolica sembra essere realt\u00e0.\nPersonaggi principali.\nMatthew Shardlake: avvocato superiore presso la Corte delle Suppliche;\nRoger Elliard: avvocato amico di Shardlake;\nDorothy Elliard: moglie di Roger ed amica di Shardlake;\nJack Barak: assistente di Shardlake;\nTamasin: moglie di Jack Barak;\nDaniel e Minnie Kite: genitori di Adam Kite;\nAdam Kite: ragazzo rinchiuso nel manicomio di Bedlam;\nGuy Malton: medico ex monaco, amico di Shardlake;\nPiers Hubberdyne: apprendista di Malton;\nGregory Harsnet: coroner aggiunto del re;\nThomas Cranmer: arcivescovo di Canterbury;\nEdward Seymour, conte di Hertford: uomo di corte;\nThomas Seymour: fratello di Edward;\nCatherine Parr: vedova di Lord Latimer."}
{"id": "2402157", "revid": "436907", "url": "https://it.wikipedia.org/wiki?curid=2402157", "title": "One Love (The Prodigy)", "text": "One Love \u00e8 un singolo del gruppo musicale britannico The Prodigy, pubblicato nell'ottobre 1993 come primo estratto dal secondo album in studio \"Music for the Jilted Generation\".\nDescrizione.\nIl brano \u00e8 caratterizzato da un campionamento vocale di \"Arabic Chant (Allah)\" di Zero-G.\nTracce.\nTesti e musiche di Liam Howlett."}
{"id": "2402158", "revid": "767487", "url": "https://it.wikipedia.org/wiki?curid=2402158", "title": "Severino Varela", "text": "Carriera.\nFamoso per giocare indossando un basco, \u00e8 stato uno dei pi\u00f9 prolifici attaccanti sudamericani degli anni trenta e quaranta. Divenuto professionista nel 1932 nel River Plate di Montevideo, pass\u00f2 quindi al Pe\u00f1arol nel 1935. Fece parte della formidabile formazione \"aurinegra\" che vinse quattro titoli uruguaiani consecutivi dal 1935 al 1938, prima di passare nel 1943 in Argentina al Boca Juniors.Torn\u00f2 al Pe\u00f1arol nel 1946, con cui chiuse la carriera l'anno seguente.\nCon la nazionale uruguaiana vinse l'edizione 1942 del Campeonato Sudamericano (attuale Coppa America). Con 15 goal (realizzati complessivamente in tre edizioni) \u00e8 il terzo miglior realizzatore della storia del torneo, dietro all'argentino M\u00e9ndez e al brasiliano Zizinho."}
{"id": "2402159", "revid": "729019", "url": "https://it.wikipedia.org/wiki?curid=2402159", "title": "Andalucia Tennis Experience 2009", "text": "L'Andalucia Tennis Experience 2009 \u00e8 stato un torneo di tennis giocato sulla terra rossa. \u00c8 stata la 1\u00aa edizione dell'Andalucia Tennis Experience, che fa parte della categoria International nell'ambito del WTA Tour 2009. Si \u00e8 giocato nelle Club de Tenis Puente Romano a Marbella in Spagna, dal 6 al 12 aprile 2009.\nCampioni.\nSingolare.\n Jelena Jankovi\u0107 ha battuto in finale Carla Su\u00e1rez Navarro, 6\u20133, 3\u20136, 6\u20133\nDoppio.\n Klaudia Jans-Ignacik / Alicja Rosolska hanno battuto in finale Anabel Medina Garrigues / Virginia Ruano Pascual, 6\u20133, 6\u20133"}
{"id": "2402163", "revid": "3831", "url": "https://it.wikipedia.org/wiki?curid=2402163", "title": "Vittoria Alliata", "text": ""}
{"id": "2402168", "revid": "184925", "url": "https://it.wikipedia.org/wiki?curid=2402168", "title": "Undeas", "text": ""}
{"id": "2402169", "revid": "121802507", "url": "https://it.wikipedia.org/wiki?curid=2402169", "title": "Classe Portland", "text": "Classe Portland \u00e8 un gruppo di incrociatori pesanti costruiti per l'United States Navy nei primi anni trenta. Complessivamente, ne furono costruiti due: il capoclasse \"Portland\" e l\u2019\"Indianapolis\". Il primo fu radiato nel 1946 e demolito alla fine degli anni cinquanta, mentre il secondo fu affondato da un sottomarino giapponese il 30 luglio 1945, dopo aver trasportato a Tinian parti critiche della bomba atomica che fu poi fatta esplodere su Hiroshima.\nSviluppo.\nLa costruzione di una nuova classe di incrociatori venne intrapresa per l'US Navy all'inizio degli anni trenta. Il progetto era ampiamente basato sugli immediatamente precedenti classe Northampton, che erano entrati in servizio tra il 1928 e il 1931. Il nuovo progetto prevedeva principalmente delle modifiche alle sovrastrutture e un potenziamento dell'armamento secondario imbarcato.\nI piani originali prevedevano che i nuovi incrociatori avrebbero dovuto essere cinque, con gli hull classification symbol compresi tra CA-32 e CA-36. Tuttavia, il progetto delle unit\u00e0 successive (tra CA-37 e CA-41) era caratterizzato da caratteristiche talmente superiori da indurre i vertici della marina a \u201criordinare\u201d queste navi secondo le nuove specifiche. Per\u00f2, visto che la costruzione di due esemplari era stata affidata a costruttori privati, cambiare le specifiche sarebbe stato troppo costoso. Si decise cos\u00ec di ultimare questi due incrociatori secondo il progetto originale, e di completare le altre tre secondo il nuovo progetto (cosa che non comportava grosse spese). Queste due navi, \"Portland\" e \"Indianapolis\", andarono a formare la classe Portland. Le restanti tre, con altre costruite successivamente, costituirono invece la classe New Orleans.\nTecnica.\nI Portland erano sostanzialmente una versione migliorata dei Northampton. Dal punto di vista tecnico, differivano per le diverse sovrastrutture, le dimensioni (di pochi metri superiori), e il relativo incremento del dislocamento. Il sistema propulsivo era il medesimo, con un'autonomia di ben 10.000 miglia a 15 nodi.\nL'armamento principale era costituito da nove cannoni da 203\u00a0mm in tre torri trinate, mentre quello secondario comprendeva 8 pezzi da 127\u00a0mm in torri binate (contro i quattro dei precedenti Northampton). La protezione antiaerea era assicurata da 32 cannoni da 40\u00a0mm lunghi 56 calibri e da 28 da 20\u00a0mm lunghi 70 calibri. Al contrario dei Northampton, non erano imbarcati tubi lanciasiluri. Per rispettare i limiti di peso imposti dal trattato navale di Washington, si decise di progettare e costruire le navi senza alcune delle corazzature che erano tipiche delle grandi unit\u00e0 da guerra, e di proteggere le sole parti vitali. Il risultato fu: navi pi\u00f9 vulnerabili, ma dotate di una grande velocit\u00e0.\nServizio.\nI Portland entrarono in servizio tra il 1932 e il 1933. Entrambe le unit\u00e0 presero parte alla seconda guerra mondiale, nel fronte del Pacifico contro il Giappone.\nL\u2019\"Indianapolis\" venne affondato dal sommergibile nipponico \"I-58\" poco dopo la mezzanotte del 30 luglio 1945, mentre era di ritorno dall'isola di Tinian, dove aveva consegnato parti critiche per l'assemblaggio del primo ordigno atomico della storia, che in seguito sarebbe esploso su Hiroshima. La maggior parte dell'equipaggio perse la vita per una combinazione letale di esposizione al sole, deidratazione e attacchi di squalo durante i quattro giorni di attesa dei soccorsi in mare aperto dopo l'affondamento.\nIl \"Portland\" fu posto in riserva nel 1946. Nel 1952 si ipotizz\u00f2 di sottoporre a opere di ammodernamento la nave, ma poi si rinunci\u00f2. Il 1\u00ba marzo 1959 il \"Portland\" fu definitivamente radiato, e successivamente demolito."}
{"id": "2402182", "revid": "339392", "url": "https://it.wikipedia.org/wiki?curid=2402182", "title": "Mitra Thompson", "text": ""}
{"id": "2402184", "revid": "1782831", "url": "https://it.wikipedia.org/wiki?curid=2402184", "title": "Natalya Simonova", "text": "Natalya Fyodorovna Simonova (in russo: \u041d\u0430\u0442\u0430\u043b\u044c\u044f \u0424\u0451\u0434\u043e\u0440\u043e\u0432\u043d\u0430 \u0421\u0438\u043c\u043e\u043d\u043e\u0432\u0430) \u00e8 un personaggio immaginario nel film di James Bond \"GoldenEye\", interpretato dall'attrice e modella polacca Izabella Scorupco.\nBiografia del film.\nNatalya Simonova lavora come programmatrice di livello 2 presso la struttura Severnaya, su lavori che coinvolgono sistemi di guida missilistica. Quando il traditore generale Ouromov e Xenia Onatopp attaccano la stazione con un elicottero Tiger rubato, lei rimane l'unica sopravvissuta oltre a Boris Grishenko, che si era alleato con Ourumov e Alec Trevelyan, la mente del piano.\nTenta di trovare Boris, che crede essere innocente; la incontra in una cattedrale e la consegna a Onatopp.\nSimonova e Bond, che sono stati entrambi catturati da Trevelyan, sono intrappolati nell'elicottero Tiger rubato. L'elicottero spara missili contro se stesso, ma Bond riesce a espellere i due, che vengono successivamente arrestati dal governo russo.\nOurumov lascia Bond libero di scagionare il proprio nome dall'omicidio; Bond fugge, ma perde Natalya nel processo. Quindi la salva da Ourumov e Trevelyan, e diventano amanti.\nI due seguono poi Trevelyan a Cuba, dove lei mette in dubbio la sua \"insensibilit\u00e0 professionale\" durante una discussione:\nNatalya: \"Come puoi comportarti cos\u00ec? Come puoi essere cos\u00ec freddo?\" Bond: \"\u00c8 quello che mi fa restare in vita.\" Natalya: \"No. \u00c8 quello che ti fa rimanere da solo.\" Infine, i due assaltano la base satellitare di Trevelyan, dove Natalya \u00e8 in grado di impedire che il satellite Mischa distrugga Londra. Natalya irrompe nella sala computer e ripristina la rotta del satellite per provocare un'esplosione sull'Oceano Atlantico. Distrugge il satellite GoldenEye e requisisce un elicottero per raccogliere Bond e se stessa usando la pistola che Bond le ha dato. Natalya salva Bond subito dopo aver sconfitto Trevelyan. Lei e lui partono con l'elicottero e vengono lasciati a una certa distanza. Jack Wade stava aspettando i due. Li raccoglie in elicottero, concludendo il film.\nAltre apparizioni.\nSimanova appare in due videogiochi. Appare per prima in GoldenEye (videogioco), dove ha pi\u00f9 o meno lo stesso ruolo del film. Viene salvata da Bond, rapita da Janus e in seguito aiuta Bond a fermare Trevelyan e il satellite GoldenEye.\nAppare anche in GoldenEye (videogioco del 2010). Ancora una volta, aiuta Bond nella sua missione per abbattere il gruppo Janus e fermare il satellite GoldenEye."}
{"id": "2402185", "revid": "1305772", "url": "https://it.wikipedia.org/wiki?curid=2402185", "title": "San Prosdocimo (Donatello)", "text": "San Prosdocimo di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 163 cm di altezza e risale al 1446-1453. \nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino. \nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo. \nDescrizione.\nSan Prosdocimo, primo vescovo di Padova, \u00e8 ritratto in piedi, e fa \"pendant\" con l'altro vescovo, \"San Ludovico\". Di solito vengono collocate come le due figure pi\u00f9 lontane dal al centro, che chiudono con i due bastoni pastorali la serie.\nIl vescovo \u00e8 ritratto come un barbuto e con un ampio mantello, mentre in mano tiene un libro e il tipico attributo dell'anfora, con la quale battezz\u00f2 santa Giustina. Le sopracciglia aggrottate gli conferiscono un'espressione torva, che guarda verso il basso girandosi leggermente verso destra, per cui si presuppone che fosse originariamente collocato a destra del centro. Tracce di doratura decorano il mantello e la mitria. La veste ha pieghe di traiettoria prevalentemente verticale, mentre il mantello avvolto attorno al corpo si sovrappone con linee di diversa inclinazione."}
{"id": "2402189", "revid": "729019", "url": "https://it.wikipedia.org/wiki?curid=2402189", "title": "Amaranta Fern\u00e1ndez", "text": "Gioca nel ruolo di centrale."}
{"id": "2402192", "revid": "80598", "url": "https://it.wikipedia.org/wiki?curid=2402192", "title": "Rhapsodie / Er hatte blaue Augen", "text": ""}
{"id": "2402197", "revid": "339392", "url": "https://it.wikipedia.org/wiki?curid=2402197", "title": "Und dann / Die Liebe am Sonntag", "text": ""}
{"id": "2402198", "revid": "339392", "url": "https://it.wikipedia.org/wiki?curid=2402198", "title": "Welt der velvorenen Traume / Die grosste Schau", "text": ""}
{"id": "2402202", "revid": "729019", "url": "https://it.wikipedia.org/wiki?curid=2402202", "title": "Pilar (Surigao del Norte)", "text": "Pilar \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nPilar \u00e8 formata da 15 baranggay:"}
{"id": "2402208", "revid": "767487", "url": "https://it.wikipedia.org/wiki?curid=2402208", "title": "Othon Mataragas", "text": "Egli \u00e8 conosciuto anche semplicemente come Othon, scritto pure OTHON (tutto maiuscolo).\nBiografia.\nFrequente collaboratore di artisti quali Peter Christopherson e David Tibet, Othon \u00e8 un musicista eclettico e virtuoso del piano. Autore di musica per film (\"Otto; or, Up With Dead People\" di Bruce LaBruce, \"The Angelic Conversation\" di Derek Jarman in una nuova versione dal vivo e \"Nekromantik\" di J\u00f6rg Buttgereit), ha pubblicato nel 2008 il suo primo CD, \"Digital Angel\" (Durtro). Da alcuni anni si esibisce con il performer Ernesto Tomasini in concerti in giro per l'Europa (il duo si chiama Othon &amp; Tomasini), attraendo l'interesse della critica e di un pubblico di fedeli appassionati.\nNel 2010 a Othon &amp; Tomasini \u00e8 stato dedicato uno special alla radio nazionale spagnola, dove si sono esibiti dal vivo. L'anno precedente hanno preso parte ad uno spettacolo del performance artist Ron Athey, andato in scena al Museo d'arte contemporanea Donnaregina di Napoli. Le loro esibizioni pi\u00f9 recenti a Londra, si sono svolte alla Queen Elizabeth Hall, alla storica Roundhouse, come ospiti speciali al concerto londinese di Marc Almond, nel West End e alla National Portrait Gallery.\nOthon sta attualmente lavorando al suo secondo album che comprender\u00e0 brani cantati da Tomasini, Marc Almond e Camille O'Sullivan."}
{"id": "2402210", "revid": "179777", "url": "https://it.wikipedia.org/wiki?curid=2402210", "title": "Gens Cecilia Metella", "text": ""}
{"id": "2402213", "revid": "416175", "url": "https://it.wikipedia.org/wiki?curid=2402213", "title": "San Daniele (Donatello)", "text": "San Daniele di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 153\u00a0cm di altezza e risale al 1446-1453.\nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino.\nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo.\nDescrizione.\nSan Daniele, protettore di Padova (una rappresentazione della citt\u00e0 \u00e8 nelle sue mani) \u00e8 ritratto in piedi, e fa \"pendant\" con l'altra protettrice della citt\u00e0, santa Giustina. Entrambe le statue hanno un braccio disteso col palmo aperto, destro per Daniele e sinistro per Giustina. Ma se nell'altare originale le loro mani dovevano indicare la \"Madonna col Bambino\" al centro, nella ricostruzione di Boito esse sono state usate per indicare l'esterno, in particolare indicando le due statue di vescovo (\"San Ludovico\" e \"San Prosdocimo\") poste alle estremit\u00e0 su un registro inferiore.\nSan Daniele \u00e8 ritratto come un giovane diacono che veste una dalmatica con une decorazione a rilievo di putti (in basso) e un cherubino (sul petto). A differenza della \"Santa Giustina\", la sua veste procede dritta verso il basso quasi senza pieghe, mentre nella santa \u00e8 raccolta all'altezza dei fianchi in pieghe vibranti e scomposte.\nIn quest'opera, come un po' tutte le altre statue a tutto tondo dell'altare, mancano caratterizzazioni espressive in tensione."}
{"id": "2402214", "revid": "767487", "url": "https://it.wikipedia.org/wiki?curid=2402214", "title": "Placer (Surigao del Norte)", "text": "Placer \u00e8 una municipalit\u00e0 di Quarta classe delle Filippine, situata nella Provincia di Surigao del Norte, nella Regione di Caraga.\nPlacer \u00e8 formata da 20 baranggay:"}
{"id": "2402215", "revid": "110157", "url": "https://it.wikipedia.org/wiki?curid=2402215", "title": "Air Koryo", "text": "La Air Koryo Korean Airways, conosciuta come Air Koryo (, in precedenza denominata ), \u00e8 la compagnia aerea di bandiera della Repubblica Democratica Popolare di Corea. \u00c8 di propriet\u00e0 interamente statale, ha sede a Pyongyang ed ha come base operativa l'aeroporto internazionale di Sunan. Sono presenti degli uffici dell'azienda a Pechino, Shenyang, Shanghai, Kuwait City, Berlino, Mosca e Vladivostok.\nDeve il suo nome alla dinastia dei Koryo, che govern\u00f2 sulla penisola coreana e la unific\u00f2.\nStoria.\nNel 1945 venne creata nell'Amministrazione civile sovietica in Corea una compagnia per voli interni tra Pyongyang, Hamhung and Chongjin. Nel 1950, la Corea del Nord e l'Unione Sovietica fondarono la Societ\u00e0 di trasporto aereo sovietico-coreano SOKAO (; ) per collegare Pyongyang con Mosca. I voli regolari iniziarono nello stesso anno. I servizi furono sospesi con lo scoppio della guerra di Corea e i voli ripresero nel 1953 con la livrea UKAMPS sotto la gestione del ministero dei trasporti della Repubblica Democratica di Corea. La flotta era composta da Antonov An-2, Lisunov Li-2 e Ilyushin Il-14.\nNel 1954, venne fondata l'Amministrazione dell'aviazione civile di Corea (, ) e l'omonima compagnia aerea venne fondata il 21 settembre 1955. I primi voli regolari diretti erano da Pyongyang a \u010cita e Pechino. La prima rotta interna fu aperta nel 1957 e prevedeva il volo Pyongyang-Hamh\u016dng-Chongjin. Negli anni sessanta furono aggiunti alla flotta gli Ilyushin Il-18. Nel 1970 e nel 1974 furono aggiunte le destinazioni di Hyesan e Chabarovsk.\nIl primo jet, un Tupolev Tu-154, vol\u00f2 nel 1975 e furono aggiunte le rotte per Mosca, Praga e Berlino Est. Il grande problema di questo aereo era la scarsa autonomia che costringeva a effettuare soste tecniche a Irkutsk e Novosibirsk. Nel 1980, quando cominciarono a essere utilizzati degli Ilyushin Il-62 il collegamento con la capitale russa divenne diretto. Si aggiunsero inoltre voli verso Sofia. I collegamenti interni erano effettuati con dei Tu-134s e An-24s.\nLa fine della guerra fredda ridimension\u00f2 la compagnia che dovette eliminare moltissimi voli verso l'Europa. Nel febbraio 1992 la CAAC inizi\u00f2 i voli per Niigata e Nagoya. Il 28 marzo dello stesso anno, il governo nordcoreano decise di rinominare la Chos\u014fn Minhang in Air Koryo. Nel 1993 fu inaugurata la rotta con Bangkok, e furono acquistati tre Ilyushin Il-76 cargo per i collegamenti con Cina e Russia. Inoltre l'acquisizione di \nDal marzo del 2006 ad Air Koryo \u00e8 proibito operare voli nello spazio aereo dell'Unione europea. Tale drastica decisione fu presa a seguito di alcuni controlli a sorpresa effettuati sui velivoli della compagnia in Francia e Germania, che avevano evidenziato deficienze negli standard di sicurezza, che la compagnia non provvide celermente a sistemare, dimostrando inoltre scarsa comunicativit\u00e0 e trasparenza nei confronti delle autorit\u00e0 competenti.\nNel 2007, la Air Koryo ha acquistato due nuovi Tupolev Tu-204 che hanno assicurato il ripristino di alcuni vecchi collegamenti internazionali, tra i quali Mosca. Dal 31 marzo del 2010, a seguito di un aggiornamento delle liste della Commissione europea, tale divieto \u00e8 stato revocato per due aeromobili del tipo Tu 204, che possono dunque entrare nei cieli comunitari, in quanto dotati di moderni ausili e apparecchiature di sicurezza; il resto della flotta resta bandito dallo spazio aereo europeo.\nNel gennaio 2020, a causa della pandemia di COVID-19, il governo nordcoreano ha chiuso le frontiere ai cittadini stranieri, sospendendo di fatto tutti i voli internazionali della Air Koryo.\nDestinazioni.\nAir Koryo effettua voli regolari tra Pyongyang, Pechino, Shenyang e Vladivostok.\nVengono inoltre effettuati voli charter, utilizzati soprattutto da diplomatici, che toccano soprattutto Tokyo e che in passato hanno raggiunto, oltre Mosca, anche New York, Seul, Zurigo e Sofia.\nI primi voli charter regolari tra Corea del Nord e Corea del Sud hanno avuto inizio nel 2002, anche se il primo volo Air Koryo ad aver raggiunto la Corea del Sud \u00e8 avvenuto nell'agosto 2000, grazie a un incontro tra diplomatici.\nFino agli inizi degli anni 90 erano molto frequenti i collegamenti con l'Africa, poi via via soppressi.\nEssendo l'unica compagnia aerea nordcoreana l'Air Koryo ha ovviamente il monopolio dei voli domestici, che per\u00f2, data la difficolt\u00e0 nel reperire il carburante, sono spesso soppressi.\nA febbraio 2013, questo \u00e8 il network di destinazioni servite:\nFlotta.\nQuesta \u00e8 la flotta di Air Koryo ad agosto 2017:\nTupolev Tu-134 2 e Antonov An-24 3 Totale flotta aerea 21\nIncidenti.\nA causa del grande riserbo tenuto al riguardo dalle autorit\u00e0 nordcoreane, non \u00e8 possibile accertare se effettivamente questi siano gli unici incidenti occorsi alla compagnia."}
{"id": "2402219", "revid": "26891", "url": "https://it.wikipedia.org/wiki?curid=2402219", "title": "SOC Seagull", "text": ""}
{"id": "2402224", "revid": "416175", "url": "https://it.wikipedia.org/wiki?curid=2402224", "title": "Santa Giustina (Donatello)", "text": "Santa Giustina di Donatello \u00e8 una delle statue bronzee a tutto tondo che decorano l'altare di Sant'Antonio da Padova nella basilica del Santo a Padova. Misura 153\u00a0cm di altezza e risale al 1446-1453.\nStoria.\nL'opera fa parte delle sette statue a tutto tondo che decorano l'altare, che venne realizzato durante il soggiorno padovano del grande scultore fiorentino.\nLa statua venne fusa con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI santi disposti attorno al suo trono della \"Madonna col Bambino\" formavano cos\u00ec una sorta di Sacra conversazione scultorea, nel prezioso materiale del bronzo.\nDescrizione.\nSanta Giustina, martire e protettrice di Padova \u00e8 ritratta in piedi, e fa \"pendant\" con l'altro protettore della citt\u00e0, san Daniele. Entrambe le statue hanno un braccio disteso col palmo aperto, destro per Daniele e sinistro per Giustina. Ma se nell'altare originale le loro mani dovevano indicare la \"Madonna col Bambino\" al centro, nella ricostruzione di Boito esse sono state usate per indicare l'esterno, in particolare indicando le due statue di vescovo (\"San Ludovico\" e \"San Prosdocimo\") poste alle estremit\u00e0 su un registro inferiore.\nSanta Giustina \u00e8 ritratta come una giovane con corona e con gioielli che le pendono dai capelli. In mano tiene la palma del martirio e a differenza del \"San Daniele\", la sua veste \u00e8 raccolta all'altezza dei fianchi in pieghe vibranti e scomposte, anzich\u00e9 procedere dritta verso il basso quasi senza pieghe. L'effetto \u00e8 quello di maggiore leggerezza che ben si addice alla figura della santa.\nQuest'opera, come un po' tutte le altre statue a tutto tondo dell'altare, non \u00e8 caratterizzata da un'espressivit\u00e0 tesa, come accade invece in altri capolavori dell'artista tra cui il vicino \"Crocifisso (Donatello Padova)\", realizzato qualche anno prima."}
{"id": "2402225", "revid": "36426", "url": "https://it.wikipedia.org/wiki?curid=2402225", "title": "Crocifisso (Donatello Padova)", "text": ""}
{"id": "2402229", "revid": "767487", "url": "https://it.wikipedia.org/wiki?curid=2402229", "title": "San Benito (Surigao del Norte)", "text": "San Benito \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSan Benito \u00e8 formata da 6 baranggay:"}
{"id": "2402231", "revid": "287204", "url": "https://it.wikipedia.org/wiki?curid=2402231", "title": "Dalton Baldwin", "text": "Biografia.\nInizi\u00f2 lo studio della musica diplomandosi al Conservatorio di Oberlin, si perfezion\u00f2 poi con Madeleine Lipatti e Nadia Boulanger.\nIntraprese poi la sua carriera professionale decidendo di dedicarsi all'accompagnamento di cantanti lirici. Esegu\u00ec pi\u00f9 di cento registrazioni, riportando numerosi premi, con Elly Ameling e G\u00e9rard Souzay, in una collaborazione durata un trentennio. Con G\u00e9rard Souzay incise sia lied tedeschi che repertorio francese.\nNel corso della sua carriera di pianista accompagn\u00f2 numerosi grandi cantanti come Elly Ameling, Jessye Norman, Jos\u00e9 van Dam, Frederica von Stade, Teresa Berganza, Nicolai Gedda, William Parker, Pierre Fournier, Jennie Tourrel e Arl\u00e8ne Auger e soprattutto G\u00e9rard Souzay del quale divenne l'accompagnatore ufficiale nel repertorio francese (Gabriel Faur\u00e9, Poulenc ...) e per le arie contemporanee collabor\u00f2 con Frank Martin, Alberto Ginastera, Ned Rorem.\nIn seguito, pur avendo ridotto il numero dei concerti, Dalton Baldwin continu\u00f2 la sua carriera d'interprete ma si dedic\u00f2 soprattutto all'insegnamento. Dal 1984 fu insegnante del \"Westminster Choir College\" a Princeton e tenne corsi negli Stati Uniti, in Europa ed Asia.\nFece parte di numerose giurie di concorsi internazionali."}
{"id": "2402235", "revid": "288031", "url": "https://it.wikipedia.org/wiki?curid=2402235", "title": "Topazia Alliata di Salaparuta", "text": ""}
{"id": "2402237", "revid": "1924342", "url": "https://it.wikipedia.org/wiki?curid=2402237", "title": "Warrior's Dance", "text": "Warrior's Dance \u00e8 un singolo del gruppo musicale inglese The Prodigy, pubblicato l'11 maggio 2009 come terzo estratto dal quinto album in studio \"Invaders Must Die\"."}
{"id": "2402239", "revid": "729019", "url": "https://it.wikipedia.org/wiki?curid=2402239", "title": "San Francisco (Surigao del Norte)", "text": "San Francisco \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSan Francisco \u00e8 formata da 11 baranggay:"}
{"id": "2402243", "revid": "1005847", "url": "https://it.wikipedia.org/wiki?curid=2402243", "title": "Elezioni politiche a San Marino del 1959", "text": "Le elezioni politiche a San Marino del 1959 si tennero il 13 settembre per il rinnovo del Consiglio Grande e Generale; facevano seguito ai Fatti di Rovereta, verificatisi nel 1957.\nL'elettorato attivo e passivo era riservato ai cittadini sammarinesi maschi che avessero compiuto i 24 anni di et\u00e0.\nRisultati.\nLa maggioranza viene costituita da PDCS e PSDIS."}
{"id": "2402246", "revid": "74801", "url": "https://it.wikipedia.org/wiki?curid=2402246", "title": "Erberto Hoscam", "text": "Biografia.\nErberto Hoscam nacque in Inghilterra nel XII secolo. In qualit\u00e0 di arcivescovo di Conza fu presente al III Concilio Lateranense che si tenne nel 1179.\nMor\u00ec a Conza intorno al 1181 ed i suoi resti mortali si trovano presso la concattedrale di Santa Maria Assunta.\nCulto.\nLa sua memoria liturgica ricorre il 20 agosto.\n\u00c8 patrono della citt\u00e0 di Conza e dell'arcidiocesi di Conza."}
{"id": "2402251", "revid": "1774874", "url": "https://it.wikipedia.org/wiki?curid=2402251", "title": "Please Please Me/Ask Me Why", "text": "Please Please Me/Ask Me Why \u00e8 il secondo singolo discografico del gruppo musicale inglese The Beatles pubblicato nel Regno Unito e il primo ad uscire in Italia e negli Stati Uniti.\nDescrizione.\nAl momento della pubblicazione c'erano molte classifiche nel Regno Unito e la canzone si piazz\u00f2 al primo posto in tutte tranne in quella della rivista \"Record Retailer\", utilizzata successivamente come fonte storica dalla Official UK Charts Company.\nPlease Please Me.\nPubblicazione.\n\u00c8 la \"title track\" del loro primo album long playing, registrato per capitalizzare il successo del 45 giri. Inizialmente era una composizione di John Lennon, sebbene la sua forma definitiva sia stata influenzata significativamente dal produttore George Martin. Il brano venne inoltre scelto per la prima apparizione televisiva dei Beatles nel Regno Unito al \"Thank Your Lucky Stars\" dell'11 gennaio 1963.\nComposizione.\nI Beatles avevano ottenuto un certo successo al loro debutto con \"Love Me Do\", ma al di fuori di Liverpool e Amburgo erano ancora praticamente sconosciuti. Questo anche perch\u00e9 quando \"Love Me Do\" entr\u00f2 nelle classifiche inglesi il gruppo era ancora impegnato nell'ultima stagione ad Amburgo ed era quindi impossibilitato a promuovere attivamente il disco in patria. Tuttavia, il loro produttore George Martin sentiva che si trattava di un inizio promettente e decise di andare avanti con un secondo singolo.\nLo stesso Martin afferma che la versione originale di \"Please Please Me\" era troppo malinconica, troppo lenta, di conseguenza secondo lui aveva scarse possibilit\u00e0 di diventare la grande hit che il gruppo stava aspettando. John Lennon aveva concepito \"Please Please Me\" come un blues lento sullo stile di Roy Orbison. L'ispirazione gli venne ascoltando Orbison che cantava \"Only the Lonely\" alla radio ma anche da una canzone di Bing Crosby che recitava \"Please lend a little ear to my pleas\" (con la parola \"please\" ripetuta due volte, anche se nel secondo caso \u00e8 senza la 'e' finale ed assume un altro significato). Dalla combinazione di Roy Orbison e Bing Crosby venne fuori \"Please Please Me\".\nGeorge Martin ascolt\u00f2 la canzone per la prima volta nella seconda sessione di \"Love Me Do\" (quella dell'11 settembre 1962). La sua prima impressione fu che il brano avesse bisogno di essere \"tirato un po' su\" per cui chiese ai Beatles di modificarla, soprattutto aumentandone il ritmo. Con le modifiche apportate secondo le richieste di Martin, il produttore cap\u00ec immediatamente che \"Please Please Me\" sarebbe stato un successo.\nLe due uscite sul mercato americano.\nI diritti di pubblicazione di \"Please Please Me\" negli Stati Uniti vennero all'inizio offerti alla Capitol Records, etichetta discografica statunitense incorporata dalla EMI nel 1955. La Capitol Records non accett\u00f2 e i diritti vennero quindi gestiti dalla Transglobal, un'affiliata della EMI che si occupava di piazzare prodotti stranieri a etichette americane. Il disco venne offerto alla Atlantic Records, ma anche questa rifiut\u00f2. Alla fine venne raggiunto un accordo con la Vee Jay Records. Secondo una ricerca pubblicata nel 2004, il singolo \"Please Please Me\"/\"Ask Me Why\" venne pubblicato negli Stati Uniti il 7 febbraio 1963, esattamente un anno prima del primo viaggio dei Beatles a New York.\nDa notare che sulle prime stampe del disco da parte della Vee Jay (numero di catalogo 498) fu commesso un errore tipografico: il nome della band fu trasformato infatti da \"The Beatles\" a \"The Beattles\". Sulle copie successive l'errore venne corretto.\nDick Biondi, un disc jockey di Chicago e amico del produttore esecutivo della Vee Jay, Ewart Abner, trasmise il brano alla radio l'8 febbraio 1963, diventando cos\u00ec il primo DJ a far ascoltare un disco dei Beatles negli Stati Uniti. Tranne che a Chicago per\u00f2, il disco negli USA fu un fiasco con appena 7.310 copie vendute. Oggi le copie \"Vee Jay 498\", sia con l'ortografia corretta che con quella sbagliata, sono preziosi oggetti da collezione.\nNel gennaio del 1964, sull'onda dell'entusiasmo scatenato dall'uscita di \"I Want to Hold Your Hand\" e dopo l'apparizione dei Beatles al programma televisivo di Jack Paar, la Vee Jay decise di ristampare \"Please Please Me\" per il mercato americano. La casa discografica stavolta decise per\u00f2 di mettere \"From Me to You\" come lato B e il nuovo singolo venne pubblicato con il numero di catalogo 581.\nIn questa seconda versione \"Please Please Me\" fu un enorme successo, raggiungendo la terza posizione della classifica \"Hot 100\" di Billboard la seconda settimana del marzo 1964. A questo punto la Vee Jay era intenzionata a stampare il maggior numero di copie possibili del disco e questo port\u00f2 ad una certa difformit\u00e0 delle copertine e persino del titolo di alcune copie (alcune ad esempio riportavano la virgola nel titolo \"Please, Please Me\"). Il risultato fu un vertiginoso numero di copie diverse, alcune delle quali risultano estremamente rare.\nUna curiosit\u00e0 \u00e8 il fatto che, pur avendo venduto oltre un milione di copie della seconda versione di \"Please Please Me\", i Beatles non ricevettero alcun disco d'oro in quanto la Vee Jay non era membro della RIAA.\nAsk Me Why.\nIl brano \u00e8 soprattutto una composizione di John Lennon scritta all'inizio del 1962 ma, come tutti gli altri brani opera sua o di Paul, \u00e8 accreditata a Lennon/McCartney.\nMusica e arrangiamento.\nComplessa nell'arrangiamento, \"Ask Me Why\" si sforza di emulare lo stile di Smokey Robinson and the Miracles (la chitarra richiama \"What's So Good About Goodbye\" del 1961).\nTesto e significato.\nLa canzone appartiene al filone romantico che i Beatles avevano inaugurato con il retro del singolo precedente (\"P.S. I Love You\") e che svilupperanno nelle incisioni successive.\nRegistrazione.\n\"Ask Me Why\" \u00e8 stata registrata il 26 novembre 1962, lo stesso giorno che i Beatles provarono un'altra canzone, \"Tip of My Tongue\", firmata Lennon/McCartney e candidata per il lato B di \"Please Please Me\". Comunque, George Martin sentiva che su \"Tip of My Tongue\" c'era ancora da lavorare e alla fine la pass\u00f2 a Tommy Quickly.\n\u00c8 una canzone che i Beatles includevano nei loro concerti ed \u00e8 una delle 4 canzoni (oltre a \"B\u00e9same mucho\", \"Love Me Do\" e \"P.S. I Love You\") che suonarono all'audizione per la Parlophone il 6 giugno 1962, agli Abbey Road Studios.\nAccoglienza.\nNegli Stati Uniti il brano \u00e8 stato pubblicato inizialmente con \"Ask Me Why\" sul lato B ma non ebbe un grande impatto. Quando fu ripubblicato per il mercato americano il 3 gennaio 1964, questa volta con \"From Me to You\", raggiunse la terza posizione nella \"US Hot 100\".\nIn Italia l'8 febbraio 1964 arriva in prima posizione in classifica.\nLa rivista \"Rolling Stone\" ha messo \"Please Please Me\" al numero 184 nella lista delle 500 migliori canzoni di tutti i tempi.\nCover.\nCover di \"Please Please Me\" sono state eseguite (tra gli altri) da:"}
{"id": "2402254", "revid": "729019", "url": "https://it.wikipedia.org/wiki?curid=2402254", "title": "San Isidro (Surigao del Norte)", "text": "San Isidro \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSan Isidro \u00e8 formata da 12 baranggay:"}
{"id": "2402261", "revid": "124808", "url": "https://it.wikipedia.org/wiki?curid=2402261", "title": "Oompa-Loompa", "text": ""}
{"id": "2402262", "revid": "198326", "url": "https://it.wikipedia.org/wiki?curid=2402262", "title": ".50 BMG", "text": ""}
{"id": "2402266", "revid": "729019", "url": "https://it.wikipedia.org/wiki?curid=2402266", "title": "Santa Monica (Surigao del Norte)", "text": "Santa Monica \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSanta Monica \u00e8 formata da 11 baranggay:"}
{"id": "2402268", "revid": "1005847", "url": "https://it.wikipedia.org/wiki?curid=2402268", "title": "Elezioni politiche a San Marino del 1964", "text": "Le elezioni politiche a San Marino del 1964 si tennero il 13 settembre per il rinnovo del Consiglio Grande e Generale.\nL'elettorato attivo e passivo, gi\u00e0 riservato ai cittadini sammarinesi maschi che avessero compiuto i 24 anni di et\u00e0, fu esteso alle donne.\nRisultati.\nLa maggioranza viene costituita da PDCS e PSDIS."}
{"id": "2402271", "revid": "767487", "url": "https://it.wikipedia.org/wiki?curid=2402271", "title": "La venexiana (film)", "text": "La venexiana \u00e8 un film erotico del 1986 diretto da Mauro Bolognini e liberamente tratto dall'omonima commedia in lingua veneziana di anonimo del XVI secolo \"La venexiana\". La pellicola in alcuni paesi \u00e8 stata sottoposta a limitazioni di et\u00e0: 16 anni in Argentina, 12 in Francia e 13 in Spagna.\nTrama.\nCessata la peste a Venezia, due attraenti donne dell'alta societ\u00e0, la matura vedova Angela e la giovane sposa Valeria, durante il Carnevale si contendono i favori sessuali di Jules, giovane e bel forestiero, da loro notato mentre si aggira tra le calli. Il fortunato si introduce prima di notte, poi quasi all'alba, in casa d'entrambe, atteso con ansia e poi ben foraggiato."}
{"id": "2402272", "revid": "968255", "url": "https://it.wikipedia.org/wiki?curid=2402272", "title": "Kwoth", "text": "Kwoth, \u00e8 una divinit\u00e0 della mitologia delle popolazioni Nuer del Sudan del Sud.\nNel mito.\nDivinit\u00e0 che cre\u00f2 l'universo e le cose e le sorveglia, anche se agisce secondo il suo volere si dimostra per lo pi\u00f9 benigna. Non ha un corpo fisico e viaggia in continuazione. "}
{"id": "2402274", "revid": "767487", "url": "https://it.wikipedia.org/wiki?curid=2402274", "title": "Sison (Surigao del Norte)", "text": "Siaon \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSison \u00e8 formata da 12 baranggay:"}
{"id": "2402275", "revid": "228587", "url": "https://it.wikipedia.org/wiki?curid=2402275", "title": "Microsoft SharePoint Workspace", "text": "Microsoft SharePoint Workspace (precedentemente noto come Microsoft Office Groove 2007) \u00e8 stato un software sviluppato da Microsoft che offriva la possibilit\u00e0 di creare e gestire uno spazio di lavoro virtuale in cui i dipendenti di un'azienda potevano condividere informazioni, interagire attraverso chat, lavorare sia online che offline. \nInizialmente fu sviluppato da Ray Ozzie, creatore di Lotus Notes per la Groove Networks, fino all'acquisizione della compagnia da parte di Microsoft, nel marzo 2005.\nL'applicazione \u00e8 stata disponibile fino alla versione 2010 della \"suite\" Microsoft Office."}
{"id": "2402282", "revid": "1543377", "url": "https://it.wikipedia.org/wiki?curid=2402282", "title": "Castanea sativa", "text": "Il castagno europeo (Castanea sativa ), in Italia pi\u00f9 comunemente chiamato castagno, \u00e8 un albero appartenente alla famiglia Fagaceae. Negli ultimi decenni \u00e8 stato sovente introdotto, per motivi fitopatologici, il castagno giapponese (\"Castanea crenata\"). Le popolazioni presenti in Europa sono perci\u00f2 principalmente riconducibili a semenzali di castagno europeo o a castagni europei innestati sul giapponese o a ibridi delle due specie.\nImportanza economica e diffusione.\nIl castagno \u00e8 una delle pi\u00f9 importanti essenze forestali dell'Europa meridionale, in quanto ha riscosso, fin dall'antichit\u00e0, l'interesse dell'uomo per i molteplici utilizzi. Oltre all'interesse intrinseco sotto l'aspetto ecologico, questa specie \u00e8 stata largamente coltivata, fino ad estenderne l'areale, per la produzione del legname e del frutto. Quest'ultimo, in passato, ha rappresentato un'importante risorsa alimentare per le popolazioni rurali degli ambienti forestali montani e, nelle zone pi\u00f9 fresche prealpine, d'alta collina, in quanto erano utilizzate soprattutto per la produzione di farina di castagne.\nL'importanza economica del castagno ha attualmente subito un drastico ridimensionamento: la coltura da frutto \u00e8 oggi limitata alle cultivar di particolare pregio e anche la produzione del legname da opera si \u00e8 marcatamente ridotta. Del tutto marginale, infine, \u00e8 l'utilizzo delle castagne per la produzione della farina, che ha un impiego secondario nell'industria dolciaria.\nSi ritiene che buona parte delle superfici forestali a castagno siano derivate da una rinaturalizzazione di antiche coltivazioni abbandonate nel tempo, mentre la coltivazione si \u00e8 ridotta alle stazioni pi\u00f9 favorevoli, dove \u00e8 possibile ottenere le migliori caratteristiche merceologiche del cacumi, in particolare il legname.\nDescrizione botanica.\nIl castagno \u00e8 una pianta arborea, con chioma espansa e rotondeggiante ed altezza variabile, dai 10 ai 30 metri. il castagno \u00e8 una specie eliofila, caducifoglie e latifoglie. I castagni sono alberi molto longevi, possono diventare plurimillenari. La fioritura avviene a giugno e la fruttificazione a settembre-ottobre a seconda delle variet\u00e0.\nIn condizioni normali sviluppa un grosso fusto colonnare, con corteccia liscia, lucida, di colore grigio-brunastro. La corteccia dei rami \u00e8 di colore bianco ed \u00e8 cosparsa di lenticelle trasverse. Con il passare degli anni, generalmente dai quarant'anni in poi, la corteccia inizia a fessurarsi longitudinalmente a partire dal colletto.\nLe foglie sono alterne, provviste di un breve picciolo e, alla base di questo, di due stipole oblunghe. La lamina \u00e8 grande, lunga anche fino a 20-22\u00a0cm e larga fino a 10\u00a0cm, di forma lanceolata, acuminata all'apice e seghettata nel margine, con denti acuti e regolarmente dislocati. Le foglie giovani sono tomentose, ma a sviluppo completo sono glabre, lucide e di consistenza coriacea.\nI fiori sono unisessuali, presenti sulla stessa pianta. I fiori maschili sono riuniti in piccoli glomeruli a loro volta formanti amenti eretti, lunghi 5\u201315\u00a0cm, emessi all'ascella delle foglie. Ogni fiore \u00e8 di colore biancastro, provvisto di un perigonio suddiviso in 6 lobi e un androceo di 6-15 stami. I fiori femminili sono isolati o riuniti in gruppi di 2-3. Ogni gruppo \u00e8 avvolto da un involucro di brattee detto \"cupola\".\nIl frutto \u00e8 un achenio, comunemente chiamato \"castagna\", con pericarpo di consistenza cuoiosa e di colore marrone, glabro e lucido all'esterno, tomentoso all'interno. La forma \u00e8 pi\u00f9 o meno globosa, con un lato appiattito, detto \"pancia\", e uno convesso, detto \"dorso\". Il polo apicale termina in un piccolo prolungamento frangiato, detto \"torcia\", mentre il polo prossimale, detto \"ilo\", si presenta leggermente appiattito e di colore grigiastro. Questa zona di colore chiaro \u00e8 comunemente detta \"cicatrice\". Sul dorso sono presenti striature pi\u00f9 o meno marcate, in particolare nelle variet\u00e0 del gruppo dei marroni. Questi elementi morfologici sono importanti ai fini del riconoscimento varietale.\nGli acheni sono racchiusi, in numero di 1-3, all'interno di un involucro spinoso, comunemente chiamato \"riccio\", derivato dall'accrescimento della cupola. A maturit\u00e0, il riccio si apre dividendosi in quattro valve. Il seme \u00e8 ricco di amido.\nEsigenze ed adattamento.\nIl castagno \u00e8 una specie mesofila e moderatamente esigente in umidit\u00e0. Sopporta abbastanza bene i freddi invernali, subendo danni solo a temperature inferiori a -25\u00a0\u00b0C, ma diventa esigente durante la stagione vegetativa. Per questo motivo il castagno ha una ripresa vegetativa tardiva, con schiusura delle gemme in tarda primavera e fioritura all'inizio dell'estate. Al fine di completare il ciclo di fruttificazione, la buona stagione deve durare quasi 4 mesi. In generale tali condizioni si verificano nel piano montano (600\u20131300 m) delle regioni mediterranee o in alta collina pi\u00f9 a nord. In condizioni di umidit\u00e0 favorevoli pu\u00f2 essere coltivato anche nelle stazioni fresche del \"Lauretum\", spingendosi perci\u00f2 a quote pi\u00f9 basse. Condizioni di moderata siccit\u00e0 estiva determinano un rallentamento dell'attivit\u00e0 vegetativa nel mezzo della stagione e una fruttificazione irregolare. Le nebbie persistenti e la piovosit\u00e0 eccessiva nei mesi di giugno e luglio ostacolano l'impollinazione incidendo negativamente sulla fruttificazione.\nNelle prime fasi tollera un moderato ombreggiamento, fatto, questo, che favorisce una buona rinnovazione nei boschi maturi, ma in fase di produzione manifesta una maggiore eliofilia.\nA fronte delle moderate esigenze climatiche, il castagno presenta notevoli esigenze pedologiche, perci\u00f2 la sua distribuzione \u00e8 strettamente correlata alla geologia del territorio. Sotto l'aspetto chimico e nutritivo, la specie predilige i terreni ben dotati di potassio e fosforo e di humus. Le condizioni ottimali si verificano con pH di terreni neutri o moderatamente acidi; si adatta anche ad un'acidit\u00e0 pi\u00f9 spinta, mentre rifugge in genere dai suoli basici, in quanto il calcare \u00e8 moderatamente tollerato solo nei climi umidi. Sotto l'aspetto granulometrico predilige i suoli sciolti o tendenzialmente sciolti, mentre non sono tollerati i suoli argillosi o, comunque, facilmente soggetti ai ristagni. In generale sono preferiti i suoli derivati da rocce vulcaniche (tufi, trachiti, andesiti, ecc.), ma vegeta bene anche nei suoli prettamente silicei derivati da graniti, arenarie quarzose, ecc., purch\u00e9 sufficientemente dotati di humus. I suoli calcarei sono tollerati solo nelle stazioni pi\u00f9 settentrionali, abbastanza piovose, mentre sono mal tollerate le marne.\nAreale.\nAttuale distribuzione.\nIl castagno vegeta in un areale circumediterraneo, ad estensione frammentata, che si estende dalla penisola iberica alle regioni del Caucaso prossime al Mar Nero. In Europa, la maggiore estensione si ha nelle regioni occidentali: \u00e8 diffuso nel centro e nord del Portogallo e nelle regioni settentrionali della Spagna, in gran parte del territorio della Francia, fino ad estendersi nel sud dell'Inghilterra, nel versante tirrenico della penisola italiana e nell'arco alpino fino ad arrivare alla Slovenia e alla Croazia. Qui l'areale si interrompe per riprendere dalle regioni meridionali della Bosnia e del Montenegro ed estendersi in gran parte dei territori dell'Albania, della Macedonia e della Grecia. Infine riprende dalle regioni occidentali della Turchia, estendendosi a quelle settentrionali lungo il Mar Nero, giungendo fino al Caucaso.\nDiffusioni sporadiche si hanno in Germania, in Bulgaria, in Romania e nel Nordafrica, nelle regioni dell'Atlante. Nel Mediterraneo, infine, \u00e8 presente in gran parte del territorio della Corsica, nelle regioni centrali della Sardegna, in Sicilia sui monti Peloritani, Nebrodi, Madonie, Iblei, Sicani ed Etna, infine, in quelle occidentali dell'isola d'Elba.\nIn Italia vegeta nella zona fitoclimatica del \"Castanetum\", a cui d\u00e0 il nome, estendendosi anche nelle zone pi\u00f9 fresche del \"Lauretum\", per introduzione da parte dell'uomo. In genere si ritrova su quote variabili dai 200 metri s.l.m. fino agli 800 m nelle zone alpine, mentre nell'Appennino meridionale pu\u00f2 spingersi fino ai 1000-1300 metri. La distribuzione \u00e8 frammentata perch\u00e9 legata a particolari condizioni climatiche e geologiche. La maggiore diffusione si ha perci\u00f2 in tutto il versante tirrenico della penisola, dalla Calabria alla Toscana e alla Liguria, e nel settore occidentale dell'arco alpino piemontese. Nel versante adriatico e nel Triveneto la sua presenza \u00e8 sporadica e nella Pianura Padana \u00e8 praticamente assente. Nelle isole \u00e8 presente in areali frammentati nelle isole maggiori, circoscritti alle stazioni pi\u00f9 fresche. La concentrazione di maggior rilievo si ha in Campania, (Irpinia) che contribuisce per circa il 50% all'intera produzione nazionale di castagne.\n\u00c8 dunque una tipica essenza degli ambienti boschivi collinari e di quelli montani di bassa quota. L'ecosistema forestale tipico del castagno \u00e8 la foresta decidua temperata mesofila, dove forma associazioni in purezza o miste, affiancandosi alle \"Quercus\" (per lo pi\u00f9 farnia e roverella), al frassino, al carpino nero, al noce, al nocciolo, ecc. Per le sue caratteristiche \u00e8 una specie strettamente associata alla roverella, tipica mesofita della foresta mediterranea decidua.\nLa diffusione del castagno nella storia.\nSul castagno c'\u00e8 una sostanziale incertezza in merito al suo \"indigenato\", ovvero alla sua origine, ai processi che ne hanno determinato la sua distribuzione e alla natura delle formazioni forestali in cui \u00e8 presente. In passato si riteneva che la specie fosse originaria del bacino sudorientale del Mar Nero (regioni del Ponto e del Caucaso occidentale) e che da qui fu propagato, nel corso dei secoli, dai Greci e dai Romani. Secondo pi\u00f9 recenti teorie che si basano su studi palinologici, si ritiene che il castagno abbia trovato rifugio in alcune limitate zone durante l'ultima glaciazione (W\u00fcrm), quando \u00e8 avvenuta una generale contrazione delle superfici forestali in Europa. La pi\u00f9 grande e riconosciuta zona rifugio si localizza nel Caucaso e nel nord dell'Anatolia. Altre zone rifugio si sono individuate in Italia nei versanti tirrenici dell'Appennino settentrionale e centrale dalla Liguria al Lazio e nelle zone collinari nei pressi del lago di Garda (Monti Lessini, Colli Berici e Colli Euganei), in Spagna lungo le coste della Cantabria e in Galizia, in Francia nei pressi del dipartimento di Is\u00e8re, ed infine in Grecia nei rilievi del Peloponneso, della Tessaglia e della Macedonia Centrale. Dopo la glaciazione il castagno ha visto una forte espansione ad opera dell'uomo gi\u00e0 a partire dal periodo Neolitico assieme al noce da frutto e alle colture cerealicole.\nLa massima diffusione in tutta l'Europa ebbe inizio con i Greci, fu ampliata dai Romani e prosegu\u00ec ininterrottamente nel corso del Medioevo per opera degli ordini monastici. Lo scopo di questa estensione era la sua duplice funzione, come risorsa amidacea (castagne) e tecnologica (legname da opera).\nLa crisi del castagno ebbe inizio a partire dal Rinascimento, presumibilmente in concomitanza con il progresso tecnico in agricoltura e con il crescente sviluppo della cerealicoltura. Da allora e fino all'Ottocento, il castagno sub\u00ec un lento e progressivo abbandono, nonostante si verificassero espansioni di portata locale che, nel corso dei secoli, fecero variare la distribuzione della castanicoltura, almeno in Italia.\nAlla fine dell'Ottocento inizi\u00f2 il declino vero e proprio della castanicoltura, protraendosi per decenni a causa del concorso di molteplici cause: l'evoluzione delle abitudini alimentari delle popolazioni europee, l'introduzione di materiali alternativi quali il metallo e la plastica nell'allestimento di manufatti e opere infrastrutturali, civili e agricole, la crisi dell'industria del tannino dopo gli anni trenta, il crescente interesse verso altre specie forestali da legno alternative al castagno (robinia e ciliegio), la pressione antropica sugli ambienti forestali.\nAlla riduzione delle superfici forestate a castagno hanno inoltre contribuito, in modo non trascurabile, le decimazioni dovute a due patologie associate a questa specie: il mal dell'inchiostro, causato dagli oomiceti \"Phytophthora cambivora\" e, pi\u00f9 recentemente, \"Phytophthora cinnamoni\", ed il cancro del castagno, causato dall'ascomicete \"Cryphonectria parasitica\". All'azione di questi parassiti si aggiungono anche gli attacchi degli insetti xilofagi, che in genere si sviluppano a spese di piante indebolite da condizioni ambientali non favorevoli.\nNel complesso, la castanicoltura si \u00e8 fortemente ridimensionata, ed \u00e8 circoscritta alle aree di maggiore vocazione, sia per le castagne sia per il legno, mentre i castagneti progressivamente abbandonati nel corso dei secoli sono scomparsi o si sono evoluti verso un'associazione boschiva rinaturalizzata.\nUtilizzo.\nFrutto.\nIl frutto \u00e8 utilizzato da tempi antichissimi, come si \u00e8 detto, per la produzione di farina di castagne. Questo impiego ha oggi un'importanza marginale e circoscritta alla produzione di dolci tipici, come il castagnaccio e il Panmorone (dolce tipico di Campomorone). Ancora diffusa \u00e8 invece la destinazione dei frutti di buon pregio al consumo diretto, concentrato nei mesi autunnali, e alla produzione industriale di confetture e marron glac\u00e9. Interesse del tutto marginale ha il possibile impiego dei frutti come alimento per gli animali domestici.\nTannini.\nLa corteccia e il legno del castagno sono particolarmente ricchi di tannini (circa il 7%) e possono essere impiegate per la sua estrazione, destinata alle concerie. Questa destinazione d'uso, in Italia, ha riscosso un particolare interesse nei primi decenni del XX secolo, epoca in cui l'industria del tannino nazionale faceva largo impiego del castagno, ma dopo il 1940 ha perso importanza sia per la contrazione di questo settore sia per il ricorso, come materia prima, al legno di scarto.\nLegno.\nIl legno di castagno \u00e8 caratterizzato dalla formazione precoce del durame, perci\u00f2 presenta un alburno sottile. Il durame \u00e8 bruno, mentre l'alburno \u00e8 grigio chiaro. Strutturalmente \u00e8 un legno eteroxilo con porosit\u00e0 anulare e tende a sfaldarsi in corrispondenza degli anelli.\nFra i suoi pregi si citano la durevolezza e la resistenza all'umidit\u00e0, perci\u00f2 si presta per l'impiego come legno strutturale; la facilit\u00e0 di lavorazione lo rendono adatto ad essere impiegato per la realizzazione di vari manufatti. \u00c8 inoltre un legno semiduro, adatto secondariamente anche per lavori di ebanisteria.\nLa precocit\u00e0 di formazione del durame rende inoltre possibile l'attuazione di turni di ceduazione relativamente brevi, naturalmente in funzione del tipo di assortimento mercantile richiesto. La densit\u00e0 \u00e8 dell'ordine di 1 t/m\u00b3 nel legno fresco e di 0,58 t/m\u00b3 per quello stagionato.\nIl legno lavorato presenta tonalit\u00e0 variabili dal giallo al rossastro, venature sottili e una spiccata nodosit\u00e0.\nPer le sue caratteristiche tecnologiche, il castagno \u00e8 stato tradizionalmente usato per molteplici impieghi e la realizzazione di travi, pali, infissi, doghe per botti, cesti e mobili, oltre alla gi\u00e0 citata estrazione del tannino. Attualmente la sua destinazione principale \u00e8 l'industria del mobile.\nApicoltura.\nL'apicoltura \u00e8 un'attivit\u00e0 accessoria che pu\u00f2 appoggiarsi alla castanicoltura. Pur avendo impollinazione prevalentemente anemogama, i fiori maschili del castagno sono bottinati dalle api, che ne raccolgono il polline ed il nettare: perci\u00f2 questa pianta \u00e8 considerata mellifera. Il miele di castagno ha una colorazione variabile dall'ambra al bruno scuro, retrogusto amaro, resiste alla cristallizzazione per lungo tempo, \u00e8 particolarmente ricco di fruttosio e polline. La sua produzione si localizza naturalmente nelle zone a maggiore vocazione per la castanicoltura e, principalmente, nella fascia submontana fra i 500 e i 1000 metri di altitudine, lungo l'arco alpino, in Emilia-Romagna, e sul versante tirrenico della fascia appenninica e nelle zone montane della Sicilia settentrionale.\nErboristeria.\nL'uso del castagno a scopo medicamentoso \u00e8 un aspetto marginale, tuttavia questa specie \u00e8 considerata pianta officinale nella farmacopea popolare: per il contenuto in tannini, la corteccia ha propriet\u00e0 astringenti, impiegabile in fitocosmesi per il trattamento della pelle. Alle foglie, oltre alle propriet\u00e0 astringenti, sono attribuite propriet\u00e0 blandamente antisettiche e sedative della tosse.\nSempre nella farmacopea popolare di alcune regioni, la polpa delle castagne, cotta e setacciata, trova impiego in fitocosmesi per la preparazione di maschere facciali detergenti ed emollienti.\nIl Castagno dolce \u00e8 anche uno dei 38 fiori di Bach, secondo cui l'essenza ricavata dai suoi fiori, associata alle qualit\u00e0 di robustezza e longevit\u00e0 della pianta, viene consigliata per superare le difficolt\u00e0 d'animo e guadagnare fiducia.\nNote selvicolturali.\nIl castagneto, sia da frutto sia da legno, si governa come ceduo o come fustaia, tuttavia quest'ultimo \u00e8 meno frequente.\nPropagazione.\nLa propagazione del castagno \u00e8 contestualizzata alla situazione operativa. Si possono verificare i seguenti casi:\nNel primo caso si ricorre alla propagazione per seme, seguita dall'innesto, che in genere si applica solo per i castagneti da frutto. Nel secondo caso si ricorre alla propagazione vegetativa con la ceduazione, sfruttando l'attitudine pollonifera del castagno, oppure alla propagazione mista, basata sulla matricinatura.\nLa propagazione per seme si effettua impiegando il materiale da popolazioni di selvatici. Le castagne vengono eventualmente stratificate, al fine di prevenire la pregerminazione, e seminate in primavera. La semina si effettua in vivaio, in semenzaio, in vaso o in fitocella, oppure direttamente in campo. La semina diretta offre la minore percentuale di fallanze, mentre il trapianto \u00e8 aleatorio soprattutto con semina in semenzaio. Del tutto sconsigliato \u00e8 il trapianto dei cosiddetti \"selvaggioni\", ossia dei semenzali nati dalla rinnovazione naturale estirpati dalla loro sede in quanto si ottiene una percentuale molto alta di fallanze. La semina diretta si effettua disponendo le castagne in numero di 2-3 in ogni buca.\nLa densit\u00e0 di semina o di impianto, secondo la tecnica, \u00e8 dell'ordine di 4-5 q di seme ad ettaro e di 2000 piantine ad ettaro.\nL'innesto \u00e8 una pratica indispensabile per il castagno da frutto, necessaria per ottenere le variet\u00e0 desiderate. L'innesto si pratica sui semenzali oppure sui polloni emessi con la ceduazione. Gli innesti a marza si praticano con marze di 1-2 anni di et\u00e0 e si differenziano in varie tipologie in base al rapporto di et\u00e0 fra portinnesto e marza: sui polloni di 3-5 anni di et\u00e0 si effettua in genere l'innesto \"a spacco diametrale\", inserendo due marze agli estremi del taglio, oppure quello \"a corona\", inserendo 2 o 3 marze in fenditure praticate sulla corteccia del portinnesto capitozzato. Su polloni o su semenzali di 1-2 anni si pratica invece l'innesto \"a spacco pieno\"; in questo caso, infatti, marza e portinnesto hanno pressoch\u00e9 lo stesso diametro. I migliori risultati si ottengono con l'innesto a spacco pieno. L'innesto a gemma si pratica invece con la tipologia \"a zufolo\" o \"ad anello\" su semenzali o polloni di 1-2 et\u00e0. Fornisce buoni risultati ma presenta pi\u00f9 vincoli in merito al periodo utile.\nGli innesti si praticano alla fine del periodo di riposo, prima della ripresa vegetativa. Per gli innesti a corona e quelli a gemma \u00e8 necessario che le piante siano \"in succhio\". Con questo termine si indica quella fase, immediatamente precedente la ripresa vegetativa, durante la quale il cambio \u00e8 gi\u00e0 entrato in attivit\u00e0, favorendo il distacco della corteccia dal legno.\nTipi di governo.\nIl ceduo \u00e8 attualmente la forma pi\u00f9 comune di governo dei castagneti. Dato lo scopo principale che aveva il ceduo di castagno, destinato alla produzione di assortimenti da trasformare in pali per l'elettrificazione e per usi agricoli, \u00e8 indicato spesso con il termine di \"palina di castagno\". Nei nuovi impianti si avvia tagliando le piantine dopo 2 o 3 anni mentre nei vecchi castagneti abbandonati si tagliano a raso le ceppaie. In entrambi i casi vengono emessi i polloni, sui quali si praticher\u00e0 l'innesto 1 o pi\u00f9 anni dopo.\nIl ceduo semplice si governa tagliando a raso al termine del turno tutte le ceppaie. Questa pratica \u00e8 consentita negli impianti artificiali, mentre nei boschi i regolamenti ammettono la matricinatura. Nel ceduo matricinato si lasciano, ad ogni taglio, un certo numero di piante, dette \"matricine\", il cui compito \u00e8 quello di consentire la rinnovazione. Poich\u00e9 il castagno ha una buona capacit\u00e0 di rinnovazione l'intensit\u00e0 della matricinatura \u00e8 inferiore a quella ordinaria, riducendosi a 40-60 matricine per ettaro. Il ceduo disetaneo \u00e8 praticato tradizionalmente solo in alcune localit\u00e0 della Sardegna, della Toscana e del Veneto.\nLa fustaia differisce dal ceduo per avere una minore densit\u00e0 di piante e un solo fusto per ogni ceppaia. Si ottiene per evoluzione dai cedui, prolungandone il turno e selezionando i fusti che presentano i requisiti. Rappresenta la forma tradizionale di governo dei castagneti da frutto, soprattutto nelle regioni settentrionali, mentre in molte zone dell'Italia meridionale ci si orientava verso il ceduo da frutto.\nLe densit\u00e0 del castagneto, a regime, dipendono dal tipo di governo e dalle condizioni di fertilit\u00e0 del suolo. Nei cedui si adottano intensit\u00e0 molto variabili, da minimi di 2-300 ceppaie a massimi di oltre 1000 ceppaie, con riferimento all'ettaro di superficie. Nelle fustaie si hanno invece densit\u00e0 dell'ordine di 100-200 piante ad ettaro.\nLa durata del turno dipende dall'indirizzo produttivo. Per i castagneti da frutto si adottano turni piuttosto lunghi, poich\u00e9 la produzione di regime ha inizio a 30-50 anni dall'innesto. Per i castagneti da legno si adottano invece turni variabili secondo il tipo di assortimento mercantile richiesto. In passato si adottavano anche turni piuttosto brevi, dell'ordine di 6 anni. Questi erano finalizzati a fornire assortimenti per usi che oggi sono di marginale importanza, come ad esempio il legno per intrecci.\nGli orientamenti attuali si attestano su turni di 16-18 anni, in grado di fornire un'alta resa in assortimenti grossi e intermedi, che sono quelli richiesti dal mercato. In condizioni ottimali di fertilit\u00e0, come si verifica ad esempio nei suoli di origine vulcanica e ben dotati di sostanza organica, il ceduo di castagno manifesta le migliori prestazioni produttive, con ritmi di incremento della massa legnosa paragonabili a quelli delle essenze esotiche da legno.\nL'abbandono definitivo dei pali di castagno, ancora impiegati per le linee elettriche o telefoniche, indirizza la domanda di assortimenti mercantili verso il legname da sega, destinato all'industria del mobile. Questa evoluzione del mercato richiede assortimenti di diametro e lunghezza adeguati e nel tempo porta all'abbandono della castanicoltura da legno nelle stazioni meno fertili e ad un prolungamento del turno di ceduazione, con una durata ottimale di circa 25 anni.\nVariet\u00e0.\nPer le sue prerogative, in quanto coltivato dall'antichit\u00e0 e secondo consuetudini locali, il castagno vanta un vasto patrimonio genetico costituito da variet\u00e0 di interesse regionale, ottenute nel corso dei tempi propagando singoli cloni; spesso tipi ascrivibili alla stessa origine genetica hanno denominazioni differenti secondo la localit\u00e0. Le variet\u00e0 pi\u00f9 pregiate sono quelle atte alla canditura, usate per la produzione del \"marron glac\u00e9\", e sono genericamente chiamate \"Marrone\" associandone il nome alla localit\u00e0 di provenienza.\nContrariamente a quanto si pensa non tutte le variet\u00e0 a frutto grosso rientrano nel gruppo dei marroni. Il marrone ha infatti le seguenti caratteristiche:\nAltre variet\u00e0, non comprese nel gruppo dei marroni, sono di pezzatura grossa e adatte alla canditura: sono tali la \"Montemarano\" o \"Castagna di Avellino\", alcune variet\u00e0 piemontesi (\"Castagna della Madonna\", \"Marrubia\"), il \"marroncino\" di Melfi e un gruppo di variet\u00e0 denominate genericamente \"Garrone\".\nLe variet\u00e0 destinate all'essiccazione o all'estrazione di farina sono di importanza marginale e da tutelare per la conservazione del germoplasma in quanto posseggono spesso particolari propriet\u00e0 qualitative o fisiologiche. Fra le pi\u00f9 famose \u00e8 citata la toscana \"Carpinese\" o \"Montanina\", variet\u00e0 a frutto piccolo adatta alla produzione di farina.\nI tipi adatti alla castanicoltura da legno sono stati invece selezionati da vecchie variet\u00e0 da farina che presentavano particolari requisiti ai fini della selvicoltura: rapido accrescimento, regolarit\u00e0 dei fusti, limitata emissione di rami e grandi dimensioni. Questi requisiti sono infatti finalizzati ad ottenere, in tempi relativamente brevi, assortimenti mercantili di discrete dimensioni e di buona qualit\u00e0 tecnologica.\nVa infine citata l'introduzione degli ibridi \"Castanea sativa x crenata\", per la castanicoltura da frutto in Piemonte e per la castanicoltura da legno in Francia.\nAvversit\u00e0.\nLe pi\u00f9 importanti malattie da funghi che colpiscono il castagno sono il cancro corticale del castagno e il mal dell'inchiostro. Gli insetti fitofagi pi\u00f9 importanti sono il balanino delle castagne (\"Curculio elephas\") e, fra i lepidotteri, la tignola del castagno (\"Pammene fasciana\"), la carpocapsa delle castagne (\"Cydia splendana\") e il bombice dispari (\"Lymantria dispar\"). Dal 2002 \u00e8 presente in Italia anche il cinipide galligeno del castagno (\"Dryocosmus kuriphilus\"), originario dell'Estremo oriente.\nAlberi monumentali.\nLa presenza del castagno fin dall'antichit\u00e0 ha fatto s\u00ec che alcuni esemplari, ancora oggi esistenti, abbiano un particolare valore storico, culturale, paesaggistico e, come tali, sono definiti alberi monumentali.\nIl castagno nell'arte e nella cultura.\nLetteratura italiana.\nCome dettaglio ricorrente nel paesaggio rurale e strettamente correlato alla civilt\u00e0 contadina, il castagno \u00e8 frequentemente citato nella letteratura, in genere come elemento di sfondo del contesto specifico o, talvolta, come oggetto specifico dell'opera. Quelli che seguono sono solo alcuni esempi tratti dalla letteratura italiana.\nIl Boccaccio (1313\u20131375) cita il castagno nel \"Decameron\" come elemento del paesaggio rurale affiancandolo all'olivo e al nocciolo.\nIn \"Proserpina\", quinto idillio dell'opera La sampogna, Giovan Battista Marino (1569\u20131625) descrive Vertunno, dio dei giardini e della frutta nella mitologia romana, con due ricci di castagno al posto delle tempie:\nNel 1771, Giuseppe Parini (1729-1799), su incarico della Casa d'Asburgo, descrisse i festeggiamenti in onore delle nozze fra Ferdinando d'Asburgo-Este e Maria Beatrice d'Este in \"Descrizione delle feste celebrate in Milano per le nozze delle LL. AA. RR l'Arciduca Ferdinando d'Austria e l'Arciduchessa Maria Beatrice d'Este fatta per ordine della Real Corte l'anno delle medesime nozze\". In un passo di quest'opera descrive uno dei carri allegorici del corteo, che rappresentava un castagno, sotto la cui chioma pascolava un gregge di pecore.\nIppolito Nievo (1831\u20131861), nel secondo capitolo del romanzo \"Le confessioni d'un italiano\", ricorre alla metafora del pollone emesso dalla vecchia ceppaia di castagno, per descrivere il rapporto che legava la giovane Clara, fin dalla sua infanzia, alla nonna inferma.\nNell'ode \"Piemonte\", Giosu\u00e8 Carducci (1835\u20131907) cita il castagno nel riferimento storico all'esilio portoghese di Carlo Alberto di Savoia, a seguito della sconfitta di Novara e l'abdicazione in favore di Vittorio Emanuele II. Carlo Alberto si ritir\u00f2 ad Porto, in una villa presso la foce del Duero, in vicinanza della quale sorgeva un bosco di castagni.\nIl castagno diventa addirittura un protagonista nelle opere di Giovanni Pascoli (1855\u20131912), che dedic\u00f2 all'albero interi componimenti. \"Il castagno\", nella sezione \"Alberi e fiori\" della raccolta Myricae enfatizza il ruolo della pianta nella civilt\u00e0 contadina di un tempo: esso accompagna, con la sua costante presenza, la scansione delle stagioni, e nelle freddi sere dell'autunno e dell'inverno diventa un protagonista nella vita della famiglia contadina, con lo scoppiett\u00eco della sua corteccia che brucia nel focolare e le castagne che cuociono nella pentola.\nNon meno suggestiva \u00e8 \"Il vecchio castagno\", nei \"Primi poemetti\", dove il Pascoli raffigura un vecchio albero come essere animato che parla alla pastorella Viola esortandola a prendere l'accetta.\nOltre alle due citate liriche, non mancano comunque altri riferimenti pi\u00f9 o meno espliciti nella poesia del Pascoli (per esempio nel componimento in latino Castanea) e in alcuni suoi saggi, al castagno come pianta e alla cultura contadina del castagno.\nIl castagno e i suoi frutti appaiono anche nel ritratto che Grazia Deledda (1871\u20131936) fa della famiglia di \"zia Grathia\", nel romanzo Cenere. La Deledda presenta \"la castagna\" sia come bene economico sia come componente integrante della quotidianit\u00e0 nella famiglia rurale della montagna barbaricina.\nIl poeta ottocentesco sardo Peppino Mereu (1872-1901) cita il pane di castagne come alimento rifugio dei poveri in tempi di carestia nella sua pi\u00f9 celebre poesia, \"Nanneddu meu\". La poesia, che ha subito diversi arrangiamenti musicali nei canti popolari della Sardegna e in una pi\u00f9 nota versione interpretata dal gruppo dei Tazenda, \u00e8 un canto di protesta che, in forma di lettera ad un amico, descrive lo stato di miseria e oppressione in cui versavano gli strati sociali pi\u00f9 bassi nella met\u00e0 dell'Ottocento.\nIl Castagno dei Cento Cavalli \u00e8 citato in alcune poesie in siciliano o in italiano. Il poeta ottocentesco siciliano Giuseppe Borrello (1820\u20131894) cit\u00f2 in una sua poesia la leggenda da cui deriverebbe il nome dell'albero. La leggenda narra di una \"regina Giovanna\", la cui identit\u00e0 non \u00e8 storicamente accertata, che in occasione di un suo viaggio in Sicilia si ripar\u00f2 con il suo seguito sotto il castagno durante un temporale.\nUn'altra citazione dello stesso albero si ritrova in un sonetto del poeta siciliano Giuseppe Villaroel (1889\u20131965), in italiano, nel quale \u00e8 descritta la maestosit\u00e0 dell'albero con suggestive metafore.\nAncora come elemento figurativo rappresentativo del paesaggio boschivo, il castagno \u00e8 riproposto da Italo Calvino (1923\u20131985) in un racconto di \"Ultimo viene il corvo\". \"Un castagno dal tronco cavo\" si presenta agli occhi del partigiano Binda, mentre attraversa i boschi per portare gli ordini alle postazioni.\nLetteratura straniera.\nHermann Hesse (1877\u20131962) dedic\u00f2 al castagno l'apertura del suo \"Narciso e Boccadoro\" descrivendo il maestoso albero ubicato presso l'ingresso del seminario di Maulbronn, nella Germania meridionale, dove studi\u00f2 da giovane. Nella descrizione, Hesse cita alcuni aspetti che evidenziano la natura esotica del castagno (\"solitario figlio del Sud\") e la sua posizione al limite settentrionale dell'areale: l'entrata tardiva in vegetazione e la difficolt\u00e0 di maturazione a causa della brevit\u00e0 della stagione vegetativa sono infatti condizioni sfavorevoli alla diffusione di questa specie nell'Europa centrale, determinandone la sporadicit\u00e0. Ancora una volta viene l'arte mette sottolinea l'immagine suggestiva dei frutti rilasciati in autunno e arrostiti nel fuoco del camino.\nIl castagno figura, sia pure come elemento secondario di sfondo, anche nello scenario che accompagna le riflessioni esistenziali di Antoine Roquentin ne \"La nausea\" di Jean-Paul Sartre (1905-1980):\nIn \"1984\" di George Orwell sono presenti alcuni riferimenti al castagno: il bar frequentato dal protagonista Winston Smith si chiama \"Bar del Castagno\", e lungo l'intero romanzo viene citata la \"Canzone del Castagno\":\nPittura.\nIl carattere di rappresentativit\u00e0 del castagno come elemento paesaggistico o della civilt\u00e0 rurale lo ha portato anche ad essere raffigurato come soggetto nella pittura."}
{"id": "2402283", "revid": "599013", "url": "https://it.wikipedia.org/wiki?curid=2402283", "title": "Seagull", "text": "Seagull significa gabbiano in lingua inglese. Compare in diversi contesti:"}
{"id": "2402284", "revid": "767487", "url": "https://it.wikipedia.org/wiki?curid=2402284", "title": "Socorro (Surigao del Norte)", "text": "Socorro \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nSocorro \u00e8 formata da 14 baranggay:"}
{"id": "2402287", "revid": "31886", "url": "https://it.wikipedia.org/wiki?curid=2402287", "title": "Mart Stam", "text": "Stam studia ad Amsterdam, poi lavora come disegnatore fino al 1922. A Zurigo nel 1923 incontra Hans Schmidt, El Lissitzky e Hannes Meyer e con essi fonda la rivista \u00ab\"ABC\"\u00bb.\nBiografia.\nTra il 1926 ed il 1930 contribuisce alla progettazione, insieme a Lendert van der Vlugt, della fabbrica Van Nelle, un'opera manifesto di una nuova tendenza funzionalista nel movimento moderno portata avanti da una generazione pi\u00f9 giovane e politicizzata rispetto a Gropius e le Corbusier, rappresentata da Stam e Hannes Meyer.\nStam, che si sposta in Germania, \u00e8 al centro del dibattito architettonico europeo ed \u00e8 in predicato di diventare direttore del Bauhaus. Progetta una famosa sedia (sedia cantilever) in tubo di acciaio, utilizzando provocatoriamente tubazioni e raccordi da idraulico. La sedia, con variazioni minime, fu ripresa al Bauhaus, da Ludwig Mies van der Rohe e Marcel Breuer in tubo cromato piegato, dando vita a lunghi contenziosi.\nStam partecipa, nel 1927, insieme ai maggiori progettisti europei, all'esposizione del Weissenhof a Stoccarda con una piccola schiera di abitazioni modello.\nNel 1930 Stam parte con la \"Brigata May\" per l'URSS per contribuire alla pianificazione urbanistica delle nuove citt\u00e0 sovietiche. Stam rimarr\u00e0 nell'Unione Sovietica, dove incontrer\u00e0 sua moglie Lotte Beese, fino al 1934, quando ritorna in Olanda e si dedicher\u00e0 prevalentemente all'insegnamento."}
{"id": "2402288", "revid": "767487", "url": "https://it.wikipedia.org/wiki?curid=2402288", "title": "Tagana-an", "text": "Tagana-an \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nTagana-an \u00e8 formata da 14 baranggay:"}
{"id": "2402289", "revid": "1005847", "url": "https://it.wikipedia.org/wiki?curid=2402289", "title": "Elezioni politiche a San Marino del 1969", "text": "Le elezioni politiche a San Marino del 1969 si tennero il 7 settembre per il rinnovo del Consiglio Grande e Generale.\nRisultati.\nLa maggioranza viene costituita da PDCS e PSDIS. Nel 1973 la maggioranza entra in crisi e viene sostituita da una nuova coalizione composta da PDCS, PSS e MLS."}
{"id": "2402292", "revid": "62748", "url": "https://it.wikipedia.org/wiki?curid=2402292", "title": "La pubert\u00e0", "text": "La pubert\u00e0 \u00e8 un dipinto del pittore Edvard Munch, appartenente al movimento della secessione di Berlino. Il soggetto \u00e8 una adolescente, nuda, seduta che con le mani copre la zona pubica. Come in altri quadri di Munch, i colori sono piuttosto scuri e vi \u00e8 un uso efficace del rosso (il colore dei capelli della ragazza, che richiama quello del sangue, con un evidente rimando alla pubescenza nonch\u00e9 al trauma vissuto dall'autore a causa dell'agonia della madre e della sorella, entrambe malate di tubercolosi). Ci sono analogie tra quest'opera e \"La fanciulla malata\". Centro dell'interesse di Munch \u00e8 infatti l'uomo, il dramma del suo esistere, del suo essere solo di fronte a tutto ci\u00f2 che lo circonda: con i propri conflitti psichici e le proprie paure.\nC'\u00e8 soltanto l'essenziale: la ragazza, il letto, l'ombra della ragazza sulla parete. La figura \u00e8 realistica, il volto incerto e spaurito dice il turbamento della ragazza per il mutamento che sente compiersi nel proprio essere. Il trapasso dallo stato di fanciulla a quello di donna, il cui destino forzato \u00e8 di amare, procreare, morire, non \u00e8 per Munch un evento fisico-psicologico, ma un problema sociale (condizione sociale della donna in quell'epoca). Il fatto veramente importante non \u00e8 la descrizione di una situazione psicologica, ma la nuova concezione del valore, della funzione del simbolo, che \u00e8 sempre il segno di un divieto, di un tab\u00f9 sociale.\nL'ombra nera alla sinistra della fanciulla \u00e8 forse la chiave di lettura dell'intero quadro: essa rappresenterebbe per il pittore il presagio della morte dell'anima che la donna, qualunque sia la sua condizione sociale, dovr\u00e0 inevitabilmente subire in futuro. Il suo ruolo, per come credeva il pittore, \u00e8 infatti solo quello di procreare e accudire i figli, senza alcuna possibilit\u00e0 di condurre una vita diversa e dedita ad altre attivit\u00e0. Nel momento in cui la fanciulla diventer\u00e0 quindi una donna, perder\u00e0 lo stato di libert\u00e0 in cui aveva vissuto fino a quel momento compiendo un inesorabile passo verso la morte.\nStoria.\nTra la fine del 1881 e il 1890 Munch, a soli venticinque anni, aveva cominciato a creare serie di quadri raffiguranti pubert\u00e0. In questo momento Munch si era gi\u00e0 affermato come artista di notevole notoriet\u00e0 a Berlino. Durante questo periodo della sua vita, Munch spesso risiedeva a Berlino, dove si trovava la sua cerchia di amici ed era molto famoso. Il suo nuovo gruppo di amici lo port\u00f2 ulteriormente nel suo stato d'animo depresso. Munch filtra la sua depressione sessuale in \"Pubert\u00e0\" e come altri quadri che ha creato pi\u00f9 tardi questo \u00e8 intriso di simbolismo che riflette i sentimenti che hanno continuato a crescere nei dieci anni successivi."}
{"id": "2402294", "revid": "181699", "url": "https://it.wikipedia.org/wiki?curid=2402294", "title": "Torrente Serrapotamo", "text": ""}
{"id": "2402295", "revid": "181699", "url": "https://it.wikipedia.org/wiki?curid=2402295", "title": "San Severino di Camerota", "text": ""}
{"id": "2402296", "revid": "767487", "url": "https://it.wikipedia.org/wiki?curid=2402296", "title": "Tubod (Surigao del Norte)", "text": "Tubod \u00e8 una municipalit\u00e0 di Quinta classe delle Filippine, situata nella Provincia di Surigao del Norte, nella Regione di Caraga.\nTubod \u00e8 formata da 9 baranggay:"}
{"id": "2402299", "revid": "109180308", "url": "https://it.wikipedia.org/wiki?curid=2402299", "title": "Daniel Ducruet", "text": "Biografia.\nNel 1986, dopo essere stato culturista e venditore in un negozio di animali domestici, \u00e8 entrato nel corpo di polizia del Principato di Monaco.\nDue anni dopo gli \u00e8 stato assegnato l'incarico di vigilare sulla famiglia principesca monegasca, mentre nel 1991 ha seguito soltanto la principessa St\u00e9phanie di Monaco nel tour da lei intrapreso per pubblicizzare il suo secondo album, con il ruolo di guardia del corpo.\nI due hanno poi incominciato una storia d'amore che \u00e8 sfociata, nel 1992, nella nascita del loro primo figlio, Louis, nato appena 10 mesi dopo un altro figlio di Ducruet, avuto dalla precedente moglie Sandra Naccache. La seconda figlia, Pauline, \u00e8 nata nel 1994 e il 1\u00ba luglio del 1995 la coppia si \u00e8 sposata con rito civile. Il matrimonio, tuttavia, \u00e8 durato poco e si \u00e8 concluso con un divorzio il 4 ottobre 1996, dopo la pubblicazione di fotografie che vedevano protagonista Ducruet in atteggiamenti intimi con la modella belga Muriel Houtteman.\nDopo il divorzio Ducruet ha tentato di intraprendere la carriera di cantante incidendo i dischi \"Pourquoi pas\" e \"Jamais personne\", passati per\u00f2 inosservati, e ha partecipato in Italia alla prima edizione del reality \"La fattoria\", dove ha ottenuto il terzo posto. Successivamente a questa esperienza ha presentato, sempre in Italia, l'edizione 2004 di \"Real TV\" e scritto un libro sulla sua vita nella famiglia principesca monegasca."}
{"id": "2402301", "revid": "767487", "url": "https://it.wikipedia.org/wiki?curid=2402301", "title": "Piazza del Popolo (Fermo)", "text": "Piazza del Popolo, gi\u00e0 piazza Vittorio Emanuele e piazza San Martino, \u00e8 la piazza principale della citt\u00e0 di Fermo.\nStoria.\nQuesto spazio ebbe una sua prima configurazione sotto Alessandro Sforza, in occasione della venuta di Bianca Maria Visconti, nel 1442, sposa del fratello Francesco, la quale nell'anno 1444 diede alla luce a Fermo, Galeazzo Maria, futuro duca di Milano.\nFu ridimensionata con deliberazione comunale dell'8 novembre 1463 ed assunse la sua forma attuale con l'intervento di sistemazione avvenuto nell'anno 1659.\nArchitettura.\n Si apre con la sua configurazione architettonica quattrocentesca, accurata e lineare nelle strutture, lunga 135 metri e larga 34, \u00e8 considerata come la piazza salotto della citt\u00e0. Si mostra chiusa sui lati lunghi da due file di logge dai portici in cotto e sui lati corti da palazzi storici fra i pi\u00f9 significativi della storia cittadina, quali: il palazzo dei Priori o Palazzo comunale, sede della pinacoteca civica, risalente al 1296; il Palazzo apostolico, iniziato nell'anno 1502 da Oliverotto Euffreducci e terminato nel 1532 per ordine del papa Clemente VII; il loggiato di san Rocco, costruito nel 1528 ospitante la chiesa di San Rocco, eretta nel 1505, quale voto della citt\u00e0 contro la peste."}
{"id": "2402304", "revid": "287204", "url": "https://it.wikipedia.org/wiki?curid=2402304", "title": "Barcelona Ladies Open 2009", "text": "Il Barcelona Ladies Open 2009 \u00e8 stato un torneo di tennis giocato sulla terra rossa.\n\u00c8 stata la 3\u00aa edizione del Barcelona Ladies Open, che fa parte della categoria International nell'ambito del WTA Tour 2009.\nSi \u00e8 giocato al David Lloyd Club Tur\u00f3 di Barcellona in Spagna, dal 13 al 19 aprile 2009.\nCampioni.\nSingolare.\n Roberta Vinci ha battuto in finale Marija Kirilenko, 6\u20130, 6\u20134.\nDoppio.\n Nuria Llagostera Vives / Mar\u00eda Jos\u00e9 Mart\u00ednez S\u00e1nchez hanno battuto in finale Sorana C\u00eerstea / Andreja Klepa\u010d, 3\u20136, 6\u20132, 10\u20138."}
{"id": "2402307", "revid": "228587", "url": "https://it.wikipedia.org/wiki?curid=2402307", "title": "Teatro dell'Aquila", "text": "Il teatro dell'Aquila si trova a Fermo e, con una capienza di circa 1.000 posti e con 124 palchi ripartiti in 5 ordini a cornice della platea, si colloca tra i pi\u00f9 imponenti teatri del Settecento nell'Italia centrale. Il palcoscenico di circa 350 metri quadrati e la sua acustica ne fanno una delle sale storiche pi\u00f9 prestigiose d'Italia insieme al nuovo teatro di Capodarco.\nStoria.\nProgettato dall'architetto camerale Cosimo Morelli di Imola (1729-1812), con sala ovale e scena \"a tre bocche\", il teatro venne inaugurato il 26 settembre 1790. Il triplo arcoscenico fu per\u00f2 subito sostituito da uno pi\u00f9 canonico ad opera del pittore-architetto Giuseppe Lucatelli. \nUna nuova riforma della sala di spettacolo venne operata nel 1830 dall'architetto Pietro Ghinelli, autore del teatro delle Muse di Ancona.\nRiprende il nome della Sala dell'Aquila, individuabile nella sala consiliare del Comune di Fermo posta all'interno di Palazzo dei Priori.\n29 febbraio 1774: Il Consiglio di Cernita decide di spostare il teatro \"..trasportarlo in sito meno pericoloso\".\n21 agosto 1780: Monsignore Andrea dei Conti Minucci, Arcivescovo e Principe di Fermo cede le terre su cui edificare il nuovo teatro.\nI lavori per il nuovo teatro iniziano nel 1780 e l'evento viene ricordato coniando una medaglia commemorativa in bronzo con il disegno simbolico di un teatro nel recto e di un'iscrizione \"Teatrum Novuum anno Dom. M.DCCLXXX\" e nel verso lo stemma della citt\u00e0 con la scritta \"Firmum\".\nInterni.\nPregevole \u00e8 il dipinto sul soffitto, dipinto a tempera, opera di Luigi Cochetti (Roma, 1802-1884), allievo di Tommaso Minardi, raffigurante i Numi dell'Olimpo, con Giove, Giunone, le tre Grazie e le sei Ore notturne danzanti, intenti ad ascoltare il canto di Apollo. Lo stesso Cochetti ha realizzato anche il sipario storico, raffigurante \"Armonia che consegna la cetra al genio fermano\".\nAl centro splende un grande lampadario a 56 bracci in ferro dorato e foglie lignee, alimentato originariamente a carburo, ordinato a Parigi nel 1830.\nNel 1830 Alessandro Sanquirico, il maggiore scenografo del tempo, dipinse per il Teatro alcuni fondali, di cui quattro ancora conservati.\nAttivit\u00e0.\nIl teatro, che ha vissuto i fasti ottocenteschi con opere liriche e di prosa in contemporanea con le principali capitali europee e con la presenza dei pi\u00f9 grandi artisti internazionali, \u00e8 tornato ad essere al centro di un'ampia e prestigiosa attivit\u00e0 artistica grazie a eccellenti interventi di restauro, fortemente voluti dal Sindaco Ettore Fedeli e dall'Assessorato ai Lavori pubblici, che nel 1997 gli hanno restituito il suo antico splendore e consentito la riapertura al pubblico dopo diversi anni di chiusura e abbandono."}
{"id": "2402308", "revid": "838137", "url": "https://it.wikipedia.org/wiki?curid=2402308", "title": "Piazza delle Erbe (Mantova)", "text": "Piazza delle Erbe (o pi\u00f9 semplicemente piazza Erbe) \u00e8 una delle piazze principali di Mantova. \nStoria e descrizione.\nCominci\u00f2 a configurarsi quando la citt\u00e0 comunale, verso la fine del XII secolo, inizi\u00f2 ad espandersi oltre il Voltone di San Pietro, oltre l'antica citt\u00e0 romana che insisteva nei luoghi allora edificati dell'attuale Piazza Sordello.\nUn vasto terreno sterrato sul lato orientale del Monastero di Sant'Andrea, fu destinato a foro boario affinch\u00e9 si tenesse il mercato del bestiame. Trasferito quest'ultimo in luogo pi\u00f9 periferico, lo spazio antistante la via di Sant'Andrea, ora Via Broletto, dove gi\u00e0 erano state costruite botteghe affittate a mercanti, fu diviso in due dal Palazzo del Podest\u00e0 (anche detto Palazzo del Broletto) e trasformato nel cuore amministrativo del Comune. Sul lato orientale della parte che diverr\u00e0 Piazza delle Erbe, sorse il Palazzo della Ragione. Sulla piazza che andava creandosi, gi\u00e0 si affacciava la Rotonda di San Lorenzo, di stile romanico, voluta da Matilde di Canossa, che nella sua struttura circolare ricordava il Santo Sepolcro, in questo esaltando la sua funzione ausiliaria rispetto al Preziosissimo Sangue di Cristo conservato e venerato nella vicina Basilica di Sant'Andrea.\nCon il dominio prima dei Bonacolsi e dei Gonzaga successivamente, il centro amministrativo e del potere politico si sposta sulla costruenda nuova piazza San Pietro (ora Piazza Sordello). Gli edifici medievali di Piazza Erbe subirono nel corso dei secoli rimaneggiamenti e ristrutturazioni. La sequenza di case che ospitavano i mercanti cittadini, furono pregevolmente abbellite da portici di stile tardo gotico e rinascimentale.\nNel 1455 fu edificata la Casa del Mercante Giovan Boniforte da Concorezzo, singolarmente decorata con terracotta di gusto tardo gotico e veneziano, riconoscibile particolarmente nelle trine delle finestre. La Casa di Boniforte, sovrastata dalla trecentesca Torre del Salaro, conferma la convivenza di architetture diverse.\nA caratterizzare la piazza come rinascimentale, fu Luca Fancelli, l'architetto fiorentino che oper\u00f2 nella edificazione della Basilica di Sant'Andrea su progetto del suo maestro Leon Battista Alberti. Fancelli intervenne sul Palazzo del Podest\u00e0, rifece i portici antistanti il Palazzo della Ragione e progett\u00f2 la Torre dell'Orologio per la quale affid\u00f2 a Bartolomeo Manfredi, esperto di astrologia, la costruzione dell'orologio astronomico.\nIl terremoto del 29 maggio 2012 ha creato non pochi problemi ai monumenti della piazza, in particolare al Palazzo della Ragione e, sovrastante la casa del mercante, alla Torre del Salaro, attraversata da una lunga crepa verticale sul fianco dell'edificio, preesistente ma accentuatasi con il sisma."}
{"id": "2402310", "revid": "86343", "url": "https://it.wikipedia.org/wiki?curid=2402310", "title": "Surigao del Sur", "text": ""}
