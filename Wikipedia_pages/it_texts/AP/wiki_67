{"id": "2343665", "revid": "697352", "url": "https://it.wikipedia.org/wiki?curid=2343665", "title": "Abdia", "text": "Biografia.\nIl suo nome significa \"servo di Jahv\u00e9\".\nAbdia visse probabilmente dopo la conquista di Gerusalemme avvenuta intorno al 587-586 a. C.; \u00e8 autore del Libro di Abdia, una visione profetica di appena 21 versetti, contenente una predizione della vendetta divina contro il popolo di Edom, sempre ostile al popolo d'Israele. L'epoca pi\u00f9 probabile di questo scritto \u00e8 probabilmente quella dell'esilio babilonese.\nCulto.\nGli antichi Martirologi latini non facevano menzione di Abdia, che compare invece nel Martirologio Romano e nel Sinassario Costantinopolitano alla data del 19 novembre. La Chiesa cattolica lo venera come santo celebrandolo il 19 novembre.\nLe molte raffigurazioni di Abdia, testimoniano la larga devozione che si \u00e8 avuta, in passato, verso questo santo. \"Profeta piccolo per il numero dei versetti, non delle idee\", dice di lui san Girolamo.\nSul lato del campanile del duomo di Firenze una statua di Nanni di Bartolo rappresenta il profeta Abdia come un giovane robusto a capo scoperto, con un ricco mantello e tra le mani il libro che contiene la sua profezia lanciata contro gli abitanti dell'Idumea, gli Edomiti, un popolo nomade della Palestina meridionale."}
{"id": "2343668", "revid": "110157", "url": "https://it.wikipedia.org/wiki?curid=2343668", "title": "Salsola (fiume)", "text": "Il Salsola \u00e8 un torrente situato nella provincia di Foggia, della lunghezza di 55\u00a0km. Suo affluente \u00e8 il torrente Vulgano.\nPercorso.\nLa Salsola nasce alle pendici del monte Montauro nel foggiano. Scorre in direzione della costa Adriatica, con poca portata (quasi nulla nelle stagioni secche) attraversa la pianura Foggiana. Arrivato all'altezza di Ponte Petrosino sfocia nel Candelaro.\nPortata.\nIn estate.\nLa Salsola, in estate, ha una portata limitata poich\u00e9 svariati prelievi idrici la diminuiscono sensibilmente.\nIn autunno.\nAl fronte della portata piuttosto modesta, la Salsola, in occasione di piogge forti, si riempie facilmente e pu\u00f2 dar luogo ad esondazioni rovinose come quella del 15 ottobre 1982."}
{"id": "2343669", "revid": "729019", "url": "https://it.wikipedia.org/wiki?curid=2343669", "title": "Carlo Tommaso di Lorena", "text": "Biografia.\nCarlo Tommaso fu l'unico figlio del principe Carlo Enrico di Lorena e di Anna Elisabetta di Lorena, e nipote di Carlo IV di Lorena.\nCome i suoi antenati egli combatt\u00e9 per gli Asburgo contro la Francia. Ebbe una brillante carriera e nel 1700 venne insignito dell'insegna di cavaliere dell'Ordine del Toson d'oro.\nCombatt\u00e9 in italia nel corso della guerra di successione spagnola sotto il comando del principe Eugenio di Savoia. Si distinse nella Battaglia di Cremona e in quella di Luzzara, e venne nominato \"Fieldmarshal\", assieme a Guido von Starhemberg, nel febbraio del 1704.\nVenne gravemente ferito in una battaglia minore, l'8 maggio 1704 vicino Ostiglia, e mor\u00ec 4 giorni dopo."}
{"id": "2343671", "revid": "97566761", "url": "https://it.wikipedia.org/wiki?curid=2343671", "title": "Ileostomia", "text": " \nL' ileostomia \u00e8 una tecnica chirurgica che consente l'apertura dell'ileo sulla superficie addominale.\nIndicazioni.\nTale procedura viene eseguita in caso di:\nTipologia.\nPu\u00f2 essere laterale (utilizzata di rado) o terminale.\nPre-intervento.\nPrima dell'intervento il paziente deve assumere pochi cibi solidi sino ad annullarli completamente nelle ultime 24 ore che precedono l'operazione, assumendo nel caso antibiotici.\nIntervento.\nSi opera principalmente la fossa iliaca destra fra ombelico e spina iliaca anteriore, qui si pu\u00f2 intervenire con una ileostomia temporanea collegando il tratto prossimale a quello distale, invece la forma definitiva (permanente) la parte danneggiata viene completamente eliminata."}
{"id": "2343676", "revid": "486946", "url": "https://it.wikipedia.org/wiki?curid=2343676", "title": "Lev Polugaevskij", "text": ""}
{"id": "2343682", "revid": "339392", "url": "https://it.wikipedia.org/wiki?curid=2343682", "title": "Ali Scarmarke Abdirashid", "text": ""}
{"id": "2343684", "revid": "486946", "url": "https://it.wikipedia.org/wiki?curid=2343684", "title": "Friedrich Tsander", "text": ""}
{"id": "2343685", "revid": "119389617", "url": "https://it.wikipedia.org/wiki?curid=2343685", "title": "Live in Australia with the Melbourne Symphony Orchestra", "text": "Live in Australia with the Melbourne Symphony Orchestra \u00e8 un album live, pubblicato nel giugno del 1987 dall'artista britannico Elton John.\nIl disco.\nIl concerto dal quale venne poi ricavato il doppio LP si svolse al Sydney Entertainment Centre (Australia) il 14 dicembre 1986; era l'ultimo di una lunga serie di concerti eseguiti in territorio australiano negli ultimi due mesi del 1986 (\"Tour de Force\") e si presenta come una delle esibizioni dal vivo pi\u00f9 imponenti e maestose dell'intera carriera di Elton (il successo del quale aveva toccato in Australia proporzioni rasentanti l'isteria). Gli spettacoli erano divisi in due parti distinte: durante la prima, la rockstar indossava vestiti bizzarri (oltre a parrucche Mohawk e simili a quelle di Tina Turner) ed era accompagnata da un'orchestra di tredici musicisti. Nella seconda parte, invece, Elton era travestito da Wolfgang Amadeus Mozart (con tanto di parrucca incipriata) ed era accompagnato dalla Melbourne Symphony Orchestra, formata da 88 elementi (in alcuni brani era comunque ancora presente l'orchestra). Lo spettacolo del 14 dicembre ebbe un successo stratosferico e fu seguito in diretta da oltre 10 milioni di persone.\nL'album contiene la maggior parte dei brani eseguiti durante la seconda parte del concerto (escluse \"Saturday Night's Alright for Fighting\", \"Carla Etude\", \"Cold as Christmas (In the Middle of the Year)\" e \"Slow Rivers\"), per la maggior parte vecchie glorie degli anni Settanta rispolverate per l'occasione. La voce di Elton \u00e8 roca per via di una serie di noduli alle corde vocali, che verranno asportati il 5 gennaio 1987; in seguito all'operazione egli perder\u00e0 il caratteristico falsetto esibito precedentemente in molte canzoni. Il disco mostra quindi per l'ultima volta il vecchio registro vocale di John.\n\"Live in Australia\", album apprezzatissimo dai fans, consegu\u00ec una #43 UK, una #24 USA e la quinta posizione in Australia. Le versioni live di \"Your Song\", \"Take Me to the Pilot\" e \"Candle in the Wind\" furono pubblicate come singoli (quest'ultimo brano riporter\u00e0 Elton ai piani alti delle singles charts); due brani non inclusi nell'LP (\"Daniel\" e il medley \"A Song for You\"/\"Blue Eyes\"/\"I Guess That's Why They Call It the Blues\") vennero poi pubblicati nel singolo di \"A Word in Spanish\" (1989). Nel 1998, inoltre, \u00e8 stata pubblicata la versione rimasterizzata dell'album in CD.\nIl concerto \u00e8 stato anche distribuito in VHS e laserdisc.\nTracce.\nTutti i brani sono stati composti da Elton John e Bernie Taupin."}
{"id": "2343688", "revid": "287204", "url": "https://it.wikipedia.org/wiki?curid=2343688", "title": "Dati (disambigua)", "text": ""}
{"id": "2343690", "revid": "1048993", "url": "https://it.wikipedia.org/wiki?curid=2343690", "title": "Bobbi Sue Luther", "text": "Biografia.\nCaratterista, ha svolto il ruolo di protagonista nel film \"Laid To Rest\" (2009) di Robert Hall. Nel 2009 ha interpretato la parte di Suzanne nel film \"Night of the Demons\", remake del film del 1988.\nHa lavorato anche in alcune serie televisive, tra cui ', ' e \"Curb your enthusiasm\". \u00c8 stata anche produttore esecutivo. Come modella \u00e8 apparsa su riviste quali Maxim e Playboy."}
{"id": "2343693", "revid": "287204", "url": "https://it.wikipedia.org/wiki?curid=2343693", "title": "Live in Australia", "text": ""}
{"id": "2343695", "revid": "299827", "url": "https://it.wikipedia.org/wiki?curid=2343695", "title": "Live In Australia", "text": ""}
{"id": "2343696", "revid": "1305772", "url": "https://it.wikipedia.org/wiki?curid=2343696", "title": "Augustin Coppens", "text": "Biografia.\nIncisore e pittore paesaggista allievo di Francisque Millet, realizz\u00f2 numerosi cartoni di tappezzeria per la manifattura dei Gobelins. \nPerde la casa a seguito del Bombardamento di Bruxelles nel 1695 attuato dall'armata francese. Ridotto in rovina e senza casa, realizz\u00f2 una serie di diciassette incisioni dei quartieri di Bruxelles in rovina, presentate poi con il titolo di \"Perspectives des ruines de la ville de Bruxelles, dessin\u00e9es au naturel par Augustin Coppens 1695\" che vennero poi stampate, da Richard van Orley (1663-1732), discendente di Bernard van Orley, e diffuse su larga scala. Questa serie di disegni, che gli permise di rifare fortuna e riacquistare una grande rinomanza, costituirono una preziosa testimonianza storica della gravit\u00e0 della catastrofe. I disegni verranno poi riprodotti in diversi formati ed a colori, dall'incisore olandese Pierre Schenk.\nNel 1698 egli diviene membro della \"Corporazione dei pittori\", e viene poi nominato decano nel 1707. Alcuni dei disegni originali non sono pervenuti ai nostri giorni. Un ritratto che lo rappresenta in piedi appoggiato ad una rovina vicino alla riproduzione di una delle sue incisioni ed ai suoi pennelli, con la citt\u00e0 di Bruxelles sullo sfondo, \u00e8 stato considerato per molto tempo come un autoritratto. Oggi si pensa che non sia il caso."}
{"id": "2343697", "revid": "80598", "url": "https://it.wikipedia.org/wiki?curid=2343697", "title": "Andr\u00e8 Carr", "text": ""}
{"id": "2343709", "revid": "599", "url": "https://it.wikipedia.org/wiki?curid=2343709", "title": "Vladimir Arnold", "text": ""}
{"id": "2343715", "revid": "70217", "url": "https://it.wikipedia.org/wiki?curid=2343715", "title": "BBC World", "text": ""}
{"id": "2343724", "revid": "149485", "url": "https://it.wikipedia.org/wiki?curid=2343724", "title": "Addeke Hendrik Boerma", "text": "La sua famiglia di origine era dedita all'agricoltura. Da ragazzo lavor\u00f2 nell'azienda agricola paterna e, nel 1929, all'et\u00e0 di diciassette anni, si iscrisse alla Facolt\u00e0 di Agraria di Wageningen, dove si specializz\u00f2 in orticoltura e tecnica agraria. Si laure\u00f2 nel 1934 come ingegnere agricolo e, per quattro anni, lavor\u00f2 presso un'azienda agricola olandese e dette vita a cooperative agricole e a scuole rurali.\nIncarichi.\nNel 1938 ebbe l'incarico dal Governo, preoccupato della situazione alimentare olandese, di tenere sotto controllo la distribuzione dei generi alimentari, se fosse scoppiata una guerra. All'et\u00e0 di ventinove anni, dopo l'invasione dei Paesi Bassi, fu nominato \"Direttore dell'Ufficio commerciale olandese per l'agricoltura\". Successivamente si adoper\u00f2 nella raccolta di prodotti alimentari presso gli agricoltori e si dedic\u00f2 all'esportazione e all'importazione, in particolar modo egli mise in opera la tecnica dello scambio. Si propose di tenere nei Paesi Bassi, lontano dai nazisti, la maggior parte dei prodotti della sua terra. Riusc\u00ec, tramite la Resistenza olandese, a fornire generi alimentari alle famiglie ebree ed a persone nascoste. Il Governo olandese in esilio, nel 1944, lo elesse alla carica di \"Commissario per l'Alimentazione e per l'Agricoltura\". Boerma riusc\u00ec ad organizzare le riserve di alimenti nelle zone liberate del sud, dove arriv\u00f2 dopo aver lasciato le zone occupate dai tedeschi, dalle quali pass\u00f2 attraversando clandestinamente le linee; poi predispose le scorte per le zone ancora occupate del nord. Nel dopoguerra ebbe la carica di \"Direttore Generale Reggente per l'Alimentazione\" e quella di \"Commissario per le relazioni agricole con l'estero\".\nIncarichi alla FAO.\nIl 1\u00ba luglio 1947 Boerma divenne direttore dell'Ufficio della FAO a Roma. Nel 1948 divenne \"Rappresentante della FAO per l'Europa\"; nel 1951 fu nominato \"Direttore della Divisione Economia della FAO\". Nel 1962 fu nominato \"Direttore Esecutivo del Programma Alimentare Mondiale\"; nel gennaio 1968 fu nominato \"Direttore Generale della FAO\".\nAttivit\u00e0.\nIl primo obiettivo che Boerma si pose come Direttore generale fu quello di ottenere che gli uffici dei \"Rappresentanti Regionali della FAO\" avessero maggior autorit\u00e0. Boerma si dedic\u00f2 alle \"cinque zone di concentrazione\" orientate: 1) verso la riduzione di sprechi di prodotti alimentari; 2) verso l'eliminazione delle carenze delle disponibilit\u00e0 mondiali di proteine; 3) verso la \"diffusione di variet\u00e0 di cereali ad alta produzione\"; 4) verso la \"Rivoluzione Verde\" ; 5) verso \" l'aumento dei proventi e delle economie di valuta estera\" per aiutare i paesi in fase di sviluppo. Inoltre present\u00f2 alla \"Conferenza biennale della FAO\" del 1968 il \"Piano Indicativo Mondiale per lo Sviluppo Agricolo\", il cui scopo fu quello di \"analizzare i principali problemi affrontati dall'agricoltura mondiale negli anni settanta e agli inizi degli anni ottanta\".\nConferenza della FAO del 1973.\nDal 10 al 29 novembre 1973 si tenne a Roma la diciassettesima sessione della \"Conferenza plenaria biennale della Organizzazione delle Nazioni Unite per l'Alimentazione e l'Agricoltura\", la FAO. A questa Conferenza parteciparono le delegazioni dei centoventisei paesi membri, insieme all'Albania, al Bangladesh, alla Mongolia, agli Emirati Arabi Uniti, nazioni che vi furono ammesse nel corso dei lavori.\nPresero parte alla Conferenza anche circa settanta ministri, ciascuno a capo della sua delegazione nazionale. In una intervista, Boerma disse che si proponeva di attuare un progetto di \"sicurezza alimentare minima mondiale\", garantendo un \"sicuro livello di stocks alimentare\" per consentire la continua espansione dei consumi. Espose la necessit\u00e0 che i paesi in fase di sviluppo aumentassero la produzione alimentare, di fronte alla crescita della popolazione. Si propose di chiedere alla Conferenza di adottare un \"Impegno Internazionale sulla Sicurezza Alimentare Mondiale\". Accentr\u00f2 la sua proposta sui cereali perch\u00e9 essi sono \"l'alimento di base dei paesi in fase di sviluppo e [...]la fonte principale di carboidrati nei paesi ad alto reddito, come pure un importante mezzo per la produzione zootecnica\". Inoltre Boerma si propose di mettere in pratica un altro progetto di riassetto agricolo internazionale, basato su una serie di \"provvedimenti a livello nazionale, internazionale e intergovernativo\", [per]\"assicurare un ordinato e stabile sviluppo della produzione e del commercio agricolo mondiale\" [e per] \"consentire l'allargamento delle esportazioni per i prodotti provenienti dai paesi in fase di sviluppo\". Boerma si propose inoltre di tenere nel 1974 una \"Conferenza Alimentare Mondiale\", \"sotto gli auspici dell'ONU\".\nIl 1975 fu il suo ultimo anno come Direttore Generale della FAO; Boerma mor\u00ec a Vienna nel 1992."}
{"id": "2343743", "revid": "287204", "url": "https://it.wikipedia.org/wiki?curid=2343743", "title": "Tempo pelle", "text": "Il tempo pelle (in inglese \"skin time\") \u00e8 il tempo necessario per la formazione di una pellicola superficiale (detta \"pelle\") asciutta all'interfaccia tra una sostanza adesiva (o sigillante) e l'aria. Il tempo pelle viene quindi utilizzato come figura di merito per le sostanze adesive.\nIl tempo pelle dipende dall'umidit\u00e0 relativa e dalla temperatura dell'aria a cui la sostanza \u00e8 esposta, le condizioni di umidit\u00e0 relativa e di temperatura alle quali \u00e8 stato misurato il tempo pelle devono sempre essere specificate, in modo da avere una certa riproducibilit\u00e0 dei risultati delle misurazioni.\nValori tipici del tempo pelle vanno da 10 minuti a qualche ora. "}
{"id": "2343744", "revid": "23575236", "url": "https://it.wikipedia.org/wiki?curid=2343744", "title": "Mario Losano", "text": ""}
{"id": "2343747", "revid": "1590006", "url": "https://it.wikipedia.org/wiki?curid=2343747", "title": "Legione (demoni)", "text": "Nel racconto dei vangeli canonici, Legione (in greco: \u039b\u03b5\u03b3\u03b9\u1f7c\u03bd, trasl.: \"Legi\u014dn\") \u00e8 il nome con cui si presenta a Ges\u00f9 un gruppo di dem\u00f2ni che possiedono un uomo.\nGes\u00f9 libera quindi l'uomo permettendo ai diavoli di entrare in un grande branco di porci, i quali, posseduti, si precipitano da un burrone e affogano nell'acqua. Il racconto dell'episodio \u00e8 presente in tutti e tre i vangeli sinottici. Tuttavia, Matteo non ne esplicita il nome.\nTale nome proprio fu quindi di origine tardiva, poich\u00e9 dall'aramaico fu tradotto direttamente in latino come \"Legionem\", ad indicare una \"schiera\", una \"moltitudine\", un \"gruppo militante\" compatto, in questo caso di diavoli, che hanno come obiettivo possedere il corpo di una persona (non possono possedere l'anima perch\u00e9 essa \u00e8 di Dio).\nQuesto episodio, conosciuto come esorcismo dell'indemoniato di Gerasa, fu collocato, significativamente, prima della doppia narrazione della risurrezione della figlia di Giairo e della guarigione dell'emorroissa, centrata anch'essa su di una questione di purezza. La narrazione del \"Vangelo secondo Marco\", ripresa poi nel \"Vangelo secondo Luca\", \u00e8 alquanto elaborata, mentre nel \"Vangelo secondo Matteo\" l'episodio viene riassunto. Un uomo del \u00abpaese dei Geraseni\u00bb, probabilmente un gentile, \u00e8 posseduto da un demonio di nome Legione, dall'enorme forza, il quale, incontrato Ges\u00f9, lo riconosce immediatamente come \u00abFiglio di Dio\u00bb; dopo essere stato scacciato, Legione possiede un branco di maiali al pascolo che subito si uccide; i Geraseni, spaventati, chiedono a Ges\u00f9 di allontanarsi, cosa che fa dopo aver proibito all'uomo liberato da Legione di seguirlo e avergli detto di raccontare ci\u00f2 che \u00e8 accaduto alla propria famiglia.\nIl termine \"legioni\" \u00e8 anche usato per indicare le molte schiere di diavoli dell'Inferno nella demonologia classica, che tende a catalogare i dem\u00f2ni come vere e proprie gerarchie militari.\nRacconti.\nL'episodio della cacciata di Legione, uno dei miracoli di Ges\u00f9, \u00e8 presente in tutti e tre i vangeli sinottici: \"Vangelo secondo Marco\" , \"Vangelo secondo Matteo\" e \"Vangelo secondo Luca\" .\nProblemi.\nLa localizzazione geografica dell'evento \u00e8 stata a lungo dibattuta. Il \"Vangelo secondo Marco\" riporta \u00abnel paese dei Geraseni\u00bb, come fa il \"Vangelo secondo Luca\", che precisa \u00abche sta di fronte alla Galilea\u00bb; il \"Vangelo secondo Matteo\", invece, colloca l'episodio \u00abnel paese dei Gadareni\u00bb, come fanno pure alcuni antichi manoscritti di \"Marco\". La citt\u00e0 di Gerasa, la moderna citt\u00e0 giordana di Jerash, \u00e8 per\u00f2 molto lontana dal mare (il Mar Morto), a oltre cinquanta chilometri, mentre Gadara, sebbene ad appena cinque miglia dal mare, non presenta precipizi. In merito a Gerasa, gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) notano come fosse \"situata a pi\u00f9 di dal lago di Tiberiade, il che rende impossibile l'episodio dei porci\" e, inoltre, gli esegeti curatori del \"Nuovo Grande Commentario Biblico\" osservano che \"dato che i maiali non hanno ghiandole sudorifere, non potevano sopravvivere ad una corsa di ed oltre. Il racconto si muove su un livello simbolico\" e pu\u00f2 anche evidenziare che \"Marco non possedeva una conoscenza precisa della geografia della Palestina\"; anche altri studiosi - come John Dominic Crossan, tra i cofondatori del Jesus Seminar - ritengono che l'episodio non sia storico ma simbolico e che il nome Legione rappresenti il potere romano, come meglio precisato nella sottostante sezione.\nAncora gli esegeti del Commentario Biblico, in merito alle discrepanze tra i due resoconti, sottolineano che \"a \u00abGerasa\u00bb di Marco, a dal lago, Matteo sostituisce Gadara, a . Egli inoltre eleva a due il numero degli indemoniati\" e analogamente gli studiosi della Bibbia di Gerusalemme notano che Matteo inserisce \"due indemoniati: invece di uno come Marco e Luca; ugualmente due ciechi a Gerico (20,30) e due ciechi a Bets\u00e0ida (9,27), miracolo che \u00e8 un ricalco del precedente. Questa duplicazione dei personaggi pu\u00f2 essere un procedimento stilistico di Matteo\" e ritengono altres\u00ec possibile che Marco - il vangelo pi\u00f9 antico, da cui gli altri due sinottici presero il presente episodio - abbia a sua volta unificato due tradizioni diverse; anche il teologo cristiano Rudolf Bultmann concorda sulla spiegazione della tecnica narrativa matteana in merito alla duplicazione dei personaggi.\nSignificato.\nL'esegesi biblica tradizionale ha sempre visto un primo fondamentale significato storico del Vangelo, al quale si poteva aggiungere un significato spirituale valido in ogni tempo (I Comandamenti, le Beatitudini, Le Parabole di Ges\u00f9) ed uno profetico di altri eventi storici futuri.\nLa \"summa theologica\" di San Tommaso d'Aquino, Dottore della Chiesa, distinse l'esistenza di un Corpo Mistico di Ges\u00f9 da quella di un Corpo Mistico di Satana, poich\u00e9 la vera libert\u00e0 spirituale di ogni uomo si pu\u00f2 ridurre soltanto a queste due alternative tra loro reciprocamente sempre esclusive: o con Lui contro di Lui, come affermato da Ges\u00f9 in , e .\nLegione \u00e8 sia il nome di un demone che di un corpo unico umano-spirituale, quello dell'esercito romano che arrest\u00f2 e uccise Cristo, al quale egli rinunci\u00f2 ad opporre \u00abdieci legioni di angeli\u00bb, per compiere le profezie del Messia Salvatore: in tale verso di \u00e8 presente la parola greca \u03bb\u03b5\u03b3\u03b9\u1ff6\u03bd\u03b1\u03c2 (trasl \"legi\u014dnas\") Vi fu quindi un riferimento al fatto che i romani consapevolmente adorassero l'imperatore come dio. Alcuni decenni dopo, il nome di Nerone (37-68 d.C.), unito all'altro nome di Cesare, che \"possedeva\" il primo dei Romani, produsse la gematria ebraica del Numero della Bestia alla testa dell'impero: il numero del nome di Nerone sommato a quello di Cesare \u00e8 infatti 666.\nStudiosi come l'ex sacerdote John Dominic Crossan e gli esegeti del \"Nuovo Grande Commentario Biblico\", interpretano come simbolico il racconto e questi ultimi sottolineano come \"il simbolo della Legio X Fretensis, che era stata trasferita in Siria sotto Tiberio e che partecip\u00f2 alla guerra giudaica del 66-70 d.C., era un cinghiale. Ritraendo Ges\u00f9 mentre sgomina una legione di demoni, Luca sottolinea il suo potere sul male. Il porco era l'animale pi\u00f9 comunemente usato nei sacrifici del culto greco e romano. Agli occhi dei Giudei, mangiare carne di maiale significava paganesimo ed apostasia dal giudaismo. Era anche simbolo della potenza romana\".\nIl neoplatonico Porfirio si chiedeva come potessero esserci dei maiali d'allevamento in una Palestina ebraica che aborriva tali animali; in realt\u00e0 Gerasa si trovava nella Decapoli, regione fortemente ellenizzata. Gli studiosi del cattolico \"Nuovo Grande Commentario Biblico\" rilevano come \"agli occhi dei Giudei, mangiare carne di maiale significava paganesimo ed apostasia dal giudaismo\" e \"i porci erano immondi per gli Ebrei e presumibilmente non venivano allevati come cibo\" e anzi \"i maiali non solo erano immondi, ma anche stupidi\", accentuando il simbolismo del racconto. Nell'intero Vangelo di Matteo, l'altra occorrenza del termine greco \u03c7\u03bf\u03af\u03c1\u03c9\u03bd (trasl.: \"choir\u014dn\") \u00e8 la seguente:\nAlcuni commentatori evidenziano anche come tale episodio \"\u00e8 il punto in cui i vangeli si avvicinano di pi\u00f9 ad un modo di narrare comico. Per gli Israeliti, i maiali non solo erano immondi, ma anche stupidi; per i pagani l'orrore dei Giudei per i maiali era oggetto di riso e di scherno\" e \"per un uditorio giudeocristiano, un simile racconto assumeva un aspetto umoristico e un aspetto pragmatico utilitario, come l'eliminazione di topi o di insetti\".\nAlcuni studiosi fanno notare che, insieme alla maledizione del fico, la liberazione dell\u2019indemoniato di Gerasa \u00e8 l\u2019unico miracolo di Ges\u00f9 dove viene provocato un danno (in questo caso, la morte dei maiali). A prima vista pu\u00f2 sembrare che gli allevatori dei maiali ricevano un ingiusto danno. In realt\u00e0, l\u2019indemoniato rappresenta l\u2019uomo oppresso, la mandria la ricchezza di chi opprime gli altri e i porci rappresentano i valori della societ\u00e0 pagana; il branco dei porci indica pertanto una situazione di sfruttamento degli altri. Liberare l\u2019uomo dall\u2019oppressione comporta un danno per chi ha organizzato quel sistema di sfruttamento. Ges\u00f9 dona all\u2019uomo la libert\u00e0 interiore che lo rende indipendente dalle strutture sociali ingiuste; in questo modo, la societ\u00e0 che opprime rimane senza la base sociale su cui domina e scompare.\nSotto il profilo teologico, il racconto vuole mettere in evidenza che di fronte a Ges\u00f9 il male \u00e8 gi\u00e0 sconfitto. Chiedendo di rifugiarsi nei porci, i demoni pensano di potere rimanere in quella regione, ma la richiesta si rivela rovinosa: con il permesso di Ges\u00f9, la Legione diventa artefice della propria rovina e l\u2019uomo che affliggeva ne viene totalmente liberato.\nAltro.\nIl nome Legione viene ripreso nel film \"The Exorcism of Emily Rose\" del 2005. Durante l'esorcismo si presenta come uno dei sei diavoli che possiedono la povera Emily.\nTale nome viene anche ripreso nel libro \"La tempesta del secolo\", scritto da Stephen King. \u00c8 attribuito all'antagonista della storia, chiamato \"Linoge\", anagramma appunto di Legion, demone che condiziona le sorti della vicenda narrata. Il nome Legione viene utilizzato anche nel film del 2007 \"Ghost Rider, \"dal demone \"Blackheart\" figlio di Satana, nel momento in cui tutte le anime dannate del paese di \"San Venganza\" entrano nel suo corpo possedendolo e donandogli un enorme potere. Il \"cattivo\" del videogioco \"Shadowman\", realizzato dalla software house Acclaim negli anni novanta \u00e8 il demone Legione. All'inizio del gioco afferma, utilizzando le parole del Vangelo, \"il mio nome \u00e8 Legione, perch\u00e9 noi siamo tanti...\". Tale frase viene pronunciata anche nel videogioco \"Mass Effect 2\" dalla I.A. IDA riferendosi al geth Legion; inoltre, nell'ultimo atto del videogioco Diablo III, il Primo Maligno, al primo incontro con il protagonista sull'Arcata di Cristallo, pronuncia la frase: \"I sette Maligni sono un tutt'uno in me: io sono Legione!\".. Appare come boss ricorrente nella saga videoludica Castlevania come un ammasso di corpi volante."}
{"id": "2343761", "revid": "92723", "url": "https://it.wikipedia.org/wiki?curid=2343761", "title": "Giuseppe Levi (banchiere)", "text": "Biografia.\nGiuseppe Levi nacque a Venezia da Emanuele Levi e Elena Pesaro. Abitava a Venezia in S. Marziale 3466.\nNel 1848-49 sostenne la Repubblica di San Marco che si era ribellata agli Austriaci e partecip\u00f2 alla sua difesa e a quella di Vicenza nell'artiglieria Bandiera e Moro ottenendo una medaglia di onorificenza.\nIn seguito alla repressione che segu\u00ec al ritorno degli austriaci dovette lasciare Venezia ed and\u00f2 in esilio ad Alessandria d'Egitto, insieme ad altri patrioti.\nQui abit\u00f2 per circa 40 anni diventando direttore della Banca d'Egitto ad Alessandria. La Banca d'Egitto era controllata da banchieri inglesi ma aveva il diritto esclusivo di emettere moneta e divenne pi\u00f9 tardi la Banca Nazionale Egiziana.\nNel 1849 la comunit\u00e0 italiana in Egitto contava 10.000 persone, inizialmente prevalentemente esuli politici; ad essi si aggiunse, attorno al 1860, una seconda ondata di emigranti, ingegneri, tecnici e operai attirati dai lavori per la realizzazione del canale di Suez. Nel 1882, quando con il bombardamento di Alessandria inizi\u00f2 l'occupazione inglese dell'Egitto, la comunit\u00e0 italiana era di 18.000 persone, di cui il 70% risiedeva ad Alessandria.\nLa comunit\u00e0 aveva i propri tribunali e Levi fu nominato giudice consolare. Ricevette anche l'onorificenza di Commendatore dell'Ordine Imperiale Ottomano di Megidies.\nIntorno al 1890 Levi ritorn\u00f2 in Italia e scelse Milano come sua residenza. Gi\u00e0 nel 1879 aveva acquistato la cascina Taliedo dall'ing. Siro Dacc\u00f2, nella zona dell'attuale viale Ungheria, lungo la vecchia via Paullese, ma risiedeva prima in via Dante 7 e poi in via Aurelio Saffi 14. La rivendette nel 1907 alla Societ\u00e0 Immobiliare Lombardo Veneta che nel 1910 cre\u00f2 nell'area il primo aeroporto di Milano, il campo di aviazione di Taliedo.\nIn Italia ricevette il titolo di cavaliere dei SS. Maurizio e Lazzaro e di Ufficiale e Commendatore della Corona d'Italia.\nNel 1899 mor\u00ec \u201cdopo lunghissima ed atrocissima malattia\u201d la moglie Luisa Levibram, nata a Pisa nel 1843, da cui ebbe i figli Arturo, Giorgio e Matilde. Matilde spos\u00f2 il pittore Vittorio Agostino Castagneto (1875-1958), vincitore di un premio della Biennale di Venezia. Giorgio, diplomatico di carriera, fu ministro plenipotenziario onorario del Regno d'Italia a Parigi dal 1910 al 1930 dove mor\u00ec senza figli.\nFu ottimo amico dei banchieri Lazzaro Donati, suo esecutore testamentario, e Moise Jarach, suo vicino di casa in via Saffi 17 e tutore del Prof. Arturo Levi, figlio di Giuseppe interdetto per motivi di salute.\nNel 1904, cinque anni prima di morire, decise di regalare una casa al Comune di Milano, come ricovero dei poveri senza tetto senza distinzione di religione. Pensava probabilmente alle tre religioni cattolica, ebraica e musulmana che aveva conosciuto.\nNella lettera che scrisse il 21 agosto 1904 al Comune, Levi scrisse:\nAcquist\u00f2 la casa di via Cicco Simonetta 15 dalla famiglia Dacc\u00f2 e la don\u00f2 con lo stesso atto notarile al Comune di Milano. La casa valeva allora 97.000 lire, pari circa a 600 milioni di lire. Il Corriere della Sera pubblic\u00f2 la notizia dell'accettazione della donazione da parte della giunta municipale il 26 ottobre 1904 e lo defin\u00ec \u201cfilantropo donatore\u201d. Gli affitti rendevano 10.000 lire, pari a 60 milioni di lire, gli inquilini erano 60.\nNell'atto di donazione il sindaco Barinetti \"esprimeva i sensi di gratitudine del Comune al generoso donatore\" e si impegnava a \"porre sulla facciata una lapide rammendante il nome del generoso donatore e lo scopo al quale la donazione fu condizionata.\"\nNella seduta del Consiglio Comunale del 10 ottobre 1904 il consigliere Siebanech propose che Levi fosse iscritto fra i benemeriti del Comune.\nNel 1906 si costitu\u00ec a Milano un Comitato promotore di ricoveri notturni che fu riconosciuto nel 1907 come Ente Legale di Beneficenza ed assunse il nome di \"Opera Pia Comm. Giuseppe Levi per i ricoveri notturni gratuiti di Milano\" sotto la presidenza del consigliere comunale Emanuele Castoldi.\nCon l'assenso di Levi il Comune don\u00f2 la casa di via Cicco Simonetta 15 all'Opera Pia, indicata nello statuto tra i mezzi di cui poteva disporre. L'Opera Pia possedeva anche una casa in via Francesco Soave 17 che poteva ospitare gratuitamente 400 persone indigenti di ambo i sessi, di cui 262 uomini, 88 donne e 50 ragazzi (dalla guida Savallo del 1939/40). Nell'atto di donazione del 12 marzo 1908 l'Opera Pia si assumeva l'onere di conservare la precedente lapide e di \u201cprovvedere con una nuova lapide a ricordare la nuova destinazione patrimoniale della casa\u201d. Questa \u00e8 la lapide che non \u00e8 pi\u00f9 leggibile.\nIl 19 gennaio 1909 Giuseppe Levi mor\u00ec a Milano all'et\u00e0 di 78 anni, lasciando un'ulteriore donazione all'Opera Pia, oltre che al Pane Quotidiano di Milano, al Pio Istituto dei Rachitici, alla Fraterna Misericordia di Venezia, alla Comunit\u00e0 Israelitica per gli asili infantili e per i poveri israeliti, alla Casa Militare Umberto 1\u00b0 per i Veterani di Turate (CO) a cui lasci\u00f2 le sue onorificenze della prima guerra di indipendenza.\nIl necrologio del Corriere della Sera del 21 gennaio 1909 \u00e8 intitolato \u201cLa morte di un filantropo\u201d: traccia una breve storia della sua vita e scrive che \u201cil cardinale arcivescovo, che nutriva per l'estinto viva amicizia, volle visitarlo negli ultimi giorni della sua malattia\u201d. Si trattava del Cardinal Ferrari, e questo scritto evidenzia l'apertura di Levi verso tutte le religioni.\nNel testamento Levi chiede che i funerali \u201csiano semplicissimi come semplicemente ho vissuto, n\u00e9 fiori n\u00e9 partecipazioni particolari\u201d. Fu sepolto nel reparto israelitico del Cimitero Monumentale.\nLa casa di via Cicco Simonetta 15 a Milano.\nNel 1932, su invito del segretario del Partito Nazionale Fascista e del Prefetto, la casa di via Cicco Simonetta fu riacquistata dal Comune di Milano per destinarla alla istituzione di nuovi ricoveri notturni ed entr\u00f2 a far parte del patrimonio delle case popolari di affitto del Comune. L'Opera Pia fu poi sciolta nel 1940 con la creazione dell'Ente Comunale di Assistenza, a cui fu conferita la casa di via Soave 17, che ora non esiste pi\u00f9.\nLa casa di via Cicco Simonetta 15 \u00e8 all'angolo di via Cicco Simonetta con via Gaudenzio Ferrari: sulla facciata ci sono ancora le due lapidi, una \u00e8 illeggibile, l'altra ricorda che la casa \u00e8 stata donata nel 1904 al Comune di Milano da Giuseppe Levi come ricovero dei poveri senza tetto. La lapide \u00e8 stata collocata \u201ca ricordare l'atto munifico di chi non attese la spogliatrice morte per volgere al pubblico bene la ricchezza\u201d.\nLa casa \u00e8 di 5 piani e contiene 24 unit\u00e0 immobiliari; costruita nel 1884 e ampliata nel 1904, \u00e8 stata da poco ristrutturata ma \u00e8 ancora completamente vuota, anche i negozi sono chiusi.\nIl Comune la vuole vendere per acquistare una casa popolare pi\u00f9 grande in periferia, dove i prezzi sono pi\u00f9 bassi.\nLa pronipote scrisse nel 2005 una lettera al Comune chiedendo che il Consiglio Comunale voglia rispettare il lascito e non autorizzare la vendita, richiamando il Sindaco e la Giunta Comunale al rispetto della volont\u00e0 di un filantropo del secolo scorso e disponendo che gli alloggi, vuoti da tempo, vengano assegnati agli aventi diritto.\n\u201cMi piacerebbe, scrisse, che questa casa diventasse il simbolo della coabitazione di persone di religione e origine diversa, a rappresentare la natura ormai multietnica della nostra citt\u00e0, prevista cento anni prima da mio bisnonno.\u201d"}
{"id": "2343779", "revid": "2033069", "url": "https://it.wikipedia.org/wiki?curid=2343779", "title": "Crash (serie televisiva)", "text": "Crash \u00e8 una serie televisiva statunitense ambientata a Los Angeles prodotta da Starz Entertainment.\nLa serie \u00e8 basata sull'omonimo film del 2004, vincitore del premio Oscar.\nTrasmessa in Italia in prima visione dal canale satellitare criptato Cult, \u00e8 stata in seguito trasmessa in chiaro sul canale digitale terrestre Rai 4.\nProduzione.\nStruttura.\n\"Crash\" si basa sul film premio Oscar 2006, Crash - Contatto fisico . Gli autori del film, Paul Haggis e Robert Moresco, erano interessati a sviluppare una serie sulla base del film. La Lionsgate e Starz hanno collaborato allo sviluppo della serie per la televisione.\nCast.\nLa serie ha come protagonista Dennis Hopper nel ruolo del produttore discografico Ben Cendars, Ross McCall, \u00e8 l'ufficiale di polizia Kenny Battaglia. Arlene Tur ha il ruolo della poliziotta. Clare Carey interpreta Christine Emory, una madre di Brentwood. Nella seconda stagione tra i nuovi membri del cast figurano Eric Roberts nel ruolo del miliardario Seth Blanchard, Dana Ashbrook nel ruolo di un truffatore e Jenny Mollen interpreta Tess, la nuova fidanzata di Kenny Battaglia.\nCritica.\nLe recensioni dei critici sono state contrastanti. Il \"New York Times\" l'ha definita \"\"Una serie dal fascino noir e l'ambizione di raccontare una grande storia. \"\nIl \"Detroit Free Press\" ha definito il suo debutto in televisione \"magistrale\". Secondo Matthew Gilbert del Boston Globe, \"Nessuna delle storie o personaggi \u00e8 lontanamente interessante.\"\"\nCancellazione.\nLa serie \u00e8 stata in seguito cancellata a causa della morte di Dennis Hopper.\nEdizione Home Video.\nLa prima serie di \"Crash\" \u00e8 stata pubblicata in DVD negli USA il 15 settembre 2009."}
{"id": "2343794", "revid": "695564", "url": "https://it.wikipedia.org/wiki?curid=2343794", "title": "BAFTA Awards", "text": ""}
{"id": "2343796", "revid": "977364", "url": "https://it.wikipedia.org/wiki?curid=2343796", "title": "USS Thresher (SSN-593)", "text": "Lo USS \"Thresher\" (SSN-593) fu un sottomarino nucleare statunitense entrato in servizio nel 1961 con l'US Navy. Unit\u00e0 capoclasse della classe omonima, affond\u00f2 il 10 aprile 1963 a circa 200 miglia dalle coste del New England, mentre si trovava impegnato in una serie di collaudi di immersione profonda, determinando la morte dei suoi 129 uomini di equipaggio, compresi 17 tecnici civili. Dopo la perdita dell'unit\u00e0 la classe di sottomarini venne ribattezzata \"Permit\", in onore della seconda unit\u00e0, USS \"Permit\" (SSN-594).\nSequenza del disastro del 10 aprile 1963.\nLa commissione d'inchiesta della marina americana avanz\u00f2 una serie di ipotesi sulle cause della sciagura, senza giungere a nessuna conclusione certa. In tempi pi\u00f9 recenti, ispezioni subacquee pi\u00f9 accurate inducono a ritenere che il sottomarino and\u00f2 perso a causa dell'esplosione accidentale di uno dei suoi siluri.\nIn seguito, il dottor Robert Ballard dichiar\u00f2 che, durante la fase di immersione profonda, una tubatura si era rotta e aveva allagato la sala macchine, lo spegnimento automatico del reattore nucleare fece rimanere il sottomarino senza energia elettrica. Impossibilitato a riemergere, il sottomarino era in seguito affondato sotto il limite di rottura ed era imploso, per la eccessiva pressione assoluta negativa a cui fu sottoposto lo scafo."}
{"id": "2343797", "revid": "767487", "url": "https://it.wikipedia.org/wiki?curid=2343797", "title": "Tyson Jackson", "text": "Carriera.\nKansas City Chiefs.\nDopo avere giocato al college a football a LSU, Jackson nel draft NFL 2009 \u00e8 stato selezionato come 3\u00aa scelta assoluta dai Kansas City Chiefs. Il 7 agosto 2009 ha firmato un contratto di 5 anni per un totale di 57 milioni di dollari di cui 31 milioni garantiti.\nHa debuttato nella NFL il 13 settembre 2009 contro i Baltimore Ravens indossando la maglia numero 94, venendo inserito nella formazione ideale dei rookie nella sua prima stagione.\nNella stagione successiva dopo la prima partita ha saltato 4 incontri di fila per un infortunio al ginocchio. Una volta tornato ha trovato meno spazio rispetto alla stagione precedente.\nNella stagione 2011 ha giocato tutte le 16 partite, di cui 14 da titolare.\nAtlanta Falcons.\nNel 2014, Jackson \u00e8 passato agli Atlana Falcons."}
{"id": "2343798", "revid": "1516566", "url": "https://it.wikipedia.org/wiki?curid=2343798", "title": "USS Thresher", "text": "Due sottomarini della United States Navy sono stati battezzati con il nome inglese del genere di squali \"Alopias\":"}
{"id": "2343799", "revid": "539155", "url": "https://it.wikipedia.org/wiki?curid=2343799", "title": "Notturno op. 9 n. 2 (Chopin)", "text": "Il Notturno op. 9 n. 2 \u00e8 una composizione per pianoforte di Fryderyk Chopin, datata fra il 1829 e il 1830.\nNon \u00e8 facile precisare la data di composizione di questo Notturno, come del resto per gli altri due dell'op. 9, poich\u00e9 l'autore non ha lasciato alcun manoscritto; fu probabilmente scritto fra il 1829 e il 1830 e pubblicato nel 1832. Il brano ebbe da subito un grande successo e Chopin dovette suonarlo di frequente; per dare l'impressione di \"novit\u00e0\" ogni volta che lo eseguiva, aveva escogitato l'espediente di variare gli abbellimenti di cui il Notturno \u00e8 molto ricco; esistono infatti quattordici diverse versioni, con l'ornamentazione modificata, di sicura attribuzione. \nL'andamento sognante, il morbido appoggio del basso, la melodia ispirata e libera di vagare sono i segni distintivi del secondo notturno dell'op. 9. Un unico tema, esposto subito nelle prime quattro battute, tessendo lentamente la sua fine trama si articola in due frasi: una prima tenera e intimistica, una seconda pi\u00f9 aperta e discorsiva. Basato sul principio dell'abbellimento, il notturno si sviluppa attraverso piccoli e impercettibili cambiamenti del materiale tematico iniziale per giungere quindi alla Coda finale con una breve cadenza che si spegne in un lieve arpeggio conclusivo.\nLa melodia, di stampo prettamente vocale, riporta al gusto belcantistico italiano, tanto che Chopin ricordava ai propri discepoli di rifarsi nell'interpretazione al modello della grande cantante lirica Giuditta Pasta e alla grande scuola di canto italiana. \nIl \"Notturno in Mi bemolle maggiore\" \u00e8 una delle composizioni pi\u00f9 conosciute dell'autore polacco, al pari della \"Polacca in La bemolle maggiore\" o dello Studio in Do Minore che per la loro notoriet\u00e0 eccessiva vengono pi\u00f9 volte utilizzati e banalizzati in svariate occasioni, dal cinema alla musica leggera. Il Notturno, essendo un brano di non grande difficolt\u00e0, viene eseguito cos\u00ec tante volte, e spesso da mani impreparate, da rischiare di diventare insipido e perdere di espressivit\u00e0 e purezza. "}
{"id": "2343800", "revid": "1543377", "url": "https://it.wikipedia.org/wiki?curid=2343800", "title": "Aaron Curry", "text": "Carriera universitaria.\nAl college, Curry gioc\u00f2 gon i Wake Forest Demon Deacons in 51 partite, di cui 49 come titolare.\nRiconoscimenti vinti:\nCarriera professionistica.\nSeattle Seahawks.\nCurry fu scelto al primo giro del Draft 2009 dai Seattle Seahawks. L'8 agosto 2009 firm\u00f2 un contratto di 6 anni per 60 milioni di dollari di cui 34 milioni garantiti.\nDebutt\u00f2 nella NFL il 13 settembre 2009 contro i St. Louis Rams. Il 27 settembre contro i Chicago Bears fece il suo primo sack in carriera e il suo primo fumble forzato su Jay Cutler. L'11 ottobre 2009 contro i Jacksonville Jaguars totalizz\u00f2 il record in carriera di 10 tackle, fece il suo secondo sack e procur\u00f2 ancora una volta un fumble su David Garrard.\nIl 14 novembre 2010 contro gli Arizona Cardinals fece due sack e forz\u00f2 un fumble su Derek Anderson.\nNella stagione 2011 rientr\u00f2 meno nei piani della squadra e il 12 ottobre venne ceduto agli Oakland Raiders.\nOakland Raiders.\nI Raiders per averlo cedettero la 7 scelta del draft NFL 2012 e la 5 scelta del draft NFL 2013. Il 13 ottobre firm\u00f2 un contratto di due anni per un totale di 6,07 milioni di dollari. Dopo 3 giorni debutt\u00f2 con i Raiders. Il 20 novembre contro i Minnesota Vikings recuper\u00f2 il suo primo fumble in carriera. Il 18 dicembre contro i Detroit Lions fece il suo primo touchdown di 6 yard su un fumble recuperato.\nIl 10 marzo 2012 ristruttur\u00f2 il suo contratto, firm\u00f2 un quinquennale per un totale di 16,5 milioni di cui 1,885 di bonus e 2,5 milioni garantiti. \nDurante il ritiro estivo dovette sottoporsi a un intervento curativo ad entrambe le ginocchia. Salt\u00f2 interamente la pre-season e venne inserito sulla lista di chi sta recuperando da un infortunio. Il 17 ottobre ritorn\u00f2 ad allenarsi per la prima volta. Il 6 novembre venne reinserito nel \"roster\" ufficiale della squadra. Il 20 dello stesso mese venne svincolato dopo non aver raggiunto i risultati sperati.\nNew York Giants.\nIl 10 maggio 2013, Curry firm\u00f2 un contratto annuale coi Giants. Il 26 agosto 2013 fu svincolato.\nIl 28 agosto 2013, Curry annunci\u00f2 il proprio ritiro tramite il proprio account su Twitter."}
{"id": "2343801", "revid": "539155", "url": "https://it.wikipedia.org/wiki?curid=2343801", "title": "Notturno op. 15 n. 1 (Chopin)", "text": "Il Notturno op. 15 n. 1 in Fa maggiore \u00e8 una composizione per pianoforte scritta da Fryderyk Chopin probabilmente fra il 1831 e il 1832.\nNon \u00e8 semplice precisare una data di composizione per i Notturni dell'opera 15 poich\u00e9 Chopin non ha lasciato alcun manoscritto che lo possa determinare. Quasi certamente furono scritti poco dopo i due Nottuni dell'op. 9 e cio\u00e8 fra il 1831 e il 1832, solo il terzo si dovrebbe collocare nell'inverno fra il 1832 e il 1833. Le tre composizioni furono dedicate dall'autore al pianista e compositore Ferdinand Hiller, suo amico.\nAnalisi.\nIl Notturno in Fa maggiore \u00e8 nettemente separato in due momenti contrastanti, uno dolce e cantabile, l'altro fortemente agitato e drammatico.\nInizialmente la mano destra presenta una melodia serena, calma e lirica, mentre la sinistra aggiunge, all'appoggio naturale dell'accordo, un semplice ricamo in terzine. All'improvviso irrompe la seconda sezione in minore del notturno: \"Con fuoco\" \u00e8 scritto sulla partitura, e una scarica di note invade la tastiera. Per Chopin era la tecnica dello \"scagliar fulmini sul pianoforte\" che gi\u00e0 aveva utilizzato nello \"Scherzo n. 1\"; una sezione certo drammatica e trascinante dopo quella lirica iniziale. Il fuoco \u00e8 presto temperato dal ritorno, con un arpeggio, della prima sezione con l'andante iniziale, ripetuta praticamente uguale, arricchita solo da due brevi varianti; la tensione si smorza e, come d'incanto, torna la quiete.\nIl Notturno ha una struttura molto semplice e lineare, ma tutt'altro che semplice \u00e8 l'interpretazione; all'esecutore \u00e8 richiesto un notevole autocontrollo per non forzare la melodia iniziale; anche l'utilizzo del pedale \u00e8, come indicato, molto moderato, sempre per non enfatizzare le caratteristiche del brano."}
{"id": "2343802", "revid": "125077029", "url": "https://it.wikipedia.org/wiki?curid=2343802", "title": "Mark Sanchez", "text": "Carriera universitaria.\nSanchez ha giocato con gli USC Trojans, squadra rappresentativa della University of Southern California.\nDopo solo un anno da titolare il 15 gennaio 2009 Mark annunci\u00f2 l'intenzione di partecipare al Draft NFL 2009, nonostante la disapprovazione del suo allenatore, Pete Carroll, che non lo riteneva ancora pronto per la NFL.\nCarriera professionistica.\nNew York Jets.\nStagione 2009.\nAl draft NFL 2009 fu selezionato come quinta scelta assoluta dai Jets. Il 10 giugno 2009 firm\u00f2 un contratto di 5 anni per 50 milioni di dollari, di cui 28 garantiti. Debutt\u00f2 nella NFL il 13 settembre 2009 contro gli Houston Texans indossando la maglia numero 6 e passando il suo primo touchdown dopo una ricezione di 30 yard di Chansi Stuckey coi Jets che vinsero 24-7. Mark nella sua stagione da rookie gioc\u00f2 tutti gli incontri tranne uno per un lieve stiramento al legamento posteriore crociato e l'allenatore Rex Ryan lo mise a riposo precauzionale contro i Tampa Bay Buccaneers. La sua annata termin\u00f2 con 2.444 yard passate, 12 touchdown e 20 intercetti, coi Jets che si qualificarono per i playoff.\nIl 9 gennaio 2010, nel turno della wild card al Paul Brown Stadium, Sanchez guid\u00f2 i Jets alla vittoria sui Bengals, 24\u201314, grazie un'ottima prestazione in cui complet\u00f2 12 passaggi su 15 per 182 yard ed un touchdown con passer rating di 139,4. Sanchez divenne il quarto quarterback nella storia della NFL a vincere la sua gara di debutto come titolare nei playoff ed il secondo in trasferta. Il 17 gennaio 2010 Sanchez, grazie anche all'altro rookie Shonn Greene, super\u00f2 i favoriti San Diego Chargers 17\u201314 portando la franchigia alla terza finale della AFC della sua storia, divenendo inoltre il secondo rookie tra i quarterback a vincere due gare consecutive dopo Joe Flacco. Nella sfida coi Colts, Sanchez gioc\u00f2 bene per la prima met\u00e0 della gara prima di soccombere all'esperta difesa di Indianapolis, sprecando un vantaggio di 11 punti e perdendo 30\u201317. Sanchez fu inserito nella formazione ideale dei rookie da Sporting News per le sue prestazioni durante la stagione.\nStagione 2010.\nIl 2 febbraio 2010 si fece operare per riparare il legamento della patella del ginocchio sinistro originariamente rotto durante la sua carriera universitaria. I Jets iniziarono la stagione con record di 5-1, anche se Sanchez fatic\u00f2 ad essere preciso nei passaggi. Sanchez gioc\u00f2 la sua prima gara da 300 yard passate contro i Detroit Lions il 7 novembre 2010. Sul record di 10\u20134, i Jets affrontarono i Chicago Bears il 26 dicembre 2010 con la possibilit\u00e0 di centrare un posto nei playoff. Anche se Sanchez si era infortunato alla spalla nella vittoria contro Pittsburgh la settimana precedente, egli part\u00ec titolare completando 24 passaggi su 37 per un touchdown e un intercetto. I Jets persero la partita 38\u201331 dopo una rimonta originata dall'intercetto di Sanchez. A causa della contemporanea sconfitta dei Jacksonville Jaguars per\u00f2, i Jets si qualificarono per i playoff. Sanchez termin\u00f2 la stagione con 3.291 yards, 17 touchdown e 13 intercetti.\nI Jets terminarono la stagione con un record di 11\u20135 ed entrarono nel turno delle wild card contro gli Indianapolis Colts in una rivincita della scorsa finale della AFC. Anche se Sanchez ebbe una prestazione sotto la media completando 18 passaggi su 31 con un intercetto, egli guid\u00f2 la squadra nella rimonta dei minuti finali culminata col field goal vincente di Nick Folk mentre il tempo stava scadendo. I Jets nel turno successivo affrontarono i New England Patriots nel divisional round superando i nettamente i favoriti Patriots per 28\u201321, con Sanchez che complet\u00f2 16 dei suoi 25 passaggi per 194 yard e 3 touchdown. Con la vittoria, Sanchez raggiunse Len Dawson, Roger Staubach, Jake Delhomme e Flacco per il secondo maggior numero di vittorie in trasferta per un quarterback nella storia della NFL. La squadra si qualific\u00f2 alla finale della AFC per il secondo anno consecutivo per affrontare i Pittsburgh Steelers il 23 gennaio 2011. Dopo essere stati in svantaggio 24\u20133 alla fine del primo tempo, la squadra, guidata da Sanchez, recuper\u00f2 quasi tutto il divario finendo per perdere 24\u201319, senza riuscire a concretizzare il drive vincente.\nStagione 2011.\nPrima dell'inizio della stagione 2011, l'allenatore Rex Ryan nomin\u00f2 Sanchez capitano della squadra. I Jets partitono nella stagione con un record di 2-3. La squadra inizi\u00f2 a cambiare la propria filosofia di gioco basata soprattutto sulle corse e inizi\u00f2 a passare la palla pi\u00f9 spesso. L'attacco soffr\u00ec per\u00f2 questo aggiustamento. I ricevitori Plaxico Burress, Santonio Holmes e Derrick Mason si rivolsero a Ryan per mettere in discussione il sistema di gioco del coordinatore difensivo Brian Schottenheimer dal momento che sia Holmes che Mason ricevevano in media solo 3 palloni mentre Burress solo 2,5 nel corso di quattro partite. Inoltre, Sanchez attir\u00f2 su di s\u00e9 le critiche per le difficolt\u00e0 incontrate nel far arrivare la palla ai ricevitori. Le difficolt\u00e0 culminarono nel momento in cui Holmes lasci\u00f2 la squadra nella durante la gara finale della stagione contro i Miami Dolphins. Holmes fu messo in panchina nel quarto periodo mentre Sanchez tir\u00f2 3 intercetti nella sconfitta dei Jets che li escluse da un posto nei playoff per la prima volta in carriera per Sanchez. Dal punto di vista statistico, Sanchez ebbe numeri simili ad Eli Manning quando questi concluse il suo terzo anno di football professionistico ma le lamentele sul fatto che Sanchez fosse semplicemente un quarterback inefficiente si moltiplicarono. Dopo la fine della stagione, Sanchez fu criticato da anonimi compagni di squadra per la sua scarsa etica lavorativa e per la sua mancanza di progressi, fatti che invece furono negati da altri compagni di squadra.\nStagione 2012.\nDopo ricorrenti voci che volevano i Jets interessati allo svincolato Peyton Manning, il 9 marzo 2012 Sanchez firm\u00f2 un prolungamento triennale con la franchigia, salendo a cinque anni totali per 58,5 milioni di dollari di cui 20,5 milioni garantiti.\nDopo una pre-stagione segnata dalle critiche all'attacco dei Jets e dalla querelle su chi dovesse essere il quarterback titolare tra Mark e il neo-arrivato Tim Tebow, il 9 settembre, giorno del debutto stagionale, Sanchez inizi\u00f2 alla grande l'annata. Nella gara contro i Buffalo Bills, dopo un intercetto lanciato nel primo quarto, Mark pass\u00f2 tre touchdown completando 19 passaggi su 27 nella netta vittoria dei Jets per 48-28, un punteggio record per la franchigia in una gara di debutto. Nel turno successivo, i Jets furono sconfitti 27-10 dai Pittsburgh Steelers: Sanchez, dopo un promettente avvio in cui complet\u00f2 4 passaggi su 5 tentativi e un passaggio da touchdown per Santonio Holmes nel primo drive, non complet\u00f2 pi\u00f9 alcun passaggio nelle successive due ore effettive, terminando con 10/27 per 138 yard e un intercetto.\nNella settimana 3, i Jets vinsero ai supplementari contro i Miami Dolphins: Mark pass\u00f2 per 306 yard con un touchdown e subendo 2 intercetti. Nel turno successivo, i Jets subirono una brutta sconfitta per 34-0 contro i San Francisco 49ers: Sanchez pass\u00f2 103 yard subendo un intercetto e per la terza settimana consecutiva non arriv\u00f2 a completare il 50 per cento dei suoi passaggi.\nNel Monday Night Football della settimana 5 i Jets furono superati dagli Houston Texans con il quarterback che pass\u00f2 230 yard con 14/31 nei tentativi, un touchdown e due intercetti subiti, di cui uno a due minuti dalla fine che chiuse le speranze di rimonta dei Jets.\nLa partita successiva and\u00f2 meglio per i Jets che vinsero nettamente contro gli Indianapolis Colts: Sanchez pass\u00f2 con 11 completi su 18 tentativi per 82 yard, 2 touchdown e nessun intercetto subito. Nella gara successiva i Jets persero ai supplementari coi Patriots con Mark che pass\u00f2 328 yard, un touchdown e un intercetto.\nNell'ottavo turno della stagione, i Jets persero la quinta gara della stagione coi Dolphins con il quarterback che pass\u00f2 283 yard con un touchdown e un intercetto. Dopo la settimana di pausa, i Jets persero ancora in casa dei Seahawks allenati dall'ex allenatore di Mark a USC Pete Carroll col quarterback che pass\u00f2 con 9/22 per 124 yard, subendo un intercetto e perdendo un fumble.\nSanchez, in una gara in cui Tebow fu tenuto ai margini, torn\u00f2 su livelli migliori nella partita seguente vinta contro i St. Louis Rams in cui pass\u00f2 con 15/20 per 178 yard e un touchdown.\nNella gara del Giorno del Ringraziamento, i Jets tornarono a perdere in maniera nettissima contro i Patriots con Sanchez che pass\u00f2 301 yard, un touchdown e un intercetto. In quella partita, Sanchez fu protagonista in negativo di un curioso fumble, divenuto poi famoso come \"butt fumble\", in cui perse il pallone correndo contro la schiena di un suo compagno di squadra; il pallone fu recuperato dai Patriots e portato in touchdown.\nLa gara della settimana 13 contro gli Arizona Cardinals fu a suo modo storica perch\u00e9 per la prima volta l'allenatore dei Jets Rex Ryan mise Sanchez in panchina dopo che questi aveva lanciato 3 intercetti. Con Tebow infortunato, al suo posto entr\u00f2 il terzo quarterback della franchigia, Greg McElroy, che guid\u00f2 New York alla vittoria.\nSanchez part\u00ec ancora come titolare nella settimana successiva contro i Jaguars, la squadra col peggior record della lega, e malgrado una prova incolore con 111 yard e nessun touchdown, i Jets vinsero mantenendo vive le poche speranze di raggiungere i playoff.\nIl regresso del quarterback raggiunse il suo apice nella settimana 15 in cui lanci\u00f2 quattro intercetti contro i Tennessee Titans, con New York che disse addio ad ogni speranza di playoff perdendo 10-14. Dopo questa partita McElroy fu nominato titolare per la successiva gara contro i San Diego Chargers. Sanchez avrebbe dovuto rimanere in panchina anche nell'ultima gara della stagione regolare, ma una commozione cerebrale subita da McElroy nella gara coi Chargers lo fece tornare titolare. I Jets persero anche quella gara coi Bills con Sanchez che pass\u00f2 205 yard e un intercetto.\nStagione 2013.\nDopo essere stato sostituito nelle prime due gare della stagione per un infortunio alla spalla dal rookie Geno Smith, il 14 settembre 2013 Sanchez fu inserito in lista infortunati e il 30 settembre fu annunciato che avrebbe dovuto sottoporsi a un'operazione chirurgica, perdendo l'intera annata.\nIl 21 marzo 2014, Sanchez dopo cinque stagioni fu svincolato dai Jets.\nPhiladelphia Eagles.\nIl 27 marzo 2014, Sanchez firm\u00f2 con i Philadelphia Eagles. Quando il titolare Nick Foles si ruppe una clavicola nel primo tempo della gara della settimana 9 contro i Texans, Sanchez rivide il campo per la prima volta dal 2012, guidando la squadra alla vittoria con 202 yard passate, 2 touchdown e 2 intercetti subiti. Partito come titolare nel Monday Night Football della settimana successiva, guid\u00f2 Philadelphia a una netta vittoria per 45-21 sui Panthers, passando 332 e 2 touchdown, senza subire intercetti. Dopo una sconfitta coi Packers, Sanchez guid\u00f2 i suoi alla vittoria sui Titans e con la terza partita consecutiva da oltre 300 yard passate pareggi\u00f2 il record di franchigia. Quattro giorni dopo, nella gara del Giorno del Ringraziamento, Philadelphia batt\u00e9 in trasferta i Cowboys rivali di division col quarterback che pass\u00f2 217 yard e un touchdown, oltre a un secondo segnato su corsa, il suo primo dal 2011, rinsaldando la posizione degli Eagles in testa alla division. La serie positiva si interruppe nel turno successivo quando fu tenuto a sole 96 yard passate (con 2 TD e un intercetto) nella sconfitta casalinga contro i Seahawks campioni in carica. Seguirono altre due sconfitte contro Cowboys e Redskins (in cui pass\u00f2 un record personale di 374 yard) che compromisero l'accesso ai playoff degli Eagles. Nell'ultima ininfluente gara della stagione, Philadelphia torn\u00f2 alla vittoria battendo i Giants con 292 yard, 2 TD e 2 intercetti di Sanchez. La sua annata si chiuse con un record di 4\u20134 come titolare degli Eagles. Pass\u00f2 2.418 yard, 14 TD e sub\u00ec 11 intercetti per un 88,4 di passer rating, il migliore in carriera.\nNel 2015 fu il nuovo arrivo Sam Bradford ad essere nominato quarterback titolare di Philadelphia. Sanchez entr\u00f2 per la prima volta in campo quando questi si infortun\u00f2 nel terzo quarto del decimo turno, con la squadra in svantaggio contro i Dolphins. Sul finale del quarto periodo, guid\u00f2 la squadra fino alla linea delle 8 yard avversaria ma fu intercettato nella end zone da Reshad Jones, vanificando il tentativo di rimonta. Partito come titolare nella settimana successiva pass\u00f2 2 TD e sub\u00ec 2 intercetti nella netta sconfitta interna coi Buccaneers. A partire dalla settimana 13, Bradford torn\u00f2 il partente.\nDenver Broncos.\nL'11 marzo 2016, Sanchez fu scambiato coi Denver Broncos per una scelta da definire del draft 2017. Dopo che gli fu preferito Trevor Siemian come quarterback titolare per l'inizio della stagione 2016, il 3 settembre Sanchez fu svincolato.\nDallas Cowboys.\nPoche ore dopo, Sanchez firm\u00f2 con i Dallas Cowboys per fungere da riserva del rookie Dak Prescott, nominato titolare dopo l'infortunio del veterano Tony Romo. Nell'unica stagione in Texas disput\u00f2 due partite come subentrato, subendo due intercetti.\nChicago Bears.\nIl 23 marzo 2017, Sanchez firm\u00f2 un contratto di un anno con i Chicago Bears.\nWashington Redskins.\nIl 19 novembre 2018, Sanchez firm\u00f2 con i Washington Redskins dopo che il quarterback titolare Alex Smith soffr\u00ec di un infortunio che lo costrinse a terminare la stagione in anticipo. Debutt\u00f2 con la maglia dei Redskins sostituendo l'infortunato Colt McCoy nella sconfitta 28-13 contro la sua ex squadra, i Philadelphia Eagles. Complet\u00f2 13 passaggi su 21 tentativi per 100 yard e un intercetto. Dopo la gara fu nominato nuovo titolare Nella gara tuttavia non brill\u00f2 subendo 2 intercetti (di cui uno ritornato in touchdown) e venendo messo in panchina con la squadra in svantaggio per 40-0 alla fine del primo tempo. Il giorno successivo Josh Johnson fu nominato titolare per la gara della settimana 15 contro i Jacksonville Jaguars.\nIl 23 agosto 2019 Sanchez annunci\u00f2 il proprio ritiro dopo 8 stagioni da professionista.\nStatistiche.\nStagione regolare.\nFonte: \"NFL.com\"."}
{"id": "2343803", "revid": "287204", "url": "https://it.wikipedia.org/wiki?curid=2343803", "title": "Andre Smith (giocatore di football americano)", "text": "Carriera universitaria.\nSmith al college gioc\u00f2 con gli Alabama Crimson Tide, squadra rappresentativa dell'universit\u00e0 dell'Alabama.\nRiconoscimenti vinti:\nCarriera professionistica.\nCincinnati Bengals.\nAl draft NFL 2009 \u00e8 stato selezionato come 6\u00aa scelta assoluta dai Bengals. Ha firmato dopo un mese di trattative un contratto di 4 anni con 20 milioni di dollari garantiti. Durante gli allenamenti estivi si frattura il piede, riesce a rientrare e a concludere la stagione giocando 6 partite di cui una da titolare. Ha debuttato nella NFL il 29 novembre 2009 contro i Cleveland Browns indossando la maglia numero 71.\nNella stagione successiva a met\u00e0 stagione si infortun\u00f2 nuovamente al piede, dopo aver saltato due partite il 13 novembre 2010 venne messo sulla lista degli infortunati concludendo la stagione regolare in anticipo.\nNel suo terzo anno nella NFL gioc\u00f2 14 partite tutte da titolare.\nArizona Cardinals.\nIl 16 marzo 2018, Smith firm\u00f2 un contratto biennale con gli Arizona Cardinals. Nella stagione 2020 decise di non scendere in campo a causa della pandemia di COVID-19."}
{"id": "2343804", "revid": "539155", "url": "https://it.wikipedia.org/wiki?curid=2343804", "title": "Notturno op. 15 n. 2 (Chopin)", "text": "Il Notturno Op. 15 n. 2 \u00e8 una composizione per pianoforte scritta da Fryderyk Chopin a Parigi fra il 1831 e il 1833. L'opera, come le altre due dell'op. 15, \u00e8 dedicata al pianista Ferdinand Hiller.\nIl Notturno \u00e8 scritto nella chiave di Fa diesis maggiore. Secondo la scrittura musicale romantica per esprimere sentimenti semplici e sereni veniva preferito il Do maggiore o tonalit\u00e0 a esso vicine; le tonalit\u00e0 pi\u00f9 lontane erano espressione di stati d'animo inquieto, a volte insolito o turbato. Questa composizione \u00e8 in Fa diesis maggiore, la tonalit\u00e0 pi\u00f9 lontana fra tutte, che rivela infatti la tensione e l'inquietudine di alcuni passaggi. \nCome nel notturno in Mi bemolle maggiore, \u00e8 di notevole importanza l'uso degli abbellimenti, tutti adattamenti per il pianoforte del belcanto italiano; come in quello, i motivi tematici vengono esposti una prima volta semplicemente, poi, poco a poco, sempre pi\u00f9 abbelliti e arricchiti a ogni nuova riproposta con trilli, appoggiature, gruppetti scritti per esteso, accordi arpeggiati. \nIl primo tema che apre il brano con l'indicazione di \"Larghetto\", \u00e8 molto semplice, caldo e tranquillo. La sezione centrale, profondamente romantica, presenta un contrasto assai pronunciato rispetto alla parte iniziale: la velocit\u00e0 raddoppia, la melodia si anima e diviene impetuosa, quasi ansante, tingendosi dei colori armonici pi\u00f9 vividi; presentata in un'altra tonalit\u00e0 suggerisce un'atmosfera pi\u00f9 inquieta. L'autore la scrive in \"doppio movimento\", due volte pi\u00f9 veloce, ma anche con sonorit\u00e0 smorzate. Nella ripresa il tema non comprende la riproposta e presenta diverse variazioni rispetto a quello iniziale. Rivestita ora ancor di pi\u00f9 di deliziosi abbellimenti, riporta per\u00f2 all'atmosfera iniziale, con l'aggiunta di una piccola coda di quattro battute di arpeggi discendenti, come un veloce commiato."}
{"id": "2343805", "revid": "287204", "url": "https://it.wikipedia.org/wiki?curid=2343805", "title": "Darrius Heyward-Bey", "text": "Oakland Raiders.\nDopo essersi classificato primo all NFL Combine nella corsa delle 40 yard con un tempo di 4,30 secondi, Heyward-Bey fu scelto nel corso del primo giro del Draft 2009 dai Raiders. Il 30 luglio firm\u00f2 un contratto di 5 anni per 38.250.000 dollari di cui 23.500.000 dollari garantiti con un sesto anno opzionale. Debutt\u00f2 il 14 settembre contro i San Diego Chargers, il 26 novembre contro i Dallas Cowboys fece il suo primo touchdown in carriera. Salt\u00f2 le ultime 5 partite per un infortunio al piede. La sua stagione fu negativa, soprattutto per essersi fatto sfuggire numerose ricezioni; concluse con la media di meno di una ricezione per partita.\nIl 7 aprile 2010 decise di cambiare il numero della sua maglia prendendo l'85. L'allenatore capo Tom Cable in una intervista disse: \"Heyward-Bey \u00e8 molto migliorato ed \u00e8 diventato pi\u00f9 sicuro nella presa\". Rispetto alla sua prima stagione ci fu un leggero miglioramento nelle sue statistiche, ma in varie partite fu poco usato sui lanci e chiuse con non molte yard a suo favore. Gioc\u00f2 in 15 partite di cui 14 da titolare.\nNella statione 2011 nella prima partita contro i Denver Broncos venne usato spesso nei giochi d'attacco, ricevette per ben 4 volte per un totale di 44 yard. Purtroppo nella settimana successiva si infortun\u00f2 al ginocchio durante l'allenamento e salt\u00f2 la seconda partita della stagione regolare. Una volta rientrato divent\u00f2 finalmente un punto di riferimento dell'attacco dei Raiders. Chiuse la stagione saltando in totale 3 partite per infortunio, ma ricevette per 975 yard. Ben in tre partite super\u00f2 le 100 yard su ricezione a partita.\nNella stagione successiva, il 23 settembre 2012 contro i Pittsburgh Steelers dopo aver realizzato un touchdown di 3 yard su lancio di Carson Palmer nel 4\u00ba quarto sub\u00ec un grave infortunio al collo e una commozione cerebrale che lo costrinse ad uscire in barella.. A causa di questo incidente salt\u00f2 la partita contro i Denver Broncos. Il 28 ottobre contro i Kansas City Chiefs realizz\u00f2 il suo secondo TD stagionale su una ricezione di 32 yard. L'11 novembre contro i Baltimore Ravens fece un TD su una ricezione di 55 yard. Il 6 dicembre contro i Denver Broncos realizz\u00f2 il 4 TD stagionale su una ricezione di 56 yard. Il 16 dicembre contro i Kansas City Chiefs recuper\u00f2 nel terzo quarto un fumble del compagno di squadra Denarius Moore sulle 30 yard avversarie. Nell'ultima partita della stagione regolare contro i San Diego Chargers fece il suo 5 TD in stagione su una ricezione di 9 yard.\nIl 12 marzo 2013 i Raiders per migliorare la loro condizione sul tetto salariale, lo rilasciarono.\nIndianapolis Colts.\nIl 1\u00ba aprile 2013, Heyward-Bey firm\u00f2 un contratto annuale del valore di 3 milioni di dollari con gli Indianapolis Colts. Il primo touchdown con la nuova maglia lo segn\u00f2 nella settimana 7, in cui i Colts inflissero la prima sconfitta stagionale ai Denver Broncos.\nPittsburgh Steelers.\nIl 2 aprile 2014, Heyward-Bey firm\u00f2 un contratto di un anno coi Pittsburgh Steelers. Il primo touchdown con la franchigia della Pennsylvania lo segn\u00f2 nel secondo turno della stagione successiva contro i 49ers."}
{"id": "2343806", "revid": "539155", "url": "https://it.wikipedia.org/wiki?curid=2343806", "title": "Notturno op. 15 n. 3 (Chopin)", "text": "Il Notturno Op. 15 n. 3 in Sol minore \u00e8 una composizione per pianoforte scritto da Fryderyk Chopin a Parigi nell'inverno fra il 1832 e il 1833.\nStoria.\nSecondo alcuni autori, che hanno tramandato informazioni sulla base di racconti orali, Chopin sarebbe stato influenzato nello scrivere il \"Notturno in Sol minore\" da una rappresentazione di Amleto di William Shakespeare e narrano che l'autore avrebbe scritto sulla partitura \"Dopo una rappresentazione di Amleto\"; secondo altri vi avrebbe apposto \"al cimitero\", diciture che egli avrebbe comunque cancellato; Chopin infatti era s\u00ec incline alle suggestioni letterarie, ma rifiutava la musica a programma e qualsiasi titolo dato alle sue composizioni. Il fatto non \u00e8 per\u00f2 inverosimile, probabilmente Chopin aveva assistito, proprio quando componeva il Notturno, a una recita privata di \"Amleto\" da parte di Berlioz, grande ammiratore di Shakespeare, con la sua fidanzata Harriet Smithson, notevole interprete di Ofelia in teatro. Difficile comunque trovare dei riscontri oggettivi nella partitura, soprattutto perch\u00e9 il musicista poteva trarre spunti da ci\u00f2 che lo interessava, ma la sua fantasia e creativit\u00e0 andavano ben oltre. \nAnalisi.\nQuesto notturno \u00e8 insolitamente suddiviso in due parti nettamente distinte (A-B), caso pressoch\u00e9 unico nella letteratura chopiniana; esempi simili sono soltanto nel Preludio in Do minore e nel \"Largo\" in Mi bemolle maggiore. Nella prima parte (A) il tema si basa su una melodia tratta da un triste canto popolare di origine ucraina: essenziale, scarno, modellato sul caratteristico ritmo di mazurca, con l'accento sul secondo tempo, si estende su dodici battute e viene ripetuto quattro volte. Man mano si fa pi\u00f9 concitato, con un'insistenza sul cromatismo che accentua il trasporto e la commozione in un crescendo di intensit\u00e0. Introdotta da un pedale in \"pianissimo\", inizia quindi la seconda parte (B) del notturno. \"Religioso\", scrive sulla partitura lo stesso Chopin, ed ecco che la melodia si trasforma in un devoto corale a quattro parti con uno sfilare, ordinato e scalare, di accordi pi\u00f9 volte oscillanti e ripetuti, sino all'enigmatica e interrogativa frase di coda che si presenta, in modo inaspettato, in Sol maggiore."}
{"id": "2343807", "revid": "228587", "url": "https://it.wikipedia.org/wiki?curid=2343807", "title": "Eugene Monroe", "text": "Carriera universitaria.\nHa giocato con i Virginia Cavaliers squadra rappresentativa dell'Universit\u00e0 della Virginia.\nCarriera professionistica.\nJacksonville Jaguars.\nAl draft NFL 2009 \u00e8 stato selezionato come 8\u00aa scelta assoluta dai Jaguars. Il 14 agosto 2009 ha firmato un contratto di 5 anni ed ha debuttato nella NFL il 13 settembre 2009 contro gli Indianapolis Colts indossando la maglia numero 75.\nNella stagione 2010 ha saltato una partita a causa di una contusione alla testa.\nNella stagione successiva ha giocato 15 partite di cui 14 da titolare.\nBaltimore Ravens.\nIl 1\u00ba ottobre 2013, Monroe \u00e8 stato scambiato coi Baltimore Ravens in cambio di un quarto e di un quinto giro al draft 2014.\nL'11 marzo 2014, Monroe firm\u00f2 un rinnovo quinquennale da 37,5 milioni di dollari con i Ravens.\nVittorie e premi.\nNessuno."}
{"id": "2343808", "revid": "539155", "url": "https://it.wikipedia.org/wiki?curid=2343808", "title": "Notturno op. 27 n. 2 (Chopin)", "text": "Il Notturno Op. 27 n. 2 in Re bemolle maggiore \u00e8 una composizione per pianoforte di Fryderyk Chopin, datata fra il 1834 e il 1835.\nIl musicista termin\u00f2 questo Notturno certamente entro il mese di giugno 1835 e lo invi\u00f2 per un'eventuale pubblicazione all'editore Breitkopf &amp; H\u00e4rtel il 30 dello stesso mese.. Il brano \u00e8 contemporaneo dell'op. 27 n. 1, a cui \u00e8 legato anche dalla tonalit\u00e0 di Re bemolle maggiore che \u00e8 enarmonica del Do diesis maggiore che caratterizza le ultime battute del Notturno precedente.\nChopin suonava spesso questo suo brano e certamente lo esegu\u00ec in pubblico a Parigi alla Salle Pleyel il 21 febbraio 1842. Il Notturno ebbe molto successo fra il pubblico e anche per la critica, fu infatti giudicato \"di una freschezza incantevole\" su un'autorevole rivista musicale\nOrganizzato in tre parti, non segue la consueta struttura A-B-A, bens\u00ec si basa sulla riproposizione del tema iniziale che genera nuovi episodi di tipo improvvisativo, per lo pi\u00f9 a note doppie in terza, sesta od ottava. Il brano inizia con il solo accompagnamento per la prima battuta, quindi viene introdotto il tema che \u00e8 in verit\u00e0 molto semplice, cantabile e che porta subito in un'atmosfera di sogno e di intima serenit\u00e0. La costruzione \u00e8 analoga a quella del Notturno op. 9 n. 2 con un'unica melodia che genera incessantemente se stessa, come in un continuo processo di autogemmazione. Per ravvivarla, Chopin escogita tutta la gamma delle ornamentazioni pi\u00f9 raffinate: scalette di congiungimento da una nota all'altra, arpeggi discendenti e ascendenti, complesse fioriture quali piccoli trilli, mordenti, acciaccature, gruppetti, discese di quarte e quinte spezzate, appoggiature inferiori e superiori. La composizione termina con una lunga Coda, di sedici battute, che \u00e8 una fra le pi\u00f9 significative e raffinate di tutta la serie dei Notturni; il brano esaurisce, con una scala diatonica ascendente, la sua ricca e incantevole melodia in un soffio lieve."}
{"id": "2343810", "revid": "1543377", "url": "https://it.wikipedia.org/wiki?curid=2343810", "title": "RBS TV", "text": "RBS TV \u00e8 una rete televisiva del Sud del Brasile, e una delle pi\u00f9 antiche societ\u00e0 affiliate di Rede Globo. Ha iniziato a trasmettere il 27 dicembre 1962 a Porto Alegre e il 1\u00ba maggio 1966 a Florian\u00f3polis. Fondato e diretto da parte del datore di lavoro Maur\u00edcio Sirotsky Sobrinho fino alla sua morte, avvenuta il 24 marzo 1986. La societ\u00e0 \u00e8 parte del gruppo RBS.\nStoria.\nNacque come la \"TV Gaucha Canal 12\" di Porto Alegre e fino al 1967 fu un'associata a TV Excelsior. Successivamente, con la crisi di quest'ultima per via del governo militare, Gaucha diviene associata di Rede Globo. Nel 1983 il gruppo di emittenti diviene RBS TV.\nLe azioni contro l'oligopolio del Grupo RBS.\nIl Gruppo RBS \u00e8 indagato da Pubblico Ministerio dalla pratica di oligopolio / monopolio. Nel 2008, il procuratore federale di Santa Catarina ha presentato un atto pubblico civile (sentenza n \u00b0. 2008.72.00.014043-5) contro la societ\u00e0 Rede Brasil Sul (RBS) nel sud del Brasile. Il MPF richiede, tra l'altro, la riduzione del numero delle stazioni della compagnia a Santa Catarina (SC) e Rio Grande do Sul (RS), secondo la legge, e l'annullamento dell'acquisto del giornale A Not\u00edcia di Joinville, consumato nel 2006 - che ha portato un monopolio virtuale tra gli giornali rilevanti nello stato di Santa Catarina.\nNel 2009, il procuratore federale a Canoas (RS), Pedro Antonio Roso, ha chiesto al presidente del Gruppo RBS, Nelson Pacheco Sirotsky, tra d'altre informazioni, il numero di TV e radio che la societ\u00e0 possiede in Rio Grande do Sul, \"cos\u00ec come i suoi affiliati, stazioni e ripetitori\". La richiesta fa parte di un procedimento amministrativo proposto da procuratori federali per \"determinare il verificarsi di possibile pratiche monopolistiche e di irregolarit\u00e0 nella concessione di Radio e Televisione da il Gruppo RBS a Rio Grande do Sul\" http://www."}
{"id": "2343819", "revid": "1372005", "url": "https://it.wikipedia.org/wiki?curid=2343819", "title": "Fritzi Massary", "text": "Biografia.\nFiglia di un commerciante di religione israelita, Fritzi Massary studi\u00f2 canto a Vienna ed esord\u00ec a soli 17 anni al \"Landestheater\" di Linz come attrice in un'operetta. Pi\u00f9 tardi si \u00e8 esibita ad Amburgo al \"Carl-Schulze-Theater\" e dal 1901 al 1904 al \"Danzers Orpheum\" di Vienna, un teatro di rivista, dove ebbe un notevole successo diventando una delle pi\u00f9 popolari cantanti e attrici del suo tempo. Nel 1912 \u00e8 Helene nella prima assoluta di \"Der liebe Augustin\" di Leo Fall con successo a Berlino, nel 1920 \u00e8 Vera Lisaveta nella prima assoluta di \"Der letzte Walzer\" di Oscar Straus al Berliner Theater di Berlino, nel 1922 al Berliner Theater di Berlino \u00e8 Madame de Pompadour nella prima assoluta di \"Madame Pompadour\" di Fall e nel 1923 Cleopatra nella prima assoluta di Die Perlen der Cleopatra di Oscar Straus con Richard Tauber e Max Pallenberg al Theater an der Wien. \nNel 1926 \u00e8 Adele nella prima di Die Fledermaus diretta da Bruno Walter con Hans Moser al Festival di Salisburgo.\nIl successo divenne ancora maggiore a Berlino, al \"Metropol-Theater\" dove nel 1932 canta nella prima assoluta di \"Eine Frau, die wei\u00df, was sie will\" di Oscar Straus. \nFu anche attrice cinematografica, e fra i suoi film come protagonista si ricordano: \"Viola\" (1912), \"Der Tunnel\" (1915), \"Die Rose von Stambul\" (1919) e \"Narrentanz der Liebe\" (1919).\nFritzi Massary spos\u00f2 in giovane et\u00e0 Karl-Kuno Rollo Graf von Coudenhove (1887-1940) da cui ebbe l'unica figlia, Elisabeth Maria Karl Liesl (1903-1979) che spos\u00f2 poi lo scrittore Bruno Frank (1887-1945). Nel 1916 Fritzi Massary spos\u00f2 a Berlino il grande attore austriaco Max Pallenberg col quale si rifugi\u00f2 in Austria nel 1933, per l'avvento al potere del nazionalsocialismo in Germania; Max Pallenberg mor\u00ec l'anno successivo in un incidente aereo avvenuto nei pressi di Karlovy Vary. Con l'avvento del nazismo anche in Austria (la cosiddetta \"Anschluss\"), Fritzi Massary emigr\u00f2 negli Stati Uniti d'America (1938), dopo aver attraversato la Svizzera e l'Inghilterra. Si stabil\u00ec ad Hollywood, dove frequent\u00f2 Franz Werfel, Thomas Mann, Ernst Lubitsch e Lion Feuchtwanger, ma gir\u00f2 pochi film."}
{"id": "2343820", "revid": "343572", "url": "https://it.wikipedia.org/wiki?curid=2343820", "title": "Halko Momoi", "text": ""}
{"id": "2343821", "revid": "343572", "url": "https://it.wikipedia.org/wiki?curid=2343821", "title": "Haruko &quot;Halko&quot; Momoi", "text": ""}
{"id": "2343822", "revid": "183114", "url": "https://it.wikipedia.org/wiki?curid=2343822", "title": "Fritzy Massary", "text": ""}
{"id": "2343827", "revid": "287204", "url": "https://it.wikipedia.org/wiki?curid=2343827", "title": "Fiera di Grottaferrata", "text": "La Fiera Nazionale di Grottaferrata \u00e8 uno storico evento fieristico nazionale che si tiene annualmente nel mese di marzo a Grottaferrata, in provincia di Roma, nell'area dei Castelli Romani. Dagli anni sessanta del Novecento la fiera \u00e8 riconosciuta come vetrina nazionale per i macchinari agricoli adatti alle zone collinari e montane, anche se recentemente il campionario esposto si \u00e8 allargato anche al commercio, all'artigianato ed alla piccola industria.\nStoria.\nNel 1004 il monaco basiliano san Nilo da Rossano fond\u00f2 presso il XII miglio della via Anagnina l'abbazia di Santa Maria di Grottaferrata. Dopo la sua morte, gli archimandriti che gli succedettero portarono a termine la costruzione della chiesa abbaziale, dedicata alla Madonna di Grottaferrata, che fu consacrata nel 1024 da papa Giovanni XIX. L'abbazia divent\u00f2 ben presto un luogo molto importante, tanto che possedeva numerosi feudi nel Lazio e nel Mezzogiorno d'Italia e la comunit\u00e0 contava fino a 200 monaci basiliani: nel 1048 addirittura papa Benedetto IX volle ritirarsi nell'abbazia per riparare ai suoi peccati di giovent\u00f9, e qui mor\u00ec nel 1065. Diversi papi, in forza dell'importanza storica di questo cenobio greco in terra latina, riconobbero all'abbazia criptense l'autonomia rispetto ai cardinali vescovi di Frascati.\nL'importanza del luogo di culto spinse quindi tanti pellegrini a visitare l'abbazia, specialmente in due giorni importanti: il 25 marzo, festa dell'Annunciazione del Signore, e l'8 settembre, festa della Nativit\u00e0 della Beata Vergine Maria. La fiera probabilmente nacque in conseguenza di questa grande affluenza di pellegrini, per l'esigenza di sfamare e soddisfare questo grande numero di persone. Il paese di Grottaferrata non esisteva, e comunque l'agglomerato gi\u00e0 esistente attorno all'abbazia non super\u00f2 i 500 abitanti prima degli anni quaranta dell'Ottocento quando il comune ottenne l'autonomia amministrativa: la fiera si svilupp\u00f2 cos\u00ec lungo le due principali strade di accesso all'abbazia, l'\"Olmata\" e lo \"Stradone\", corrispondenti alle attuali viale San Nilo e corso del Popolo.\nLa prima fiera del mese di marzo ci \u00e8 attestata nel 1462 da papa Pio II nei suoi \"Commentarii\": il papa Umanesimo|umanista notava che \"vino madente plebe, raro sine caede peraguntur\", ovvero \"raramente [la fiera] termina senza un omicidio, poich\u00e9 la plebe trasuda vino\". Per prevenire atti di violenza le autorit\u00e0 pontificie minacciarono con tre tratti di corda ed una multa chiunque fosse in possesso di un'arma, e con l'ergastolo chi fosse trovato in possesso di armi non ordinarie. La prima attestazione della fiera di settembre risale invece al 1605. Tuttavia, questa carenza di informazioni pu\u00f2 essere determinata dalla perdita dei documenti dell'abbazia antecedenti al 1567, che potevano fornire lumi sulla nascita della fiera.\nFu solo nel 1761 che papa Clemente XIII, dietro richiesta dell'Abate Commendatario Carlo Rezzonico, autorizz\u00f2 ufficialmente lo svolgimento delle due fiere criptensi, esentandole da ogni tassa e concedendo piena libert\u00e0 di commercio. Questo riconoscimento contribu\u00ec una notevole crescita dell'importanza della fiera di Grottaferrata, che nel corso del Settecento e dell'Ottocento venne visitata e descritta da diversi viaggiatori stranieri del \"Grand Tour\" come Maria Casimira Luisa de la Grange d'Arquien, vedova di Giovanni III Sobieski di Polonia, lo scrittore tedesco Richard Voss ed il poeta tedesco Hans Barts.\nSe fino alla seconda met\u00e0 del Novecento la fiera di settembre era stata la pi\u00f9 importante tra le due, attualmente il rapporto \u00e8 radicalmente cambiato: la fiera di settembre sopravvive come rievocazione storica nel cortile dell'abbazia di Santa Maria di Grottaferrata con il nome di \"'Ce steva na vota\" (\"c'era una volta\"), mentre la fiera di marzo \u00e8 diventata una delle vetrine nazionali pi\u00f9 importanti per l'esposizione di macchinari agricoli e per l'artigianato. Nel 1966 l'Ente Nazionale Prevenzioni Infortuni scelse la fiera di marzo come luogo di promozione nazionale dei macchinari agricoli adatti alla produzione agricola nelle zone collinari, caratteristica che venne riconosciuta alla fiera da un apposito decreto ministeriale. La denominazione dell'evento venne in seguito convertita in \"fiera nazionale dell'agricoltura, del commercio, dell'artigianato e della piccola industria\", e nel 1985 furono utilizzati per la prima volta padiglioni in tensostruttura. Solo dal 1996 la fiera si \u00e8 spostata in un vasto piazzale asfaltato presso via del Grottino e viale San Nilo, coprendo un'area di 14.000 m2, di cui 12.000 m2 coperti da tensostrutture."}
{"id": "2343832", "revid": "1951392", "url": "https://it.wikipedia.org/wiki?curid=2343832", "title": "Storia della geologia", "text": "La geologia \u00e8 la scienza che tratta della composizione, struttura, storia ed evoluzione degli strati interni ed esterni della Terra, e i processi che l'hanno plasmata.\nCerti fenomeni geologici pi\u00f9 visibili interessano l'umanit\u00e0 da lungo tempo: terremoti, vulcani ed erosione. La prima traccia di un tale interesse \u00e8 una pittura murale che mostra un'eruzione vulcanica del Neolitico, a \u00c7atal H\u00fcy\u00fck (Turchia) e risalente al VI millennio a.C. L'antichit\u00e0 si preoccupa poco di geologia e quando lo fa i suoi scritti non hanno un'influenza diretta sulla fondazione della geologia moderna del XVIII secolo, l'erosione e il trasporto fluviale dei sedimenti sono tuttavia conosciuti dai greci. La nozione di strato appare esplicitamente solo brevemente durante il periodo arabo classico e in maniera pi\u00f9 approfondita in Cina, ma questi apporti non influenzano affatto la nascita della geologia moderna. La stessa situazione perdura durante il Medioevo e il Rinascimento; nessun paradigma emerge, gli eruditi restano divisi sull'importante \"questione dell'origine dei fossili\".\nLa nascita della geologia moderna \u00e8 di difficile datazione. Descartes \u00e8 il primo a pubblicare nella quarta parte dei \"Principia philosophiae\" del 1644 una \"teoria della Terra\". Niccol\u00f2 Stenone nel 1669 pubblica a Firenze il \"De solido intra solidum naturaiter contento Dissertatationis Prodromus\" in cui descrive i principi fondamentali della stratigrafia. James Hutton pubblica nel 1795 \"Teoria della terra, con prove ed illustrazioni\" (\"Theory of the Earth, with Proofs and Illustrations\"). William Smith, Georges Cuvier e Alexandre Brongniart nel 1800 fondano la biostratigrafia. Charles Lyell scrive nel 1830 i \"Principi di geologia\". Verso il 1750 la geologia non \u00e8 ancora formata in quanto scienza, mentre gi\u00e0 dal 1830 \u00e8 definitivamente stabilita e possiede le sue proprie societ\u00e0 sapienti e pubblicazioni scientifiche.\nGeologia prescientifica.\nI greci e i romani.\nParecchie teorie, dove si mescolano credenze religiose e osservazioni, nascono in quest'epoca, in Grecia e dopo nell'Impero romano, in India, in Cina. La mineralogia e la vulcanologia per gli antichi non hanno nessun rapporto fra loro. Presso i greci, la geologia non \u00e8 una scienza separata come l'astronomia ma fa parte della geografia, ci\u00f2 che Karl Alfred von Zittel riassume con un laconico \u00abNon esiste la geologia antica \u00bb. Tuttavia qualche valida intuizione esiste, talvolta correttamente o almeno razionalmente fondata.\nAristotele introducendo la nozione di \"ciclo\", a proposito del corso dei fiumi, considera che i continenti possono diventare mari e viceversa e soprattutto che la concatenazione di piccole cause per i lunghi periodi pu\u00f2 produrre grandi effetti . La cattiva interpretazione della presenza di fossili, per Teofrasto, un seguace di Aristotele, resta comunemente avallata fino alla rivoluzione scientifica del XVII secolo. L'opera di questo antico greco sapiente, tradotta in latino e in altre lingue, servir\u00e0 da riferimento per circa duemila anni.\nStratone di Lampsaco effettua un'analisi dei fenomeni d'erosione e dei trasporti fluviali dei sedimenti agli estuari . Ancora pi\u00f9 notevole dal lato metodologico \u00e8 l'esistenza di veri dibattiti secondo cui la Terra \u00e8 esistita dall'eternit\u00e0. L'argomento dell'erosione \u00e8 osteggiato da Zenone di Cizio: \u00abse la Terra non aveva mai avuto un inizio [...] tutti o monti sarebbero stati appianati allo stesso livello, tutte le colline sarebbero state riportate allo stesso livello delle pianure \u00bb. \nStrabone nella sua \"Geografia\", libro XII, cap. 2 e 4, parla di corrispondenza delle \u00absporgenze e rientranze in perfetta opposizione \u00bb in un canyon nel fondo del quale scorre un fiume, per \"sporgenze e rientranze\" egli vuole significare i \"letti\" tagliati dal fiume ma senza includere la nozione di \"letto\". Nello medesimo passaggio riconosce l'esistenza del trasporto del limo da parte dei fiumi e l'avanzare delle terre che possono risultare nei loro estuari . Strabone rifiuta anche la teoria d'Eratostene che spiega la causa della presenza dei fossili derivata da un livello pi\u00f9 elevato del Mar Mediterraneo che esisteva quando in un passato mitico lo stretto di Gibilterra era chiuso . Strabone invoca una causa attuale e osservabile, i terremoti, per spiegare l'innalzamento dei fondi marini che condussero alla presenza di fossili nei luoghi elevati. Questa introduzione di causa osservabile per spiegare fenomeni anteriori \u00e8 una delle innovazioni apportate dai greci che, senza spiegarli, considerano che si siano potuti produrre in una maniera pi\u00f9 violenta in passato; per loro l'osservazione di un terremoto conduce a pensare all'innalzamento di un'isola, convalidando implicitamente l'esistenza di un sisma ben pi\u00f9 violento che avrebbe sollevato zone molto pi\u00f9 estese . Questa teoria dei greci \u00e8 dunque differente dal principio dell'attualismo scoperto nel XVIII secolo.\nLa geologia antica non \u00e8 affatto inesistente, ma gli errori sono numerosi, in parte aggiunti da compilatori come Plinio il Vecchio, autore di un'opera di qualit\u00e0 molto discontinua , in parte durante il Medioevo. Questi errori e l'utilizzazione dei testi greco-romani durante il Medioevo come argomento d'autorit\u00e0 d\u00e0 a questa scienza una reputazione solforosa; la geologia moderna del XVIII secolo non eredita direttamente dalla geologia antica .\nI padri della chiesa.\nI Padri della Chiesa si consacrano prima di tutto alla difesa della fede cristiana. Se si parla di geologia dunque, \u00e8 solo con lo scopo di corroborare quando \u00e8 scritto nella Bibbia. Molti di loro, Tertulliano, Eusebio di Cesarea, ..., riconoscevano i fossili di conchiglie e di pesci come animali pietrificati, concludendo ed avvalorando la veridicit\u00e0 del Diluvio universale. Gli apporti dei greci e dei romani vengono modificati per farli corrispondere alla Bibbia. L'idea dei lunghi tempi geologici \u00e8 abbandonata da Isidoro di Siviglia ma l'applicazione della creazione del mondo in sei giorni in geologia non diventa influente se non nel XVII secolo .\nLa Cina.\nI fossili sono conosciuti in Cina dal I secolo a.C. ma non sono sempre correttamente identificati con le specie moderne; i resti di un mollusco sono presi per ali d'uccello, le vene nelle rocce sono confuse con dei fossili . L'erudito Shen Kuo (1031\u20131095) osserva dei fossili nei differenti strati geologici della montagna T'ai-hang Shan, deducendo che l'erosione e il deposito di limo abbiano rimodellato i terreni e che queste montagne furono a un tempo situate a livello del mare. Shen Kuo pensa similmente che le piante fossili erano la prova dei cambiamenti graduali avvenuti nel clima.\nLa Cina \u00e8 frequentemente devastata dai terremoti e la sismologia viene studiata senza che una teoria concernente le loro cause sia mai stata emessa. L'apporto principale \u00e8 tecnologico con l'invenzione del primo sismografo. L'apparecchio \u00e8 composto da una massa pesante in equilibrio in una giara capace d'indicare la direzione generale del sisma; Sono stati costruiti molti sismografi di questo tipo. .\nIl lavoro dei cinesi non sar\u00e0 conosciuto in Europa che molto tempo dopo la nascita della geologia moderna.\nIl periodo arabo classico.\nIl periodo arabo classico \u00e8 principalmente influenzato dagli autori greci, direttamente o indirettamente dalla traduzione del greco in siriaco o tramite l'intermediazione dei Persiani ; bench\u00e9 le connessioni con la scienza cinese siano conosciute in certi luoghi, la sua influenza \u00e8 piuttosto debole o inesistente per quanto riguarda la geologia.\nLe \"Ras\u00e2\u2019il al-Ikhw\u00e2n al-Saf\u00e2\u2019\" -- \"Le epistole dei fratelli della purezza\", contengono una descrizione completa di un ciclo geologico: l'erosione prodotta dai sedimenti trasportati dai fiumi al mare che poco a poco si riempie. Questa descrizione si avvicina a quella di Aristotele ma in modo pi\u00f9 dettagliato, apportando una nuova idea importante: la stratificazione degli strati sedimentari nel fondo dei mari, arrivando a un tentativo di spiegare l'orogenesi: \u00abi [Mare|mari] depositano sabbia, argilla e ciottoli sul suo fondo, strato su strato [...] ammucchiando gli uni sugli altri formano cos\u00ec nel fondo dei mari montagne e colline \u00bb . I \"fratelli della purezza\" introdussero l'idea di un'asimmetria nella forma della Terra; i mari e le terre sono due sfere aventi centri distinti e non possono dunque mai interamente ricoprire le terre .\nAvicenna \u00e8 pi\u00f9 influente dei \"Fr\u00e8res de la puret\u00e9\", tuttavia i suoi apporti son meno interessanti; inoltre il suo testo \u00e8 conosciuto in Occidente attraverso una traduzione di Alfred de Sareshel verso il 1200 che \"taglia\" il testo. Questo testo, \"De mineralibus\", sar\u00e0 prima attribuito ad Aristotele ed \u00e8 spesso utilizzato nel Medioevo dagli alchimisti sebbene Avicenna nell'originale lo condanni. \"De mineralibus\" contiene due parti concernenti la geologia, \"Della congelazione delle pietre\" e \"Della causa delle montagne\". I fossili vi sono descritti come l'inclusione di animali e vegetali convertiti in pietre da una virt\u00f9 pietrificante dei terreni sassosi. La parte esplicativa del fenomeno, \"le terre contenenti i fossili marini che una erano volta immersi\", \u00e8 mancante nel testo latino. Avicenna spiega le montagne tramite due cause: i terremoti che sollevano il suolo e in misura inferiore l'erosione che lascia intatti i rilievi pi\u00f9 duri. Avicenna conosce anche la stratificazione spiegandola come formata dalle progressioni e regressioni successive dei mari, ed ogni strato \u00e8 dovuto a uno di queste progressioni. Questa porzione del testo \u00e8 anch'essa mancante nella versione latina di Sareshel. \nIl Medioevo europeo.\nMalgrado una certa censura da parte della Chiesa il carattere della scienza del Medioevo \u00e8 relativamente libero. Se le autorit\u00e0 religiose propendono talvolta verso il dogma con l'interdizione di certe tesi di Aristotele verso il 1210, revocata nel 1234 per poi di nuovo essere condannate nel 1277 , alcuni pensatori considerano che la scienza non sia incompatibile con la fede cristiana. Questa scienza trova il suo apogeo nella creazione delle prime universit\u00e0 in occidente con l'avvento della scolastica. Eruditi come Roberto Grossatesta, Ruggero Bacone, Tommaso d'Aquino o Guglielmo d'Ockham sono degli scienziati . La condanna del 1277 \u00e8 la premessa di una separazione della fede e della scienza, avallando cos\u00ec la \"dottrina della doppia verit\u00e0\", una concernente la fede e l'altra la ragione, verit\u00e0 che possono essere in contraddizione .\nAlberto Magno riprende una parte delle idee di Aristotele e di Avicenna. Nell'ambito della geologia studia i fossili del bacino parigino ma sembra incerto sulla loro origine, da un lato cita Avicenna attribuendo loro un'origine animale, dall'altro evoca la possibilit\u00e0 che i fossili siano creati direttamente dalle pietre senza che abbiano un'origine biologica . Questa ambiguit\u00e0 \u00e8 condivisa da altri autori del Medioevo. Ristoro d'Arezzo arriva a pensare ad una origine organica dei fossili, Pietro d'Abano al contrario considera che siano generati nel suolo dall'azione degli astri . Ristoro d'Arezzo emette anche una teoria sull'origine delle montagne: una forma d'attrazione da parte delle stelle tende a sollevare la superficie della Terra. Curiosamente egli considera questa forza proporzionale alla distanza, al contrario della forza esercitata da una calamita o dalla gravitazione che rimane ancora da scoprire .\nGiovanni Buridano ha l'idea di una composizione della Terra in due emisferi asimmetrici, forse ispirato dai \"fratelli della purezza\". Le terre sono pi\u00f9 leggere degli oceani e il sole riscalda le terre alleggerendole. Questo alleggerimento provoca un sollevamento delle terre combattuto dai fenomeni d'erosione. L'emisfero nord con una maggioranza di terre \u00e8 pi\u00f9 leggero dell'emisfero sud, il centro di gravit\u00e0 \u00e8 eccentrico . Buridano utilizza una scala dei tempi incompatibile con la Bibbia; i fenomeni che egli descrive richiedono almeno diverse decine di milioni di anni e, inoltre, egli scollega anche le cause dell'astronomia, invocando solamente il Sole e non pi\u00f9 le stelle. I suoi manoscritti non saranno mai dati alle stampe. Leonardo da Vinci riprende in parte l'idea dell'asimmetria del globo , ma Buridano ha meno influenza sul suo successore Alberto di Sassonia che reintrodusse l'astronomia nei cicli di formazione delle montagne . Buridano non rigetta l'idea del diluvio ma considera che un tale fenomeno non pu\u00f2 avere delle cause naturali .\nIl Rinascimento.\nIl Rinascimento ha inizio nel XIV secolo in Italia per propagarsi nel resto dell'Europa tra il XV e il XVI secolo. L'incisione su legno poi su rame e l'invenzione dei caratteri mobili nella tipografia permette il diffondersi di autori moderni ed antichi . La caduta di Bisanzio permette l'arrivo di un grande numero di manoscritti ed eruditi di lingua greca in occidente, ma questa scoperta dei testi greci \u00e8 anteriore alla caduta dell'Impero bizantino. Il Rinascimento \u00e8 piuttosto un periodo di transizione che di effettiva rottura. Malgrado questo ambiente propizio la geologia progredisce poco durante questo periodo.\nL'origine dei fossili, biologica o no, comincia ad essere realmente dibattuta a partire dal 1500, dibattito che prosegue durante la maggior parte del XVII secolo . All'inizio del Rinascimento l'origine animale non viene messa in dubbio dalla maggioranza degli autori, e le principali divergenze riguardano le cause che hanno portato alla formazione dei fossili, soventi di origine marina, all'interno delle terre .\nPer gli autori del Rinascimento le montagne sono il risultato dell'erosione (Da Vinci, Agricola, Bernard Palissy) oppure dei rilievi la cui esistenza risale alla creazione della Terra; fuochi sotterranei sono menzionati per spiegare il vulcanismo e i terremoti, ma queste cause non sono applicate all'orogenesi. \nL'origine delle sorgenti \u00e8 frequentemente riportata a un'origine oceanica, l'acqua degli oceani circola sotto la Terra e riaffiora. Durante il Rinascimento la profondit\u00e0 degli oceani non \u00e8 conosciuta e lo stesso Palissy, il quale confuta questa teoria, considera che certe parti della superficie degli oceani sono pi\u00f9 elevate della Terra. \nLeonardo da Vinci non s'interessa n\u00e9 alla vulcanologia n\u00e9 ai terremoti. Non pubblica ci\u00f2 che scrive sui fossili e l'erosione e la sua influenza \u00e8 difficile da stimare. Confuta inoltre la teoria sulla genesi dei fossili sul posto e le teorie basate sul diluvio, in particolare nel \"Codice di Leicester\". Ancora in questo codice identifica fra gli altri gli strati presenti di due lati di una valle erosa dalla presenza di un fiume . Leonardo Da Vinci non riesce a presentare una teoria globale della terra; gioca con molte idee, quella di una terra scavata, quella di una terra riempita d'acqua o ancora riprendendo le idee di Alberto di Sassonia e di Buridano. \nI principali apporti di Bernard Palissy sono contenuti nel trattato delle \"Acque e fontane\" (\"Eaux et fontaines\") dove confuta l'opinione frequentemente accettata fin dall'antichit\u00e0 di una origine oceanica delle sorgenti e dimostra che l'acqua dei fiumi proviene dalla pioggia . Palissy ammette l'origine biologica dei fossili ma rigetta una provenienza marina o che essi siano l'apporto derivato dal diluvio; per lui i fossili sono resti d'animali d'acqua dolce provenienti dai fiumi. Sulla questione dei fossili, Palissy non \u00e8 un innovatore; i suoi apporti restano inferiori a quelli di Leonardo Da Vinci. \nIl grande umanista Georg Agricola (1494\u20131555) riassume le conoscenze minerarie e metallurgiche del suo tempo nella sua pi\u00f9 celebre opera \"De re metallica\" che apparve postuma nel 1556. Quest'ultima comporta anche un'appendice intitolata \"Buch von den Lebewesen unter Tage\" (\"Libro delle creature sotterranee\"). Tratta particolarmente di energia eolica ed idrodinamica, del trasporto e della fusione dei minerali, dell'estrazione di differenti giacimenti, costituendo dunque il libro un vero e proprio trattato di metallurgia. Il \"De re metallica\" tratta anche della successione degli strati trovati al di sopra delle miniere in Sassonia, senza tentare di fornire spiegazioni. L'opera di Agricola che concerne pi\u00f9 la geologia \u00e8 pubblicata nel 1544 sotto il titolo \"De ortu et causis subterraneorum\"; in essa vi critica le ipotesi antiche ponendo i primi fondamenti di ci\u00f2 che diventer\u00e0 pi\u00f9 tardi la geomorfologia per la sua descrizione riguardo all'erosione. \nL'epoca moderna.\nAll'alba del XVIII secolo, Jean-\u00c9tienne Guettard e Nicolas Desmarest effettuano misurazioni nel centro della Francia registrando le loro osservazioni su una carta geologica e sottolineando l'origine vulcanica di questa regione.\nLa geologia si \u00e8 scontrata per lungo tempo contro le idee di molti esponenti della Chiesa cattolica riguardante l'et\u00e0 della Terra. In effetti, il concetto chiave della geologia \u00e8 il \"periodo\" (\"durata\"), e le prime osservazioni scientifiche contraddicono direttamente l'insegnamento biblico cos\u00ec come si trova nel primo capitolo del Vecchio Testamento, dove tratta della Genesi, vale a dire che la Terra fu creata in sei giorni.\nLo scozzese James Hutton (1726\u20131797) \u00e8 considerato come il padre fondatore della geologia moderna. Nel 1785 presenta un articolo intitolato \"Teoria della Terra; o un'indagine delle leggi osservabili nella Composizione, Dissolvimento e Ristabilimento delle terre sul globo\" che fu pubblicato nel 1788 nelle \u00abTransactions of the Royal Society of Edinburgh \u00bb. Questo articolo, sotto una forma praticamente immutata, costituisce il primo capitolo della sua opera apparsa nel 1795 in due volumi, intitolata \"Theory of the Earth, with Proofs and Illustrations\" (\"Teoria della Terra, con Prove e Illustrazioni\") che pu\u00f2 eessere considerata il primo trattato moderno di geologia, visto che Hutton vi espose i principi di uniformitarismo e di plutonismo.\nLa nuova teoria geologica che Hutton propose implica che la Terra debba essere ben pi\u00f9 vecchia di quanto si fosse supposto fino allora. In effetti, i tempi in cui le montagne iniziarono ad erodersi, e i tempi in cui vennero apportati i sedimenti per formare nuove rocce sotto il mare, che a loro volta saranno sollevate emergendo in superficie, non si pu\u00f2 affatto valutare in millenni, ma debba invece calcolarsi in decine o addirittura centinaia di milioni di anni. Hutton fu senza dubbio un brillante ricercatore, ma espose le sue idee scritte in maniera troppo confusa e complicata affinch\u00e9 la sua geniale opera fosse immediatamente compresa. \u00c8 il suo amico, il matematico scozzese John Playfair (1748\u20131819) che ne fece un'esposizione chiara e accessibile al vasto pubblico nel suo libro intitolato \"Illustrations of the Huttonian Theory of the Earth\", apparso nel 1802. \u00c8 grazie a questa agevolazione di Playfair che la teoria di Hutton fu conosciuta e finalmente accettata da un numero sempre crescente di geologi, tra i quali figurer\u00e0 lo scozzese Charles Lyell.\nI successori di Hutton furono conosciuti sotto l'appellativo di \"plutonisti\", poich\u00e9 essi pensavano che le rocce fossero formate dal deposito di lava prodotto sotto la terra dentro i vulcani. In ci\u00f2 essi si opponevano a coloro cosiddetti \"nettunisti\" che pensavano che le rocce si fossero formate nel grande oceano dove il suo livello veniva ad abbassarsi nel corso del tempo. Bench\u00e9 difensore essenzialmente delle tesi nettuniste, Georges Cuvier (1769\u20131832) e Alexandre Brongniart (1770\u20131840) postuleranno nel 1811 anche un'et\u00e0 molto pi\u00f9 grande per la Terra. La loro teoria fu ispirata dalla scoperta da parte di Cuvier di fossili d'elefanti a Parigi. Per corroborare la loro tesi essi formuleranno il principio stratigrafico secondo il quale gli strati geologici sovrapposti rappresentano una successione nel tempo. Tuttavia, essi non furono i primi ad enunciare il principio fondamentale della stratigrafia, poich\u00e9 furono, apparentemente a loro insaputa, preceduti da Nicolas Stenon (1638-1686) e dall'autodidatta William Smith (1769\u20131839) il quale disegna alcune delle prime carte geologiche (1799 e 1815) cominciando l'ordinamento degli strati geologici d'Inghilterra 1799 e di Scozia ed esaminando inoltre i fossili in esso contenuti.\nSir Charles Lyell (1797\u20131875) pubblicher\u00e0 la prima edizione dei suoi \"Principi di Geologia\" nel 1830, che aggiorn\u00f2 con nuove edizioni fino alla sua morte nel 1875. Egli pensava a ragione che i processi geologici erano lenti e avessero avuto luogo durante tutta la storia della Terra, e proseguissero allo stesso modo al giorno d'oggi. Questa teoria, l'attualismo, si oppone al catastrofismo secondo il quale le caratteristiche terrestri si sono formate ed evolute grazie a una serie di avvenimenti catastrofici. Sebbene le osservazioni contraddicano questa idea, i creazionisti ancora adesso non rifiutano un'interpretazione letterale degli scritti biblici. I lavori di Lyell, e i principi di cronologia relativa ben noti e ben sviluppati all'epoca, hanno condotto Charles Darwin (1809\u20131882) a pubblicare nel 1859 la sua opera monumentale, e cruciale per le idee filosofiche, intitolata \"The Origin of Species\" (\"L'origine delle specie\") e pi\u00f9 tardi, nel 1871, la sua non meno importante opera concernente gli antenati dell'uomo (\"The Descent of Man, and Selection in Relation to Sex\"). L'osservazione di fossili in cima e ai piedi delle Ande spinge questo autore ad interrogarsi sulla serie di avvenimenti che avevano potuto portare a questa distribuzione disparata.\nNel XIX secolo, la geologia si dedica dunque seriamente alla spinosa questione dell'et\u00e0 della Terra. Le stime oscilleranno tra appena centomila fino a diversi miliardi di anni. La comunit\u00e0 geologica ha potuto tuttavia intendersi sul fatto che la Terra doveva almeno avere parecchie centinaia di milioni d'anni. A quest'epoca i fisici, e in particolare il molto influente Lord Kelvin, non accettarono molto questa ultima stima. In effetti, utilizzando le leggi della termodinamica, Lord Kelvin aveva calcolato che la Terra, nel raffreddarsi gradualmente dopo la sua formazione, doveva avere all'incirca cinquanta milioni di anni. Questo risultato suppone per\u00f2 che la diffusione del calore si attua per semplice conduzione, ignorando i fenomeni di convezione, sottostimando cos\u00ec l'et\u00e0 reale della Terra, errore segnalato da John Perry nel 1894.. La spiegazione di Perry non fu accettata che nella seconda met\u00e0 del XX secolo; l'errore di Kelvin essendo stato attribuito in un primo tempo all'ignoranza della radioattivit\u00e0 insita nelle viscere della Terra, che fu scoperta nel 1896 da Henri Becquerel e Pierre e Marie Curie. La radioattivit\u00e0 ha permesso dopo d'apportare una datazione delle rocce pi\u00f9 antiche.\nUn nuovo passo in avanti, definito \u00abrivoluzionario \u00bb da alcuni geologi, ebbe luogo in geologia negli anni sessanta. Si trattava dello sviluppo e accettazione da parte della comunit\u00e0 scientifica della tettonica delle placche, consistente in una rivitalizzazione della teoria della deriva dei continenti, proposta dal 1912 dal meteorologista tedesco Alfred Wegener (1880\u20131930), ma rigettata di primo acchito dalla maggioranza dei geologi (DuToit in Sudafrica e Arthur Holmes in Scozia costituiscono importanti eccezioni) e dalla totalit\u00e0 dei geofisici. In realt\u00e0, la teoria di Wegener peccava di due punti deboli:\nGli elementi che hanno finalmente suggerito al canadese William Jason Morgan e al francese Xavier Le Pichon la nozione di placche rigide trasportate dai movimenti di convezione nelle grandi profondit\u00e0 della Terra, alla maniera di veicoli e oggetti posti sui nastri trasportatori, sono:\nLe forze capaci di fare spostare continenti interi trovano dunque la loro origine nella grande riserva di calore all'interno della Terra.\nLa teoria della tettonica delle placche possiede il vantaggio di raggruppare geologi, geofisici e geodetici in una stessa impresa dove lo scopo \u00e8 quello di conoscere sempre pi\u00f9 il nostro pianeta. I geologi vi contribuiscono con le loro osservazioni sul terreno, i sismologi tramite lo studio dei meccanismi che producono i terremoti, i geodetici con la determinazione sempre pi\u00f9 precisa delle ondulazioni del geoide e delle anomalie gravimetriche con loro conseguenze, e i geodinamici tramite una modellizzazione matematica delle correnti di convezione all'interno della Terra. Ma non bisogna dimenticare che si tratta sempre attualmente di una teoria che presenta molte lacune e debolezze, anche se i suoi punti essenziali sembrano definitivamente acquisiti.\nAttualmente la geologia sta ridefinendo se stessa, ed \u00e8 passata ad un approccio che alcuni geologi iniziano a definire \"post attualista\". In pratica non si discute il principio Huttoniano che le leggi fisiche attualmente vigenti erano vincolanti anche in passato, ma si rifiuta che l'unico modo per spiegare i fenomeni geologici sia utilizzare l'osservazione del presente (attualismo).\nAlcuni fenomeni geologici e paleontologici sono spiegabili in maniera semplice ed efficace solo se si fa riferimento a fenomeni che nel mondo attuale non sono impossibili ma sono rarissimi o (fortunatamente) improbabili. In questa categoria ricadono tutta una serie di fenomeni catastrofici come l'impatto con un corpo celeste (cometa o asteroide), l'eruzione di un supervulcano o di vulcani ancora pi\u00f9 grandi di quelli che esistono oggi sul pianeta, l'ipotesi del Verne shot, la scomparsa di un mare o di un oceano perch\u00e9 rinchiuso tra masse continentali, una mega alluvione causata dalla rottura di una diga di ghiaccio, il riempimento di un mare (come il Mar Nero) perch\u00e9 un istmo di terra crolla (per terremoto od erosione).\nQueste teorie, rispetto all'uniformitarismo e all'attualismo dell'Ottocento, postulano una visione della terra molto pi\u00f9 dinamica, in cui i fenomeni non sono pi\u00f9 solo impercettibili e derivanti da un accumulo di fattori (come l'erosione) ma talvolta rapidissimi e quasi istantanei rispetto ai tempi geologici. In pratica una riedizione, ampiamente scientifica, del catastrofismo settecentesco.\nQueste nuove teorie vennero avanzate una prima volta, e senza alcun successo, durante gli anni venti dal geologo statunitense J. H. Bretz che formul\u00f2 l'ipotesi di una gigantesca e rapida alluvione, per spiegare il paesaggio della zona di Spokane nello Stato di Washington, in particolar modo postulava che, alla fine dell'ultima glaciazione, un enorme bacino lacustre, per lo scioglimento dei ghiacci che lo isolavano, si fosse riversato sulla terra.\nQuesta teoria, con numerosi aggiustamenti, \u00e8 poi stata verificata nel corso degli anni sessanta.\nContemporaneamente un team internazionale di scienziati che studiava i fondali oceanici si accorse che il Mediterraneo si era prosciugato almeno una volta, e pi\u00f9 probabilmente svariate volte, nel corso della sua storia, probabilmente perch\u00e9 si era formato un istmo vulcanico nei pressi del canale di Gibilterra. Di questo team faceva parte Kenneth J. Hsu, uno dei primi sostenitori della necessit\u00e0 di guardare oltre all'attualismo, poich\u00e9 oggi nessun mare si sta prosciugando quel fenomeno geologico va studiato a mente libera da preconcetti.\nPoco dopo Walter Alvarez, studiando i calcari di Gubbio per datarne radioattivamente l'et\u00e0, trov\u00f2 un'anomalia di iridio nel limite K-T, formulando l'ipotesi, poi confermata, di un catastrofico impatto cometario o di un asteroide con la Terra, sufficiente a causare l'estinzione di un'enorme quantit\u00e0 di specie nel giro di poche generazioni, o addirittura di pochi mesi.\nIn conclusione la storia della terra fu per buona parte del tempo priva di eventi traumatici, e modificata da eventi \"normali\" come l'erosione, la sedimentazione, l'orogenesi, la deriva continentale. Eventi cio\u00e8 che modificavano il paesaggio lentamente e inesorabilmente, accumulando il cambiamento.\nEugene Shoemaker inizi\u00f2 a studiare gli eventi da impatto, sia sulla terra, sia, per quanto possibile, su altri corpi planetari come la Luna, Marte o i satelliti di Giove.\nMolti di questi scienziati negli anni ottanta diedero vita ad una scuola di pensiero iconoclasta, nota come \"Renaissance Geology Group\".\nDi tanto in tanto per\u00f2 eventi rari ma normali (come un'eruzione vulcanica, l'impatto con un corpo celeste, o un terremoto) possono assumere proporzioni gigantesche e modificare sensibilmente il paesaggio di province, regioni, o addirittura di un intero pianeta.\nNote.\nF. Ellenberger, \"Histoire de la g\u00e9ologie\", Tome 1\nC. Ronan, \"Histoire mondiale des sciences\"\nCollectif, \"Histoire des sciences de l'antiquit\u00e9 \u00e0 nos jours\"\nRen\u00e9 Taton, \"La science moderne de 1450 \u00e0 1800\"\nGabriel Gohau, \"Une histoire de la g\u00e9ologie\"\nBibliografia.\nXIX secolo\nXX secolo\nXXI secolo"}
{"id": "2343834", "revid": "124123", "url": "https://it.wikipedia.org/wiki?curid=2343834", "title": "Petra Majdi\u010d", "text": "Biografia.\nOriginaria di Brinje presso Lubiana e specialista delle sprint, debutt\u00f2 in campo internazionale ad alto livello ai Mondiali juniores di Pontresina del 1998, senza conseguire risultati di rilievo.\nIn Coppa del Mondo esord\u00ec il 9 gennaio 1999 nella 10\u00a0km a tecnica classica di Nov\u00e9 M\u011bsto na Morav\u011b (69\u00aa), ottenne il primo podio il 1\u00ba febbraio 2001 nella sprint a tecnica libera di Asiago (3\u00aa) e la prima vittoria il 9 marzo 2006 nella sprint a tecnica classica di Drammen. Dopo essere arrivata seconda dietro a Virpi Kuitunen nella Coppa del Mondo di sprint della stagione 2006-2008, si \u00e8 aggiudicata il trofeo nel 2008, nel 2009 e nel 2011.\nIn carriera prese parte a sette edizioni dei Campionati mondiali, vincendo due medaglie, e a tre dei Giochi olimpici invernali, (8\u00aa nella 10\u00a0km, 12\u00aa nella 30\u00a0km, 7\u00aa nell'inseguimento, 9\u00aa nella staffetta), (8\u00aa nella sprint, 6\u00aa nella 10 km, 14\u00aa nella 30 km, 11\u00aa nell'inseguimento) e (3\u00aa nella sprint). Proprio a Vancouver la Majdi\u010d fu protagonista di un evento che fece il giro del mondo: durante il riscaldamento a Vano riport\u00f2 la frattura di cinque costole in seguito a una caduta su una roccia fuori pista. Nonostante ci\u00f2, prosegu\u00ec e pass\u00f2 alle semifinali, dove, durante lo sprint finale, una delle costole rotte le perfor\u00f2 un polmone, ma comunque si qualific\u00f2 alla finale, alla quale decise di prendere parte. Dopo una gara fenomenale, con un sorpasso sul finale, vinse il bronzo, prima medaglia olimpica per la Slovenia nella storia dello sci di fondo ai Giochi olimpici, per la quale Petra si \u00e8 aggiudicata anche il Premio Terry Fox.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nMS = partenza in linea\nTC = tecnica classica\nTL = tecnica libera"}
{"id": "2343835", "revid": "599013", "url": "https://it.wikipedia.org/wiki?curid=2343835", "title": "Replica", "text": ""}
{"id": "2343836", "revid": "98077", "url": "https://it.wikipedia.org/wiki?curid=2343836", "title": "Lima-Rivarossi", "text": ""}
{"id": "2343837", "revid": "1305772", "url": "https://it.wikipedia.org/wiki?curid=2343837", "title": "Matsuoka", "text": ""}
{"id": "2343843", "revid": "114388957", "url": "https://it.wikipedia.org/wiki?curid=2343843", "title": "Nicola Vicentino", "text": "Biografia.\nNicola Vicentino trascorse i primi anni della sua formazione a Vicenza, forse sotto l'influenza dell'umanista Giangiorgio Trissino. Studi\u00f2 con Adrian Willaert, come lui stesso riport\u00f2 sul frontespizio del primo libro di madrigali: \"Del unico Adrian Willaerth discipulo don Nicola Vicentino, madrigali a cinque voci, per theorica e pratica da lui composti al nuovo modo dal celeberrimo suo maestro ritrovato\".\nA Ferrara fu probabilmente a servizio del cardinale Ippolito II d'Este e anche insegnante di musica per vari membri della famiglia del duca Ercole II.\nPur essendo un valente compositore, a tutt'oggi \u00e8 ancora noto soprattutto per un famoso dibattito con il musicista portoghese Vicente Lusitano, che ebbe luogo nel 1551 a Roma, dove Vicentino si era trasferito con il suo protettore. L'argomentazione da lui sostenuta era basata su una particolare interpretazione dei generi della musica (diatonico, cromatico ed enarmonico), in contrasto con Lusitano, il quale riteneva che la maggior parte della musica potesse essere ricondotta nell'ambito del solo genere diatonico. I cantori pontifici Bartolomeo Escobedo e Ghiselin Danckerts, chiamati a stabilire chi avesse ragione tra i due teorici, attribuirono la vittoria a Lusitano, ma l'esito sfavorevole non scoraggi\u00f2 Vicentino, che espose chiaramente le sue dimostrazioni nel trattato \"L'antica musica ridotta alla moderna prattica\" del 1555.\nPer esemplificare praticamente la validit\u00e0 delle proprie speculazioni, costru\u00ec inoltre due strumenti, l'archicembalo (su sei tastiere) e l'archiorgano, in cui i diesis erano distinti dai bemolli, mostrando come potessero essere riprodotti i suoni di tutti e tre i generi.\nDella sua opera come compositore sono sopravvissuti solo due libri di madrigali (il primo e il quinto), un libro di mottetti (\"Moteta, liber quartus\") e alcune altre composizioni sparse.\nBibliografia.\nD. Daolmi, Don Nicola Vicentino arcimusico in Milano, LIM, 1998"}
{"id": "2343850", "revid": "729019", "url": "https://it.wikipedia.org/wiki?curid=2343850", "title": "Sailplane Corporation of America", "text": "La Sailplane Corporation of America era un'azienda aeronautica statunitense specializzata nella costruzione di alianti.\nStoria.\nVenne fondata da Gus Briegleb con sede nell'ex US Army Airfield ad El Mirage Dry Lake, in California, per commerciare kit di montaggio e licenze di produzione dei propri progetti.\nIl suo progetto di maggior successo commerciale fu il Briegleb BG-12, un aliante realizzato completamente in legno e tela, ma precedentemente riusc\u00ec a vendere anche progetti per alianti ad uso militare."}
{"id": "2343851", "revid": "31886", "url": "https://it.wikipedia.org/wiki?curid=2343851", "title": "Monte Ceresino", "text": "Il monte Ceresino (\"B\u00f3sc \u00c7ar\u015f\u00e9\" nel dialetto locale) \u00e8 una collina di 433 sita nel comune di Calvignano sulle prime pendici collinari dell'Appennino dell'Oltrep\u00f2 Pavese, in provincia di Pavia.\nDescrizione.\n\u00c8 posto alla sommit\u00e0 di due diverse vallate: quella del Rile, che scende a Casteggio, e quella del Rile San Zeno, che scende a Fumo (frazione di Corvino San Quirico). Limita inoltre la valle del torrente Coppa.\nAi suoi piedi sono posti diversi piccoli centri abitati: a est il paese di Calvignano, il cui territorio ne comprende la cima, a nord San Biagio (frazione di Casteggio), a ovest Cappelletta (frazione di Borgo Priolo), nella valle del torrente Coppa; a sud si trovano altre piccole localit\u00e0, raggiungibili da Calvignano, come \"Casa Ceresino\".\nFlora.\n\u00c8 coperto dall'omonimo bosco di latifoglie, composto da querce, roverella, cerro, frassinella, sorbo degli uccellatori e castagni. Il sottobosco ospita molte specie vegetali tipiche dell\u2019ambiente mediterraneo e dell\u2019ambiente montano come: rovo, asfodelo, pungitopo, maggiociondolo e nel quale sono ancora presenti alcune tra la specie animali del basso Appennino. \nParte delle pendici, percorse da diversi canaloni, sono coltivate a vigneti.\nLa particolarit\u00e0 di questa collina \u00e8 che \u00e8 visibile quasi da ovunque nel raggio della provincia e anche oltre i suoi confini."}
{"id": "2343854", "revid": "54193", "url": "https://it.wikipedia.org/wiki?curid=2343854", "title": "Sette problemi del millennio", "text": ""}
{"id": "2343857", "revid": "118645087", "url": "https://it.wikipedia.org/wiki?curid=2343857", "title": "Viktor Brack", "text": "Biografia.\nFiglio di un medico, dopo aver seguito gli studi di Economia all'Universit\u00e0 di Monaco si iscrisse nel 1929 al NSDAP, entrando a far parte delle SS.\nAutista e intimo amico di Himmler, con la presa del potere del nazismo, Brack, con il grado di \"SS-Standartenf\u00fchrer\" (colonnello), fu ufficiale di collegamento tra la Cancelleria privata del F\u00fchrer (KdF) a Berlino e le SS.\nLa \"Kanzlei des F\u00fchrers\".\nLa Cancelleria privata del Fuhrer era un settore del partito nazista indipendente dalla Cancelleria del Partito Nazista diretta da Martin Bormann ed era stata istituita da Hitler con il compito specifico di trovare una soluzione per l'igiene razziale cominciando dalla eliminazione dei disabili fisici e psichici.\nHitler volle servirsi di questa agenzia autonoma e di modeste proporzioni per non coinvolgere uffici governativi e funzionari pubblici che diffondessero il progetto di purificazione razziale prima che fosse stato approvato dall'opinione pubblica tedesca.\nLa KdF nascosta agli occhi del pubblico e degli apparati dello stesso partito nazista poteva quindi operare anche senza ordini scritti di Hitler che non voleva compromettersi sin dall'inizio del progetto di \"eutanasia\".\nPhilipp Bouhler, fu messo a capo della KdF che, situata a Berlino prima sul L\u00fctzowufer e, successivamente, al numero 8 della Vo\u00dfstra\u00dfe, era composta di cinque uffici di cui il primo, con a capo Albert Bormann, fratello di Martin Bormann, gestiva gli affari privati di Hitler, il secondo, l'Amt 2 (\u00abUfficio 2\u00bb), che aveva sede in Tiergartenstra\u00dfe al numero 4 fu affidato al trentaquattrenne Viktor Brack che, oltre che ad occuparsi delle faccende interne del partito, doveva valutare anche le domande di grazia e quelle che chiedevano l'eutanasia, vale a dire l'eliminazione dei disabili.\nIl terzo ufficio centrale si occupava delle amnistie per i membri del partito condannati dai tribunali del partito, il quarto e il quinto della gestione economica ed amministrativa del personale della KdF.\nNel mese di agosto del 1939, Hitler affid\u00f2 segretamente il programma T4 alla supervisione amministrativa di Bouhler (che a sua volta ne affid\u00f2 la gestione operativa al suo sottoposto Viktor Brack, quella medica al dottor Karl Brandt, suo medico personale).\nIl Comitato scientifico.\nVenne quindi creata la \"Reichsausschu\u00df zur wissenschaftlichen Erfassung erb- und anlagebedingter schwerer Leiden\" (\u00abComitato del Reich per il rilevamento scientifico di malattie ereditarie e congenite gravi\u00bb). La Commissione era diretta da Hans Hefelmann e dipendeva direttamente da Viktor Brack. Il Comitato era in realt\u00e0 una mascheratura dell'attuazione del piano T4 per l'eutanasia infantile classificato \"segretissimo\" [geheime Reichssache].\nIl Comitato, una pura finzione che aveva come indirizzo una semplice casella postale, serviva a coprire le attivit\u00e0 della KdF e dei medici che lo componevano che usavano nomi fittizi.\nIl cosiddetto Comitato scientifico del Reich stabil\u00ec quali gravi malattie ereditarie mettessero in pericolo l'\"integrit\u00e0 razziale del popolo tedesco\" e venne quindi elaborato il piano segreto \"Aktion T4\" per l'eliminazione dei tedeschi \"inidonei alla vita\".\nL'intera \"Aktion T4\" si svolse basandosi esclusivamente su di una lettera, senza alcun valore legale, che Hitler invi\u00f2 a Bouhler e Brandt nell'ottobre 1939 (ma retrodatata al 1\u00ba settembre per farla coincidere con lo scoppio della Seconda guerra mondiale):\nIl programma T4.\nIn una prima fase dello svolgimento del programma \"Aktion T4\" dal 1938 al 1941 si utilizzarono numerosi metodi di dissimulazione - molti genitori, soprattutto dell'area cattolica, erano, per ovvi motivi, contrari.\nI genitori venivano informati che i loro figli sarebbero stati portati in \u00absezioni speciali\u00bb di centri pediatrici dove avrebbero potuto ricevere migliori ed innovative cure.\nI bambini inviati presso questi centri venivano tenuti \u00abin osservazione\u00bb per alcune settimane e poi uccisi, specialmente verso la fine della guerra quando i beni alimentari erano diventati introvabili, con la morte per inedia riducendo le razioni fino a scendere sotto il limite della sopravvivenza.\nA questo metodo per\u00f2 si preferiva quello dell'uso di farmaci come la morfina-scopolamina o barbiturici come il luminal o il veronal somministrati con iniezioni letali o con alimenti liquidi abitualmente somministrati ai bambini.\nI certificati di morte riportavano come causa del decesso \u00abpolmonite\u00bb. Normalmente venivano effettuate autopsie ed erano asportate alcune parti del cervello a scopo di \u00abricerca scientifica\u00bb. Questa operazione sembrava tacitare le coscienze di molti dei medici coinvolti nel programma perch\u00e9 dava loro l'impressione che i bambini non fossero morti invano e che il programma avesse reali scopi medici.\nDopo lo scoppio della guerra nel settembre 1939 il programma perse l'iniziale proclamata \u00abscientificit\u00e0\u00bb e i controlli della commissione esaminatrice centrale divennero pi\u00f9 blandi; nel contempo esso venne esteso fino ad includere bambini pi\u00f9 vecchi di tre anni (come inizialmente definito) ed adolescenti.\nNell'opera di Robert Jay Lifton: \"I medici nazisti. La psicologia del genocidio\" si afferma che il programma venne esteso fino a coprire \u00abvari casi \"borderline\" o deficit limitati, fino all'uccisione di ragazzi designati come delinquenti giovanili. I bambini ebrei poterono essere inclusi primariamente per il fatto di essere ebrei; e in un istituto fu costituito un dipartimento speciale per \"minorenni di sangue misto (\"Mischlinge\") ebraico-ariani\"\u00bb.\nNel contempo venne aumentata la pressione sui genitori per la consegna dei bambini. Molti di loro sospettavano cosa stesse accadendo realmente, specialmente dopo che le istituzioni per bambini disabili iniziarono ad essere sistematicamente chiuse, e si rifiutarono di consegnare i loro figli alle autorit\u00e0. Queste ultime minacciavano di togliere la custodia legale di tutti i figli (inclusi quelli non disabili) ai genitori nel caso non si fossero adattati. Nel caso la famiglia persistesse nel suo atteggiamento i genitori venivano minacciati di essere richiamati per \u00abuno speciale incarico di lavoro\u00bb.\nQuando l'intero Programma T4 venne sospeso nel 1941 a seguito delle numerose proteste, erano stati uccisi un totale di circa 5.000 bambini.\nLa sospensione ufficiale non fu per\u00f2 reale e subentr\u00f2 una nuova fase definita di \u00abeutanasia selvaggia\u00bb che prosegu\u00ec fino al termine del conflitto e contribu\u00ec ad aumentare notevolmente numero delle vittime.\nL'ultima uccisione di un bambino riconducibile all\"'Aktion T4\" voluto da Hitler venne effettuata il 29 maggio 1945 presso l'istituto statale di Kaufbeuren-Irsee in Baviera, tre settimane dopo il termine del secondo conflitto mondiale.\nL'eliminazione dei disabili adulti.\nIl programma T4 prevedeva anche l'eliminazione dei disabili adulti che fu condotta dal 1939 al 1941. In questa nuova campagna emergevano anche motivazioni di ordine economico poich\u00e9 secondo calcoli statistici \u00ab...l'eutanasia dei disabili adulti, se calcolata su base decennale, avrebbe fatto risparmiare all'erario tedesco qualcosa oltre 8oo milioni di marchi.\u00bb\nL'organizzazione del progetto di eliminazione dei disabili adulti fu affidata a chi aveva maturato una vasta esperienza nel programma di eutanasia e ancora una volta l'incarico fu assunto dai fedeli di Himmler: Philipp Bouhler e Karl Brandt che ne affidarono il progetto esecutivo al II ufficio della cancelleria privata di Hitler, diretto da Viktor Brack, che ne garantiva l'assoluta segretezza.\nViktor Brack organizz\u00f2 un'efficiente catena di montaggio per l'eliminazione dei disabili. Lo strumento ritenuto pi\u00f9 rapido ed efficace fu stimato essere quello delle camere a gas che vennero approntate, con i necessari forni crematori, in cinque campi che coprivano tutto il territorio del Reich: Grafeneck, Hartheim, Sonnenstein, Bernburg e Hadamar. I disabili venivano prelevati dagli ospedali psichiatrici e, con un organizzato sistema di autobus, portati nei campi.\nNell'agosto del 1941 le notizie trapelate sulla eliminazione dei disabili formarono un movimento di opposizione dell'opinione pubblica tedesca che il regime nazista non era riuscito a convincere quando tra il 1935 e il 1937 si era servito di documentari propagandistici prodotti dal NSDAP, volti a favorire presso l'opinione pubblica il programma di eugenetica nazista demonizzando le persone affette da malattie e ritardi mentali.\nLa contrariet\u00e0 pubblica a cui si aggiunse la riprovazione esplicita delle Chiese caus\u00f2 un'interruzione dello sterminio che tuttavia proseguiva indisturbato nelle regioni conquistate dai nazisti: come accadde per esempio in Italia dove gli ebrei disabili negli ospedali psichiatrici di Venezia furono internati ad Auschwitz-Birkenau.\nLa soluzione finale.\nCon l'invasione della Russia il 22 giugno 1941 si pose per il regime nazista un difficile problema per l'igiene razziale del popolo tedesco.\nAgli inizi gli ebrei russi, i disabili furono eliminati con le fucilazioni di massa ma ben presto ci si rese conto dell'insufficienza di questo metodo ed allora si utilizzarono le strutture gi\u00e0 sperimentate dei campi di uccisione dei disabili che furono presi a modello per i campi di concentramento.\nAnche il personale rimasto disoccupato dopo la chiusura dei campi di eliminazione per il T4 ebbe modo di essere reimpiegato per la \"soluzione finale\".\nTestimonia Viktor Brack durante il processo intentatogli per crimini di guerra nel 1947:\n\u00abNel 1941 ricevetti l'ordine di sospendere il programma eutanasia. Per non lasciar disperdere il personale che in tal modo veniva messo in libert\u00e0 e per essere eventualmente in grado di riprendere il programma eutanasia dopo la guerra, Bouhler mi invit\u00f2 - credo dopo averne parlato con Himmler - a mandare questo personale a Lublino e a metterlo a disposizione del generale delle SS Globocnik. Solo molto tempo dopo, verso la fine del 1942, mi resi conto che veniva impiegato nello sterminio in massa degli ebrei, oramai di pubblico dominio nelle sfere pi\u00f9 alte del partito\".\u00bb\nPer questo l'esperienza di Viktor Brack fu giudicata preziosa e fu messa alla prova su disposizione di Himmler ad Auschwitz dove gi\u00e0 operava Carl Clauberg che sperimentava un metodo di sterilizzazione tramite iniezioni di sostanze acide.\nBrack invece era convinto che il sistema pi\u00f9 economico e veloce fosse quello della irradiazione con i raggi X e cos\u00ec ne scrisse al suo amico Himmler il 23 giugno 1942:\n&lt;poem&gt;\n\u00abViktor Brack\nSS-Oberfuehrer\nBerlino, 23 giugno 1942\nW8, Voss-Str. 4 &lt;/poem&gt;\n\"Segreto di Stato\"\n&lt;poem&gt;\nPer il\nReichsfuehrer SS e capo della polizia tedesca\nHeinrich Himmler\nBerlino SW 11\nPrincipe Albrecht Str. 8\n&lt;/poem&gt;\nEgregio Signor Reichsfuehrer!\nSecondo me approssimativamente su circa 10 milioni di ebrei europei, almeno 2 o 3 milioni sono donne perfettamente idonee al lavoro. Considerando le eccezionali difficolt\u00e0 che dobbiamo affrontare a causa della questione del lavoro, sono dell'opinione che questi 2-3 milioni di donne dovrebbero essere mantenute in vita.\nCi\u00f2 - naturalmente - pu\u00f2 essere fatto se contemporaneamente saranno rese incapaci di procreare.\nLe avevo reso noto circa un anno fa che alcune persone sotto la mia supervisione hanno completato degli esperimenti per il raggiungimento di questo risultato. Vorrei ritornare ancora sull'argomento.\nLa sterilizzazione che viene normalmente utilizzata su persone con malattie genetiche trasmissibili \u00e8 - in questo caso - fuori questione sia perch\u00e9 si tratta di un procedimento lungo, sia perch\u00e9 \u00e8 notevolmente dispendioso.\nLa castrazione attraverso i raggi X invece non \u00e8 soltanto relativamente poco costosa ma pu\u00f2 essere condotta su diverse centinaia di persone in brevissimo tempo.\nIo credo che sia poco importante al momento stabilire se le persone trattate si renderanno conto di essere state castrate nel giro di qualche mese o di qualche settimana.\nNel caso in cui Lei Signor Reichsf\u00fchrer, dovesse decidere di scegliere questo sistema per il mantenimento del materiale da lavoro il Reichsleiter Bouhler sar\u00e0 pronto a fornire i dottori e altro personale necessario al compimento di questo lavoro.\nInoltre mi ha chiesto di informarLa che io stesso sar\u00f2 in grado di fornire l'equipaggiamento necessario in tempi estremamente brevi.\nHeil Hitler!\nil vostro\nViktor Brack\u00bb\nLa cattura e la condanna a morte.\nViktor Brack fu catturato dopo la fine della guerra e sottoposto nel 1947 a uno dei 12 processi secondari intentati dall'IMT (International Military Tribunal), da tribunali composti da giudici statunitensi a carico di coloro che venivano accusati di crimini contro l'umanit\u00e0 per aver partecipato come dottori o organizzatori ad esperimenti su esseri umani in nome della scienza.\nFu condannato a morte ed impiccato il 2 giugno 1948 a Landsberg."}
{"id": "2343858", "revid": "1431409", "url": "https://it.wikipedia.org/wiki?curid=2343858", "title": "Liam Cooper", "text": "Caratteristiche tecniche.\nRicopre il ruolo di difensore centrale."}
{"id": "2343863", "revid": "1305772", "url": "https://it.wikipedia.org/wiki?curid=2343863", "title": "Grand Canyon (disambigua)", "text": ""}
{"id": "2343864", "revid": "334886", "url": "https://it.wikipedia.org/wiki?curid=2343864", "title": "Storia giapponese", "text": ""}
{"id": "2343865", "revid": "120517124", "url": "https://it.wikipedia.org/wiki?curid=2343865", "title": "Necrofagia", "text": "Per necrofagia si intende il comportamento alimentare di organismi predatori carnivori che consumano carne di cadaveri o carogne di altri organismi morti di morte naturale (per vecchiaia o malattia) o uccisi a scopo alimentare o non alimentare da altri predatori, o ancora sottratti con la forza ai predatori originari. Non sono necessariamente saprofagi.\nEcologia.\nLa necrofagia \u00e8 un elemento di grande importanza nell'ecosistema in quanto facilita la decomposizione dei resti di organismi morti. Numerosi organismi carnivori praticano la necrofagia. Alcuni basano la propria strategia alimentare prevalentemente sul consumo di carogne (gli avvoltoi tra gli uccelli e alcune specie di iena tra i mammiferi sono tra gli esempi pi\u00f9 conosciuti). In questo caso, la necrofagia costituisce il \"regime alimentare\" della specie. Altri si nutrono di carogne occasionalmente, quando ne rinvengono, con un comportamento di tipo opportunistico (tra questi ultimi, ad esempio, vi sono i leoni, che si cibano opportunisticamente di carcasse rinvenute nella savana, vittime di malattie o resti del pasto di altri predatori, oppure sottratte ad altri carnivori come iene e leopardi).\nDiversi organismi non strettamente carnivori oppure onnivori possono comportarsi da necrofagi opportunisti (esempi di questo comportamento sono i corvi tra gli uccelli e gli orsi tra i mammiferi). Se la necrofagia avviene nei confronti di organismi conspecifici (cio\u00e8 della stessa specie dell'organismo predatore), questo comportamento rientra nel cannibalismo.\nSaprofagi.\nPer gli organismi che si nutrono specificatamente di materia organica in decomposizione (come ad esempio molti insetti e vermi, oltre che di diversi gruppi vegetali come funghi e muffe), si parla pi\u00f9 propriamente di saprofagia."}
{"id": "2343868", "revid": "171091", "url": "https://it.wikipedia.org/wiki?curid=2343868", "title": "Monte Zerbion", "text": "Il Monte Zerbion, ortografato anche come Dzerbion (2.722\u00a0) \u00e8 una montagna delle Alpi del Monte Rosa nelle Alpi Pennine.\nDescrizione.\nSi trova in Valle d'Aosta lungo lo spartiacque tra la Valtournenche e la Val d'Ayas. \u00c8 collocata alla convergenza tra i comuni di Ch\u00e2tillon, Ayas e Saint Vincent. Verso sud-est il crinale prosegue con alcune elevazioni minori scendendo poi al Col de Joux e risalendo alla Testa di Comagna, mentre a nord lo spartiacque continua con il colle Portola. Una ben definita elevazione secondaria a quota 2.652\u00a0m precede la cima dello Zerbion a nord. Sulla sommit\u00e0 principale \u00e8 collocata un'imponente statua della Madonna.\nDalla vetta si gode di un'ampia panoramica sulle vette circostanti e su gran parte della Valle d'Aosta, gi\u00e0 apprezzata da turisti e viaggiatori anche stranieri fin dall'Ottocento.\nGeologia.\nLa montagna \u00e8 costituita principalmente da rocce ofiolitiche; si tratta di un'area dell'antico fondale oceanico della Tetide portata in superficie dai movimenti tettonici collegati con l'orogenesi alpina.\nSalita alla vetta.\nSi pu\u00f2 salire sulla cima dello Zerbion partendo dalla frazione Barmasc, presso Antagnod, in Val d'Ayas, o da La Magdeleine in Valtournenche, oppure partendo da Promiod (1.492\u00a0m, Ch\u00e2tillon). La cima si pu\u00f2 anche salire d'inverno con gli sci.\nSalita da Antagnod.\nIl sentiero di salita da Antagnod parte dalla localit\u00e0 Barmasc (1.900\u00a0m). Il sentiero, contraddistinto dall'indicazione 105, sale dapprima nel bosco e poi si eleva fino a raggiungere il \"col Portola\" (2.410\u00a0m). Dal colle, raggiunge la vetta della montagna seguendone la sua cresta nord. In totale, la salita da Antagnod impegna circa tre ore."}
{"id": "2343870", "revid": "1226", "url": "https://it.wikipedia.org/wiki?curid=2343870", "title": "Brain-computer interface", "text": ""}
{"id": "2343873", "revid": "36426", "url": "https://it.wikipedia.org/wiki?curid=2343873", "title": "Colostomia", "text": " \nLa colostomia \u00e8 un abboccamento chirurgico tra colon e parete addominale per permettere al contenuto fecale di fuoriuscire attraverso una via alternativa a quella naturale. Pu\u00f2 essere temporanea o definitiva.\nTipi di colostomia.\nEsistono diversi tipi di colostomia a seconda del tratto di colon che viene esteriorizzato:\nInoltre la colostomia pu\u00f2 essere:\nStoria.\nI primi interventi di colostomia furono effettuati nel XVIII secolo, prima immaginato da Alexis Littr\u00e9 (21 luglio 1658 - 3 febbraio 1726) fu eseguito per la prima volta nel 1776, in quell'occasione la persona mor\u00ec 20 giorni dopo l'operazione.\nIndicazioni.\nLa colostomia \u00e8 indicata nelle seguenti condizioni:"}
{"id": "2343876", "revid": "11959", "url": "https://it.wikipedia.org/wiki?curid=2343876", "title": "\u201bAbd al-Qa\u00b4dir al-Gila\u00b4ni", "text": ""}
{"id": "2343881", "revid": "2044019", "url": "https://it.wikipedia.org/wiki?curid=2343881", "title": "Spencer Locke", "text": "Carriera.\nNel 2004 ottiene il ruolo ricorrente di Bitsy nella prima stagione della serie televisiva \"Ned - Scuola di sopravvivenza\" e appare come guest star in \"Senza traccia\", mentre l'anno successivo \u00e8 Candida in \"Phil dal futuro\" e Kayla in \"Raven\" nel 2006. Presta la voce a Jenny nel film d'animazione \"Monster House\".\nNel 2007, \u00e8 K-Mart in '. Riprende il ruolo in ' nel 2010. Nello stesso anno, \u00e8 Amber Bradley, aspirante Miss Mystic Falls, in \"The Vampire Diaries\". Nel frattempo, recita in \"Cougar Town\". Nel 2011 \u00e8 Ione in \"Detention\".\nNel 2012 vestir\u00e0 per la terza volta i panni di K-Mart in \"\".\nNel 2019 \u00e8 la protagonista del film \"Walk. Ride. Rodeo.\"\nDoppiatrici italiane.\nNelle versioni in italiano dei suoi film, Spencer Locke \u00e8 stata doppiata da:\nDa doppiatrice \u00e8 stata sostituita da: "}
{"id": "2343891", "revid": "11959", "url": "https://it.wikipedia.org/wiki?curid=2343891", "title": "'Abd al-Qadir al-Gilani", "text": ""}
{"id": "2343892", "revid": "767487", "url": "https://it.wikipedia.org/wiki?curid=2343892", "title": "Grand Prix 3 - 2000 Season", "text": "Grand Prix 3 - 2000 Season \u00e8 l'espansione ufficiale di Grand Prix 3, creato da Geoff Crammond e pubblicato dalla Microprose nel 2001.\nCaratteristiche.\nQuesto videogioco riproduce la stagione 2000 di Formula 1, aggiungendo i tracciati di Sepang e Indianapolis, le scuderie e i nuovi piloti. Sono presenti migliorie estetiche (i circuiti e le auto sono maggiormente dettagliati); per i possessori di scheda audio Sound Blaster \u00e8 possibile attivare il sistema EAX, in grado di aggiungere alcuni effetti come il riverbero nelle gallerie.\nSi ricevono inoltre messaggi dai box ed \u00e8 stata aggiunta una nuova modalit\u00e0 di gioco: Giri veloci, in cui fino a 22 piloti possono sfidarsi per il giro pi\u00f9 veloce. Introdotta anche la GPaedia: una sezione che contiene informazioni dettagliate sulla stagione 2000 di Formula 1."}
{"id": "2343900", "revid": "287204", "url": "https://it.wikipedia.org/wiki?curid=2343900", "title": "Dea delle Dee", "text": ""}
{"id": "2343902", "revid": "2098607", "url": "https://it.wikipedia.org/wiki?curid=2343902", "title": "Corralejo", "text": "Corralejo \u00e8 una cittadina della Spagna situata nella municipalit\u00e0 de La Oliva sull'isola di Fuerteventura, nella comunit\u00e0 autonoma delle Isole Canarie.\nGeografia fisica.\nLa cittadina \u00e8 situata nel nord dell'isola di Fuerteventura e conta circa 13\u00a0000 abitanti. Importante per la presenza del porto commerciale, peschereccio e turistico, da dove partono traghetti che la collegano con le vicine isole di Lanzarote e Lobos; per questo Corralejo \u00e8 considerata uno fra i pi\u00f9 importanti centri economici dell'isola.\nEconomia.\nTurismo.\nNella cittadina sono presenti numerosi alberghi, villaggi turistici e locali notturni.\nPunti d'interesse.\nDi forte richiamo turistico sono le dune di Corralejo, un'area di sabbia desertica che termina sulla spiaggia. In questa spiaggia si possono incontrare varie specie di volatili, roditori e rettili; attrazione turistica sono le caratteristiche gite in groppa a dromedari.\nAltre spiagge di interesse sono, elencandole da nord a sud: Flagbeach, playa del Burro e playa del Morro.\nNella zona interna al paese, meglio conosciuta come \"Casco Viejo\", si possono avere\ndegli esempi di abitazioni canarie, dal caratteristico colore bianco e formate massimo da tre-quattro piani.\nAltri luoghi di interesse culturale sono l'auditorio, il \"Centro cultural de Corralejo\", la biblioteca pubblica e i \"Molino de Corralejo\".\nSpiagge.\nA Corralejo le spiagge sono numerose. Alla sinistra del porto ci sono un paio di spiagge pi\u00f9 grandi con una vista all'isola di Lobos in prevalenza sassose, adiacente al molo di Corralejo una piccola spiaggia offre artisti che lavorano la sabbia e pescatori che puliscono il pesce.\nAl Parque Natural de las Dunas de Corralejo, dichiarato zona protetta, a sud della cittadina, si espandono fino al mare, le ampie spiagge su cui si affacciano le dune di sabbia desertica del Sahara estese lungo la costa per circa 8\u201310\u00a0km a partire da Corralejo. Sulla spiaggia troviamo piccole costruzioni circolari, una sorta di nido in pietra lavica fatte per riparare dal forte vento.\nLe spiagge tra \"Punta de Tivas\" e gli hotel Tres Islas, sono chiamate: playa del Pozo, playa del Medano e playa de Viejo, e tutte concatenate fra loro formano la Flag beach.\nLe spiagge di Corralejo ospitano scuole di surf, di kitebording e diving center. Le grandi onde oceaniche di Corralejo sono da sempre meta per i surfisti di tutto il mondo.\nSport.\nCorralejo ospita la Fuerteventura Half Marathon Dunes de Corralejo, una gara podistica attraverso le dune di sabbia del Parco Naturale delle dune. Inoltre nelle spiagge situate nelle vicinanze del centro \u00e8 possibile praticare surf, windsurf e kitesurf, fra le tante si ricordano Playa del Burro e Playa del Morro.\nAltri sport praticati sono la corsa, il ciclismo, lo skate e il nuoto. Un altro evento \u00e8 la traversata a nuoto del tratto di mare tra Corralejo e la isola di Lobos."}
{"id": "2343904", "revid": "661246", "url": "https://it.wikipedia.org/wiki?curid=2343904", "title": "Scudo (esercito romano)", "text": "Lo Scudo (dal latino \"scutum\" o \"clipeus\") utilizzato dall'esercito romano nel corso degli oltre dodici secoli della sua storia (che decorre dalla data della fondazione della citt\u00e0, nel 753 a.C., fino alla caduta dell'Impero romano d'Occidente, nel 476) sub\u00ec numerose modifiche nella forma, nei materiali che lo componevano e nelle dimensioni. La sua funzione era quella di coprire il corpo del fante e del cavaliere romano dalle armi d'offesa del nemico. Una delle sue peculiarit\u00e0 fu quella di consentire l'adozione della formazione difensiva, chiamata \"a testuggine\".\nStoria.\nEt\u00e0 regia.\nIl primo scudo utilizzato dai Romani era di tipo argivo, come ci racconta Plutarco. In seguito fu abbandonato a vantaggio di quello sabino. La forma dello scudo utilizzato fin dai tempi di Romolo, era rotonda e veniva chiamato \"clipeus\". Questo scudo fu probabilmente abbandonato quando ai soldati fu pagato per la prima volta lo stipendio, verso la fine del V secolo a.C..\nEt\u00e0 repubblicana.\nA partire dalla fine del V secolo a.C., con l'abbandono dello schieramento a falange di tipo ellenico, \"Hastati\", \"Principes\" e \"Triari\" furono dotati di un nuovo tipo di scudo la cui forma fu sostituita con una ovale convessa, le cui dimensioni erano ora di due piedi e mezzo di larghezza e quattro in lunghezza. Lo spessore dell'orlo esterno poteva raggiungere il palmo. Questo scudo era per lo pi\u00f9 formato da assi di legno, tenute insieme con colla di origine organica. La superficie esterna era poi ricoperta con uno strato di tessuto di lino prima e, finalmente, sopra un altro di cuoio di vitello. I bordi erano rafforzati da una lamiera di ferro, che lo rendeva pi\u00f9 resistente a colpi di spada, nonch\u00e9 permettevano d'appoggiarlo a terra senza alcun danno. Al centro esterno era infine applicato un umbone a protezione dei colpi di pietra, di lancia e di tutti gli oggetti capaci di colpire il legionario.\nAl contrario, la fanteria leggera (prima delle \"Leves\" e poi dei \"Velites\") continu\u00f2 ad adottare il tipico scudo rotondo, di tre piedi di diametro.\nEt\u00e0 imperiale.\nCon l'inizio del I secolo l'armamento del legionario romano cambi\u00f2 nuovamente, compreso lo scudo, ora di forma rettangolare, portante emblemi e nome della propria legione, incisi sullo stesso per identificare un'unit\u00e0. L'unico esemplare conservato, proviene da Doura Europos ed \u00e8 databile al III secolo. Era costituito da tre strati di sottili strisce di legno; la superficie interna era ancora rinforzata da altre simili strisce; al centro della pi\u00f9 robusta parte centrale, era fissata l'impugnatura. All'esterno e corrispondente a questa, c'era una borchia metallica ed un umbone come ulteriore protezione. Il tutto era ricoperto di cuoio, sul quale era incollato uno strato di tela. I bordi invece, per tutto il I e II secolo erano di bronzo mentre successivamente, per ragioni economiche, tali bordi vennero fatti di cuoio, cucito nel legno. Al contrario le truppe ausiliarie, in particolare la loro cavalleria, quanto anche la cavalleria legionaria stessa, portavano di solito scudi di forma circolare od ogivale (\"parma\" o \"clipeus\")."}
{"id": "2343911", "revid": "729019", "url": "https://it.wikipedia.org/wiki?curid=2343911", "title": "Gran Premio di Spagna 1996", "text": "Il Gran Premio di Spagna 1996 \u00e8 stata la settima prova del Campionato mondiale di Formula 1 1996. Si svolse domenica 2 giugno sul Circuito di Catalogna a Montmel\u00f3, in condizioni di pista bagnata, davanti ad un pubblico di 53.000 spettatori.\nLa gara \u00e8 stata vinta da Michael Schumacher, alla sua prima vittoria in Ferrari, seguito da Jean Alesi su Benetton e da Jacques Villeneuve su Williams. Giunsero a punti anche Heinz-Harald Frentzen, Mika H\u00e4kkinen e Pedro Diniz.\nVigilia.\nAspetti tecnici.\nLa Ferrari port\u00f2, per il Gran Premio, uno speciale carburante elaborato dalla Shell che avrebbe permesso ai piloti di disporre di circa trenta cavalli in pi\u00f9. Dal canto suo, per\u00f2, Schumacher non riteneva di poter competere per la vittoria per le caratteristiche del circuito sfavorevoli alla sua vettura.\nLa Forti port\u00f2, invece, un nuovo alettone.\nAspetti sportivi.\nDopo aver passato l'inizio della stagione alla Forti, Cesare Fiorio fece ritorno alla Ligier, con cui aveva gi\u00e0 lavorato precedentemente. Contemporaneamente, il team di Alessandria assunse George Ryton come direttore tecnico e il posto di Fiorio venne occupato da Daniele Caronna. Inoltre la Forti strinse un accordo di sponsorizzazione con la finanziaria irlandese Finfirst.\nProve libere.\nResoconto.\nNella giornata di venerd\u00ec, sotto un caldo torrido, il miglior tempo venne ottenuto all'ultimo minuto dal ferrarista Eddie Irvine, che gir\u00f2 in 1:24.331, precedendo di poco pi\u00f9 di tre centesimi Rubens Barrichello. Terzo fu Olivier Panis, ma tutti i primi tre piloti avevano ottenuto il loro miglior parziale al termine della sessione usando gomme nuove. Il nordirlandese disse, per\u00f2, di non farsi alcuna illusione per la gara e, nonostante il suo migliore approccio alla vettura, evidenzi\u00f2 di avere ancora difficolt\u00e0 ad assettarla per l'elevato sottosterzo. Sulla stessa linea si mossero le dichiarazioni degli altri membri del team, con Michael Schumacher che afferm\u00f2 di aver seguito la Williams di Hill in pista per alcuni giri e di aver notato una stabilit\u00e0 nettamente maggiore della vettura dell'inglese rispetto alla sua, nonostante i due fossero distanziati di appena un millesimo al termine delle prove. Pi\u00f9 in difficolt\u00e0 i piloti della Benetton Gerhard Berger e Jean Alesi, entrambi afflitti da problemi di bilanciamento alle proprie vetture, che chiusero la sessione al settimo e all'ottavo posto.\nIl sabato mattina, invece, fu Jacques Villeneuve a fare registrare la migliore prestazione in 1:21.041, ma dopo appena tredici giri di pista il motore della sua monoposto cedette, costringendolo ad interrompere le prove. Il canadese ricevette anche una multa per aver superato il limite della velocit\u00e0 in corsia box, essendosi dimenticato di azionare il limitatore. Il secondo miglior tempo della mattinata venne ottenuto da Damon Hill, seguito dalle Ferrari di Schumacher e Irvine.\nRisultati.\nNella sessione del venerd\u00ec si ebbe la seguente situazione:\nQualifiche.\nResoconto.\nDopo due pole position consecutive dello storico rivale Schumacher, Hill domin\u00f2 le qualifiche del Gran Premio di Spagna, facendo segnare il miglior tempo e stabilendo il nuovo record del circuito in 1:20.650, migliorando di ben 8 decimi il crono ottenuto da Schumacher l'anno prima. L'inglese precedette di quattro decimi il compagno di squadra Villeneuve, che per una buona parte della sessione aveva avuto il miglior tempo, se si esclude un momentaneo primo posto di Schumacher attorno a met\u00e0 del turno di qualifiche. In seconda fila si classificarono, dunque, proprio il tedesco, che aveva corso con il muletto, di cui preferiva l'assetto, e aveva risparmiato un treno di gomme, a quasi un secondo dal \"poleman\" Hill, e Alesi. Il francese precedette il compagno di squadra Berger ed Eddie Irvine. A chiudere il gruppo dei primi dieci Barrichello, Panis, Herbert e H\u00e4kkinen, mentre le Forti non riuscirono a qualificarsi.\nAl termine delle prove, nelle interviste in conferenza stampa, Hill, pur essendo soddisfatto della monoposto, afferm\u00f2 di temere altre rotture del motore, come avvenuto a Monaco e sulla vettura di Villeneuve nelle prove libere. Schumacher, in parte deluso dalle prestazioni della F310, dichiar\u00f2, invece, di poter aspirare al podio come miglior risultato, ma evidenzi\u00f2 come la Ferrari fosse tecnicamente inferiore alla Williams, soprattutto dal punto di vista aerodinamico. Pi\u00f9 soddisfatto, invece, Eddie Irvine, in particolare per quel che riguardava il bilanciamento della vettura. Infine, Flavio Briatore, nonostante la posizione di partenza delle Benetton, si disse ottimista, anche se il suo pilota Gerhard Berger dichiar\u00f2 che, visto il potenziale della monoposto, al massimo avrebbero potuto lottare con le Ferrari.\nWarm-up.\nResoconto.\nLa sessione di warm-up della domenica mattina si svolse, al contrario di ci\u00f2 che era avvenuto nei giorni di prova, su pista bagnata. I piloti la utilizzarono quindi per prendere confidenza con la pista e cercare di trovare il miglior assetto possibile. In quest'occasione Frentzen fu protagonista di un brutto incidente, uscendo di pista e schiantondosi contro le barriere a oltre 170 km/h. Nonostante l'urto usc\u00ec illeso dalla vettura e pot\u00e9 prendere parte alla gara.\nGara.\nResoconto.\nDalla serata di sabato sul circuito catalano cominci\u00f2 a cadere una forte pioggia, che continu\u00f2 fino a domenica pomeriggio; vista la situazione alcuni piloti chiesero il rinvio della partenza e inizialmente si prevedeva di far partire la gara dietro alla safety car, ma successivamente, siccome il circuito era dotato di moderni sistemi di drenaggio dell'acqua, si decise di dare il via regolarmente alla gara. Durante il giro di formazione Mika Salo rimase fermo sulla griglia di partenza e fu costretto a partire dall'ultima posizione. Al via, per\u00f2, la visibilit\u00e0 a centro gruppo era pressoch\u00e9 nulla e ci furono diverse collisioni, che causano il ritiro di Coulthard, Rosset, Fisichella, Lamy e Panis. In testa alla corsa, nel frattempo, Villeneuve riusc\u00ec ad avere un buono spunto, cos\u00ec come Alesi, che era seguito Hill, Berger, Barrichello, Irvine e Schumacher; proprio il pilota tedesco aveva avuto problemi con la frizione e perse diverse posizioni. Irvine, intanto, and\u00f2 in testacoda e venne costretto al ritiro, mentre Schumacher, alla curva \"Repsol\", pass\u00f2 Barrichello, portandosi in quinta piazza. Al quarto giro anche Hill usc\u00ec di pista, ma riusc\u00ec a rientrare alle spalle dello stesso Schumacher.\nIl pilota della Ferrari era nettamente il pi\u00f9 veloce in pista e al quinto passaggio sopravanz\u00f2 Berger. Cominci\u00f2 poi a recuperare su Alesi, con un ritmo di circa quattro secondi al giro, e alla nona tornata pass\u00f2 il francese. Dopo tre passaggi, poi, super\u00f2 anche Villeneuve e si port\u00f2 al comando. Schumacher tenne un ritmo inavvicinabile per tutti, guadagnando tre secondi al giro sugli inseguitori; nel frattempo si ritir\u00f2 Katayama, imitato un giro pi\u00f9 tardi da Hill, autore di altri due fuoripista. Il dominio di Schumacher fu tale che il secondo giro pi\u00f9 veloce in gara, ottenuto da Barrichello, era addirittura due secondi pi\u00f9 lento del suo; nessuno fu in grado di tenere il ritmo del pilota tedesco, nonostante da met\u00e0 gara in poi fosse stato rallentato da problemi al motore.\nAl 24\u00ba giro inizi\u00f2 la prima serie di soste, con Schumacher che riforn\u00ec, ripartendo in testa. Otto giri pi\u00f9 tardi venne imitato da Alesi, che riusc\u00ec a scavalcare Villeneuve, fermatosi al 36\u00ba giro. Al secondo posto si ritrov\u00f2, quindi, Barrichello, il quale doveva ancora effettuare la sua sosta ai box. Il brasiliano riforn\u00ec al 42\u00ba giro e, una volta rientrato in pista, si trovava terzo, subito davanti a Villeneuve, che lo super\u00f2 alla prima curva. Al termine dei \"pit-stop\" Schumacher comandava la gara con oltre un minuto di vantaggio sugli inseguitori, precedendo Alesi, Villeneuve, Barrichello, Berger e Frentzen. Nel giro di pochi passaggi, per\u00f2, sia il brasiliano che l'austriaco furono costretti ad abbandonare, cos\u00ec come Jos Verstappen, che aveva recuperato fino alla quinta posizione.\nNon ci furono cambiamenti fino alla fine della gara e Schumacher ottenne cos\u00ec la prima vittoria con la Ferrari e la ventesima in carriera, chiudendo davanti ad Alesi e a Villeneuve; quarto fu Frentzen, seguito da H\u00e4kkinen e Diniz, sesto ed ultimo dei piloti al traguardo."}
{"id": "2343914", "revid": "287204", "url": "https://it.wikipedia.org/wiki?curid=2343914", "title": "Cevapcici", "text": ""}
{"id": "2343918", "revid": "416175", "url": "https://it.wikipedia.org/wiki?curid=2343918", "title": "Incontro di Pasqua", "text": "L'incontro di Pasqua, diffuso non solo in Abruzzo ma anche in buona parte del Sud Italia e delle isole, rappresenta il festoso incontro tra il Cristo risorto e la Madonna ancora incredula della Resurrezione il giorno di Pasqua, verso mezzogiorno. La parte principale consiste nella corsa della statua della Madonna verso il Cristo risorto (a volte le due statue corrono una verso l'altra per incontrarsi al centro della piazza); la Vergine, riconosciuto il Figlio, lascia cadere il vestito nero simbolo del lutto, per far scoprire sotto la veste luttuosa un altro abito \"a festa\" molto ricamato. A Nicosia (Enna) ha luogo uno degli \"Incontri\" pi\u00f9 suggestivi; la Madonna, attraverso un ingranaggio meccanico, abbraccia il Figlio Risorto tra il suono festoso delle campane, il fragore dei fuochi d'artificio, gli applausi delle migliaia di persone che affollano Piazza Garibaldi. Tutto ci\u00f2 avviene alle ore 12:00, seguito dall'incoraggiante messaggio del Vescovo.\nStoria.\nGli incontri di Pasqua traggono origine nelle sacre rappresentazioni medievali che animavano tutta Europa. Le sacre rappresentazioni all'inizio erano viventi e si svolgevano in chiesa; dopo la Controriforma, che criticava le rappresentazioni viventi perch\u00e9 motivo di distrazione per i fedeli, i personaggi furono sostituiti da statue, issate su portantine dorate e portate a spalla da persone oppure dai membri delle confraternite e delle arcinconfraternite. Nel periodo barocco, inoltre, avvenne un'ulteriore novit\u00e0: il rito dell'incontro cominci\u00f2 ad essere inscenato nelle piazze o nelle vie principali. Questa novit\u00e0 non fu solo dell'Abruzzo, ma anche di tutti quei posti dove si svolgeva l'Incontro di Pasqua e, in generale, e le rappresentazioni della Settimana santa, anche se a Cuglieri in Sardegna il rito dell'incontro (\"S'Incontru\" in dialetto) continua a svolgersi in chiesa.\nSembra che anticamente in tutti i posti, paesi e citt\u00e0 che siano, si svolgessero queste rappresentazioni, ma piano piano solo alcune localit\u00e0 conservarono la tradizione: qui in Abruzzo solo Sulmona, Spoltore, Lanciano, Corropoli, Pratola Peligna, Introdacqua e Prezza.\nInoltre le autorit\u00e0 ecclesiastiche fino al XIX secolo (e addirittura, come in Calabria, fino alla met\u00e0 del '900) si opposero fortemente a queste rappresentazioni, perch\u00e9 non rispettavano i vangeli canonici. Soprattutto il rito dell'Incontro, con la corsa della Madonna, faceva storcere il naso a preti e vescovi.\nL'opposizione del clero.\nInfatti nei vangeli canonici, cos\u00ec come in quelli apocrifi, non si parla di un incontro tra Maria e suo Figlio risorto: ovviamente la Vergine venne a sapere della resurrezione, perch\u00e9 Lei il giorno dell'accaduto era nel cenacolo con tutti gli altri apostoli, e gli apostoli Pietro e Giovanni andarono al sepolcro per verificare l'avvenuta resurrezione e quando ritornarono al cenacolo annunciarono il miracolo gi\u00e0 profetizzato a tutti gli altri \"ospiti\" del cenacolo, quindi anche Maria. Ma comunque non \u00e8 riferita nessuna apparizione del Cristo a sua Madre, e tantomeno una corsa della Vergine in cui Essa si toglieva di colpo il vestito nero per far comparire quello a festa. Al popolo e alle stesse confraternite, per\u00f2, non andava gi\u00f9 l'idea che Maria non abbia mai visto suo Figlio risorto: perch\u00e9 proprio lei, la Madonna, la Madre del Salvatore non aveva visto o incontrato Ges\u00f9? Allora iniziarono subito gli \"Incontri di Pasqua\" e la storia \u00e8 gi\u00e0 stata spiegata. Il clero, sia quello basso che quello alto, si oppose perch\u00e9, oltre al fatto che l'incontro non \u00e8 scritto nei Vangeli come gi\u00e0 detto, ma anche perch\u00e9 rendeva troppo \"umana\" le figure di Ges\u00f9 e Maria, e anche degli Apostoli o degli Angeli (se facevano parte anch'essi del rito): infatti qui i sentimenti giocano un ruolo importante, perch\u00e9 la Madonna, straziata dal dolore per la perdita del Figlio, non riesce a credere alla notizia della sua resurrezione, alla fine si convince, si avvia, forse l'hanno presa in giro, e poi ecco vede il Figlio, \u00e8 felice, piange di gioia e corre incontro ad abbracciarlo. Il manto nero che cade e scopre l'abito festivo non ha solo una simbologia \"materiale\", ma \u00e8 anche simbolo del lutto che va via, della Morte che non ha trionfato e della rinascita della natura con la Primavera. Il clero comunque si oppose apertamente e sembra che nel XIX secolo, in un periodo imprecisato, a Sulmona vi fu un vescovo che \"veniva da lontano\" e si oppose alla festa e cerc\u00f2 di farla sopprimere. I sulmonesi e le confraternite che curavano il rito dell'incontro a Sulmona (la famosa Madonna che Scappa) non gli diedero retta e la festa si fece comunque e poco tempo dopo, il vescovo fu trasferito in un'altra diocesi. (http://ricerca.quotidianiespresso.it/ilcentro/archivio/ilcentro/2005/03/23/CP2CZ_CP201.html)\nL'incontro oggi.\nOggi l'ostilit\u00e0 della Chiesa verso queste manifestazioni di piet\u00e0 popolare si \u00e8 attenuata, se non del tutto scomparsa, e questi riti non solo sono uno dei punti di \"attrazione\" di una citt\u00e0, ma rivestono anche un'importante funzione sociale, culturale e religiosa.\nLo svolgimento.\nL'Incontro di Pasqua in Abruzzo assume vari nomi a seconda delle localit\u00e0. E non hanno tutte lo stesso svolgimento, anzi ogni paese lo fa diverso da un altro: non come in Calabria, dove l'incontro \u00e8 chiamato da tutti Affruntata e ha lo stesso svolgimento per tutti (anche se anche qui ci sono poi delle piccole differenze). Sono 7 i paesi e le citt\u00e0 che in Abruzzo mettono in scena il rito dell'Incontro.\nLa Madonna che scappa a Sulmona.\nNel ciclo dei riti della Settimana Santa, a Sulmona e dintorni il giorno di Pasqua la Confraternita di Santa Maria della Tomba si sostituisce nei riti a quella della Santissima Trinit\u00e0 (che opera il Gioved\u00ec e Venerd\u00ec santo); la statua della Madonna viene fatta uscire con un rito teatrale dalla chiesa di San Filippo Neri in piazza Garibaldi, chiamata dagli apostoli San Pietro e San Giovanni evangelista, per 3 volte, fino a che portata a spalla dai confratelli, vedendo il Figlio risorto posto contro una parete dell'acquedotto medievale, non prende la rincorsa verso il Cristo. \nUn rito simile a Pasqua, svolto in forma teatrale, viene celebrato ad Introdacqua (Aq) noto come la Madonna che \"v\u00e8le\" ossia che vola, che corre portata dai confratelli, e a Spoltore (Pe).\nIncontro dei Santi a Lanciano.\nAnche nella citt\u00e0 di Lanciano avviene l'incontro di Pasqua, anche se \u00e8 poco noto. Tutto si svolge nella Piazza Plebiscito intorno a mezzogiorno. La festa ha alcune somiglianze con le Affruntate calabresi ed \u00e8 come un teatro muto, molto suggestivo e coinvolgente. Anche qui la matrice \u00e8 nelle sacre rappresentazioni medievali nelle chiese inscenate poi in piazza. Sono 3 le confraternite che gestiscono la festa, ognuna con la propria statua: \"Confraternita della Concezione\"(chiesa di S.Maria Maggiore) con la statua del Cristo risorto; \"Confraternita dei SS.Simone e Giuda Taddeo\" (chiesa di S.Agostino) con la statua di san Giovanni; \"Confraternita del Purgatorio\" (chiesa del Purgatorio, con un'altra sede in quella di S.Lucia) con la statua della Madonna. Il Cristo e san Giovanni hanno la particolarit\u00e0 di avere dei soprannomi:\"\"lu ciuppitte\" il primo,\"lu ruffiane\" il secondo. Mentre \u00e8 dubbia l'attribuzione di \"ciuppitte\" al Cristo, quella di \"ruffiane\" (cio\u00e8, ruffiano) per san Giovanni \u00e8 facile da spiegare: i lancianesi interpretano uno dei fatti del Vangelo, ovvero quando il giovane apostolo poggi\u00f2 la sua testa sul petto di Cristo quando Lui annunci\u00f2 che qualcuno lo avrebbe tradito, come un atto di \"ruffianesimo\" da parte del santo, che per i fedeli \u00e8 come se cerc\u00f2 di \"ingraziarsi\" Ges\u00f9 tanto da essere il discepolo pi\u00f9 amato e anche colui a cui fu affidata Maria, la Madre di Ges\u00f9. Le tre statue arrivano in Piazza.\nSan Giovanni incontra il Salvatore e corre subito dalla Madonna (sull'altro lato) e, tramite un dialogo muto (fatto di gesti, inchini...), il santo annuncia la buona notizia, mentre Maria non crede. L'Apostolo corre di nuovo da Ges\u00f9 per informarlo dell'incredulit\u00e0 della Madre. San Giovanni fa la spola tra il Salvatore e la Madonna per tre volte; alla terza volta, san Giovanni torna dal Cristo e lo conduce dal portone della Cattedrale direttamente in piazza perch\u00e9 cos\u00ec la Madonna possa vederlo e credere. E infatti la Vergine, alla vista del Figlio, lascia cadere il mantello nero per scoprire quello bianco a festa e corre incontro al Cristo. Sembra che anticamente la Madonna non corresse ma che, dopo il terzo annuncio, si avvicinasse (molto piano) al centro della piazza e la stessa cosa facevano Giovanni e Ges\u00f9 e giunti faccia a faccia Maria lasciasse cadere il manto nero. Solo nel '900 fu introdotta la pratica di far correre la Vergine. Al momento dell'incontro, tra gli applausi, gli spari e la banda, vengono lanciate alcune colombe in aria. Alla fine, le tre statue vengono lasciate dalle rispettive confraternite in Cattedrale, dove resteranno fino al Marted\u00ec dopo Pasqua, quando avviene il \"Saluto dei Santi\": \u00e8 il classico ritorno di ogni statua alla propria chiesa. Ogni confraternita riprende la propria statua; poi i simulacri vengono condotti in piazza dove, tra inchini e balletti, si salutano e alla fine possono tornare nelle loro \"case\" e usciranno di nuovo per la Pasqua successiva. Assieme alla Madonna che corre di Corropoli, il Saluto dei Santi chiude le manifestazioni pasquali in Abruzzo che iniziano la Domenica delle Palme.\nCorropoli: \"La Madonna che Corre\".\nL'unico paese del teramano dove si svolge l'Incontro di Pasqua \u00e8 Corropoli, antica cittadina che (dal punto di vista religioso) riveste un ruolo importante per la presenza della statua miracolosa della Madonna del Sabato Santo conservata nell'omonimo santuario. Proprio la statua della Madonna del Sabato Santo \u00e8 protagonista, oltre dei festeggiamenti in suo onore a Maggio, dei riti della settimana santa a Corropoli: la processione del Cristo morto il Venerd\u00ec santo; la processione del Sabato santo; e la Madonna che Corre. Solo che la statua della Madonna del Sabato santo \u00e8 addolorata, triste e quindi nel corso della storia alcuni sacerdoti vollero sostituire la statua della Madonna con una pi\u00f9 a festa, ma oggi si usa sempre quella della Madonna del Sabato santo. La Madonna che Corre si svolge il marted\u00ec dopo Pasqua, verso mezzogiorno, ed \u00e8 molto singolare, divisa in due parti: la parte mattutina, verso le 8.00 o le 10.00; l'incontro vero e proprio con la corsa. Tre sono le statue che vi prendono parte: la Madonna del Sabato santo (una statua lignea del '400, con abiti di color blu e rosso con tanto di stelline, cuore e corona argentei), san Giovanni detto \"San Giovanni con il gallo\" e il Cristo risorto.\nLa mattina parte, dalla parrocchiale di S.Agnese (Santuario della Madonna del Sabato santo) la processione con le statue del Cristo e di san Giovanni. San Giovanni si trova a qualche metro pi\u00f9 avanti di Ges\u00f9 e fa molti giri del paese correndo, per evitare che non ci siano intoppi durante la processione. Ad ogni giro, torna dal Cristo e gli fa un inchino. Poco prima delle 12.00 le due statue arrivano in Piazza Pi\u00e8 di Corte (dove si trovava l'antico Castello degli Acquaviva), dove avverr\u00e0 l'incontro. Dopo un altro giro del paese per accertarsi che non ci sia nulla che possa bloccare l'incontro tra Maria e il Figlio, san Giovanni torna in Piazza e sempre correndo scende la discesa che lo porta di nuovo nella parrocchiale. Qui fuori annuncia alla Madonna, che \u00e8 all'interno della chiesa, l'avvenuta resurrezione: la Madonna esce, con addosso un velo nero. Le due statue cominciano a correre e, salendo la discesa, arrivano in piazza e sempre correndo vanno incontro al Cristo. Qui arrivati, la Madonna lascia cadere il velo nero e assieme a san Giovanni fa un inchino: sono le 12.00 in punto. La processione si ricompone, questa volta aperta dalla statua della Madonna. La processione \u00e8 breve: dopo un giro dell'intera piazza, prendono la discesa e ritornano nella chiesa di S.Agnese (o santuario della Madonna del Sabato santo). Davanti a questa chiesa, prima del rientro, avviene un ultimo incontro: il Cristo si mette sotto il portone della chiesa, mentre san Giovanni e S.Maria si mettono poco pi\u00f9 avanti; dopo una brevissima corsa,c'\u00e8 l'inchino e finalmente tutte e tre le statue rientrano in chiesa, accompagnate dalla banda e dal suono delle campane. Il rito, assieme al Saluto dei santi, chiude le celebrazioni della settimana santa in Abruzzo.\nI galli di San Giovanni.\nNon sappiamo con sicurezza se l'attuale statua di san Giovanni era quella che si usava in passato, ma se dovesse esserlo, ha sicuramente subito molti rimaneggiamenti.\nGli abitanti di Corropoli raccontano che fino ai primissimi anni del '900 la statua di san Giovanni avesse, sul braccio, un gallo. I corropolesi, infatti, avevano scambiato san Giovanni con san Pietro, credendo che fosse lui, Giovanni, l'apostolo che rinneg\u00f2 Ges\u00f9 3 volte prima del canto del gallo.\nAllora, essendo la statua priva del gallo, decisero di metterlo loro. E presero un gallo vivo, che legavano al braccio di san Giovanni durante la festa ma veniva tolto prima del rientro in chiesa e poi dato alla famiglia di appartenenza oppure a quella meno abbiente. Solo che il gallo rovinava, spesso seriamente, il braccio del santo e allora i corropolesi decisero di sostituirlo con un gallo finto, fatto di legno, che venne attaccato sul braccio. E san Giovanni fu mostrato cos\u00ec, ai fedeli, non solo per il giorno del Marted\u00ec dopo Pasqua, ma per tutti gli anni, essendo il gallo fisso. Con la creazione del gallo fisso si pose fine ai litigi che spesso vi erano il marted\u00ec dopo pasqua per decidere a chi doveva andare il gallo \"vero\".\nQuesto gallo finto era di legno rivestito di una pittura dorata ed era uno dei motivi di orgoglio di Corropoli. Un giorno, proprio in occasione del Marted\u00ec dopo Pasqua, i fedeli trovarono una parte del braccio del santo caduta e si accorsero che il gallo non c'era pi\u00f9: era stato rubato. In quel momento, non sapendo cosa fare, fecero fare la Madonna che Corre con la statua di san Giovanni con il braccio mezzo rotto e senza gallo. Subito dopo i festeggiamenti, tutta la popolazione di Corropoli si prodig\u00f2 affinch\u00e9 il braccio fosse riparato e vi fosse messo un altro gallo di legno, ma il vescovo proib\u00ec che vi fosse ricollocato il gallo, perch\u00e9 contrario del tutto alla tradizione classica. E oggi il gallo san Giovanni non ce l'ha pi\u00f9. Ritornando al gallo rubato, il gallo era ovviamente stato rubato. Ma la popolazione di Corropoli, il basso ceto come contadini o poveri, cominci\u00f2 a dire: \"San Giovanni aveva fame... allora si \u00e8 mangiato il gallo\". E per un certo periodo san Giovanni fu trattato come un \"ingordo\". Spesso in passato, i corropolesi a chi chiedeva informazioni sul gallo di san Giovanni, rispondevano: \"Qualcuno... se l'\u00e8 mangiato\". E spesso quando rispondevano, se si trovavano l\u00ec davanti, indicavano con un cenno della testa la statua di san Giovanni.\nPratola Peligna: \"La Resuscete\".\nA Pratola Peligna il rito dell'incontro \u00e8 chiamato \"Resuscete\", che nel dialetto locale vuol dire \"Resurrezione\". Ma in questo rito per\u00f2 non \u00e8 rappresentato il momento della Resurrezione, ma l'incontro tra Ges\u00f9 risorto e sua Madre, ma (come in tutti gli altri incontri che si svolgono in Abruzzo e altri posti) il momento esatto in cui Maria incontra e vede suo Figlio risorto \u00e8 il momento giusto per festeggiare la Resurrezione, visto che adesso anche Maria, Madre del Salvatore e Madre nostra, sa del gioioso avvenimento. A Pratola Peligna vi prendono parte due sole statue: il Cristo risorto e la Madonna. Il Cristo \u00e8 una snella scultura in legno policromo del '700, con colori molto ben conservati e una bandiera bianca di stoffa sulla mano sinistra mentre con la destra benedice, mentre la Madonna (anch'essa del '700) \u00e8 una statua vestita, con un prezioso abito azzurro e bianco ricamato d'oro, corona, parrucca a boccoli e un mazzo di fiori nella mano destra. Tutte e due le statue sono conservate nel Santuario della Madonna della Libera. L'incontro si svolge la Domenica di pasqua a mezzogiorno in punto, in piazza Garibaldi. La Madonna viene vestita, giorni prima, con un abito nero e un fazzoletto, che coprono il mazzo di fiori e l'abito a festa. Tutto \u00e8 gestito dalla Arciconfraternita della Trinit\u00e0, che porta un abito quasi uguale a quello dell'omonima confraternita della vicina Sulmona. Dopo la messa, dal Santuario escono prima la statua del Cristo, poi quella della Madonna che percorrono due percorsi differenti per arrivare quindi in Piazza Garibaldi gremita di gente; le statue sono ognuna opposta all'altra. Il Cristo \u00e8 accompagnato dai soli membri della confraternita, mentre la Madonna non solo \u00e8 scortata dai confratelli, ma \u00e8 preceduta dalla banda locale (istituita nel XIX secolo) che suona la marcia del Vella, un brano a lutto che simboleggia anche il dolore di Maria per la perdita del Figlio. Le due statue, quindi, arrivate in piazza si fermano. Dopo qualche secondo, le due statua cominciano a correre una verso l'altra per incontrarsi finalmente al centro della piazza, davanti alla fontana. La Madonna ha perso il mantello nero e il fazzoletto per lasciar vedere l'abito a festa e il mazzo di fiori, mentre vengono lanciate in aria delle bianche colombe. La banda intona adesso marce a festa, e le due statue fanno tre inchini, una delle caratteristiche pi\u00f9 interessanti della festa. Inizia quindi la processione, che percorre un breve tratto del centro storico (detto \"Giro di Don Ciccio\"), accompagnata dallo scampanio delle campane e dagli applausi della folla felice. Le due statua rientrano nel Santuario della Madonna della Libera, dove resteranno esposte fino a Pentecoste (statua del Cristo) e Domenica in Albis (statua della Madonna)."}
{"id": "2343919", "revid": "287204", "url": "https://it.wikipedia.org/wiki?curid=2343919", "title": "Volodymyr Malanjuk", "text": "Grande maestro dal 1987, nella lista FIDE di aprile 2009 ha un Elo di 2523 punti. Ha raggiunto il massimo punteggio in luglio 1993, con 2635 punti.\nTre volte vincitore del campionato ucraino (1980, 1981, 1986), ha partecipato alle olimpiadi degli scacchi di Mosca 1994, Yerevan 1996 e \u0116lista 1998, vincendo la medaglia d'argento di squadra nel 1996 e di bronzo nel 1998.\nHa partecipato dal 1983 al 1991 a diversi campionati sovietici, classificandosi secondo nel 1986 dietro al vincitore Vitalij Ce\u0161kovskij.\nAltri risultati.\nMalanjuk era particolarmente forte nel gioco veloce. Nel 2005 ottenne il 2\u00ba posto nel Keres Memorial rapid di Tallinn, dietro ad Aleksej \u0160irov ma davanti ad Anatolij Karpov e Boris Gelfand. Nello stesso anno \u00e8 stato secondo nel campionato europeo rapid dietro all'ungherese Zolt\u00e1n Alm\u00e1si. Nel 2006 ha vinto il torneo rapid di Ajaccio, davanti a un folto gruppo di grandi maestri tra i quali Rustam Qosimjonov, Vadim Milov, Aleksandr Motyl\u00ebv, Viktor Bologan e Arkadij Naiditsch.\nMalanjuk fu un grande esperto della difesa olandese, in particolare del sistema di Leningrado (1. d4 f5 2. c4 Cf6 3. g3 g6), al quale, assieme a Sergej Dolmatov, Michail Gurevi\u010d ed Evgenij Bareev, ha dato notevoli contributi teorici.\nPrende il suo nome una variante della partita scozzese: 1. e4 e5 2. Cf3 Cc6 3. d4 exd4 4. Cxd4 Ab4+"}
{"id": "2343927", "revid": "339392", "url": "https://it.wikipedia.org/wiki?curid=2343927", "title": "Vagone ferroviario", "text": ""}
{"id": "2343931", "revid": "1573940", "url": "https://it.wikipedia.org/wiki?curid=2343931", "title": "Chiesa collegiata dei Santi Pietro e Stefano", "text": "La chiesa collegiata dei Santi Pietro, Paolo e Stefano \u00e8 un edificio religioso rinascimentale con inserti barocchi che si trova a Bellinzona. L'edificio, sede della parrocchia della citt\u00e0 ticinese, ospita numerose opere d'arte risalenti a un periodo fra il XV e il XIX secolo. Fra queste vi sono la grande acquasantiera nota col nome di \"Fontana Trivulzio\", risalente al 1465, e un organo il cui nucleo originario risale al 1588.\nStoria.\nLa chiesa trae il nome da due edifici religiosi precedenti: la chiesa di San Pietro, menzionata a partire dal 1168 a ridosso del Castelgrande, e quella di Santo Stefano, attestata sin dal 1424 e consacrata nel 1473. Proprio sulle fondamenta di quest'ultima fu realizzato, dal 1515 al 1543, l'edificio attuale, la cui costruzione fu seguita da Augusto Ronede. La data su un pilastro della navata, che riporta l'anno 1518, testimonia a tre anni dall'inizio dei lavori la rapidit\u00e0 d'esecuzione e la fedelt\u00e0, almeno fino a quel punto, al progetto. \nIl progetto si rifece ai disegni di Tommaso Rodari di Maroggia, attivo come scultore e architetto presso il Duomo di Como.\nUn anno prima del completamento delle opere prese il via la realizzazione delle volte, progettate da Antonio da Dongo, mentre il campanile fu realizzato a chiesa gi\u00e0 completata, fra il 1567 e il 1573. Ulteriori modifiche vennero effettuate nel XVII secolo, quando al fianco settentrionale fu realizzato l'oratorio di Santa Marta. Fra il 1640 e il 1654 la facciata fu inoltre rivestita in pietra di Castione, mentre nel 1684 inizi\u00f2 l'ampliamento del coro. Altri interventi su quest'ultima parte della chiesa, che oggi assume l'aspetto voluto da Giuseppe Caresana, furono effettuati fino al 1785.\nSulla sommit\u00e0 delle lesene sorgono le statue seicentesche dei re Davide e Salomone mentre, sul frontone centrale triangolare, svetta il simulacro della Vergine affiancato da due angeli della stessa epoca. Il portale maggiore, sul cui architrave si pu\u00f2 ammirare lo stemma della citt\u00e0 e, sopra, in una nicchia, la statua di S. Pietro, \u00e8 attribuito a Giovanni Ghiringhelli, patrizio bellinzonese. \nIl rosone di cinque metri di diametro a dodici raggi \u00e8 stato eseguito verso la fine del Cinquecento o principio del Seicento. Ai suoi lati le statue dei santi Stefano e Lorenzo. Il campanile, che si erge sul lato settentrionale del tempio, iniziato nel 1567 e terminato nel 1583, accoglie alla sua sommit\u00e0 sei campane, tutte fuse nel 1823 dal Bizzozero di Varese. \nOttocentesca \u00e8 invece la scalinata: il suo aspetto attuale, progettato da Giuseppe Artari, risale al 1875, ma la modifica inizi\u00f2 nel 1849.\nLa chiesa fu restaurata tre volte nel XX secolo: l'intervento del 1912 fu complessivo, quello del 1981-1985 si sofferm\u00f2 solo sugli esterni e quello degli anni novanta, protrattosi dal 1990 al 1999, si occup\u00f2 solo degli interni.\nDescrizione.\nEsterni.\nNonostante la chiesa sia a navata unica, la facciata \u00e8 suddivisa in tre fasce non ugualmente larghe, con un'impostazione che lascia intuire un interno a tre navate. Ciascuno dei tre corpi \u00e8 dotato di un portale: quelli laterali, con frontone triangolare, sono rinascimentali, mentre quello principale \u00e8 del 1640.\nSu quest'ultimo, la cui realizzazione \u00e8 stata attribuita a Giovanni Ghiringhelli, si trova una statua di \"San Pietro\" conservata entro una nicchia, sopra la quale si trova un cornicione. Il secondo ordine \u00e8 caratterizzato da un rosone, mentre il terzo ospita un'iscrizione con la dedica ai santi Pietro e Stefano e l'anno 1654, data in cui le opere sulla facciata si conclusero. La fascia centrale \u00e8 completata da un timpano di forma triangolare, sugli acroteri del quale si trovano tre statue, copie di sculture secentesche, che rappresentano rispettivamente la \"Madonna\" (al centro) e due angeli. Altre due copie delle statue originali si trovano agli estremi della facciata: si tratta delle sculture che ritraggono \"Re David\" e \"Re Salomone\".\nIl portale di sinistra, in marmo di Castione, \u00e8 incorniciato da due paraste, concluse da conchiglie e decorate da medaglioni con teste scolpite e bassorilievi che recano alcuni simboli eucaristici e quello degli scalpellini (una sirena dotata di due code), gli \"Strumenti della Passione\" e alcune grottesche. Il portale \u00e8 sormontato da un fregio, nel quale \u00e8 raffigurato il monogramma di San Bernardino da Siena sostenuto da due putti. Altri putti sorreggono inoltre due festoni. Completano le decorazioni del fregio due immagini simboliche: \"Il pellicano che nutre i piccoli con il proprio sangue\", che rappresenta la Passione, e \"La fenice che risorge dalle ceneri\", che simboleggia invece la Risurrezione.\nIl portale destro, invece, \u00e8 affiancato da paraste con sei incavi e reca nel fregio un \"Clipeo crociato con la mano benedicente di Dio\".\nEntrambi i corpi laterali ospitano nel secondo ordine due statue di santi conservate entro altrettante nicchie: si tratta di \"Santo Stefano\" e \"San Lorenzo\". Nei frontoni dei due portali, inoltre, erano presenti due statue, una in marmo e l'altra in terracotta policroma, che raffiguravano la \"Madonna col Bambino\": entrambe, per\u00f2, sono state rimosse dalla facciata durante il restauro degli anni ottanta del XX secolo. Degna di menzione \u00e8 la statua in terracotta, pur incompleta: si tratterebbe di una eredit\u00e0 della chiesa quattrocentesca e ricorda lo stile di Francesco Solari e Giovanni Antonio Amadeo, suo allievo.\nOratorio di Santa Marta.\nL'oratorio fu realizzato nel XVII secolo ma rimaneggiato nel successivo. Internamente, si presenta come un'aula rettangolare con soffitto a volta. Sia le pareti sia la volta riportano affreschi datati 1762, opere di artisti varesini. Nel centro del soffitto \u00e8 raffigurato un \"Trionfo di Santa Marta\", della quale l'altare in marmo del 1763 conserva una seicentesca statua in legno. L'oratorio fu ristrutturato negli anni 1967-'68. \nInterni.\nLa navata, decorata in uno stile barocco molto pi\u00f9 ricco della spoglia facciata, \u00e8 dotata di pseudo-transetto coperto da una cupola con pennacchi, si conclude con un'abside di forma poligonale. La volta della navata \u00e8 a botte lunettata, mentre quella del coro \u00e8 a crociera.\nNegli interni sono presenti decorazioni dipinte da Giovanni Airaghi e Federico Boni nel tardo XIX secolo, ma successivamente modificate.\nLe cappelle della navata.\nSulla navata si aprono otto cappelle, quattro a destra e altrettante a sinistra, tutte dotate di finestre termali e decorate esternamente a stucco nel 1661 da Giovanni Battista Barberini e altri. Gli stucchi raffigurano gli Evangelisti, i Profeti, i Padri della Chiesa e alcune sibille.\nProcedendo lungo il lato destro della navata, la prima cappella \u00e8 dotata di un altare secentesco che ospita un paliotto in scagliola realizzato a met\u00e0 del Settecento da Giuseppe Maria Pancaldi e una pala con le \"Storie di Ges\u00f9 e della Vergine\", dipinta intorno al 1669 forse da Francesco e Innocenzo Torriani. Nella cappella si trova inoltre una statua del 1884 che rappresenta \"San Gaetano di Thiene\".\nL'altare della cappella successiva, invece, \u00e8 del 1747 e ospita una pala del 1782 con \"San Carlo Borromeo in adorazione del Crocifisso\", affiancata da tre tele della met\u00e0 del XVII secolo: dipinte alla maniera di Daniele Crespi, rappresentano \"San Nicola di Bari\", \"San Luigi IX di Francia\" e le \"Storie della vita di San Carlo Borromeo\". Nella cappella si conservano inoltre gli stucchi del 1647, realizzati da Domenico Pacciorini.\nProseguendo lungo la navata si incontra una cappella decorata a stucco nel 1596 da Giovanni Battista Lezzeno e Francesco Sala. L'altare, invece, \u00e8 del 1778 e fu realizzato da Francesco Maria Colombara. Completano l'elenco delle decorazioni alcune tele, che coprono gli affreschi realizzati da Gian Giacomo Gorla nel 1560, dipinte nel primo decennio del XVII secolo da Camillo Procaccini: vi sono raffigurate l'\"Ultima cena\", l'\"Incontro tra Abramo e Melchisedech\", il \"Miracolo della manna\", \"Elia soccorso dall'angelo\" e il \"Miracolo di Bolsena\".\nL'ultima cappella di destra, infine, ospita un altare settecentesco con una pala nella quale \u00e8 rappresentata l'\"Estasi di San Luigi Gonzaga\", tre tele del 1881 di Heinrich Kaiser (\"San Giuseppe\", \"Ges\u00f9 Bambino\" e \"San Giovannino\") e il \"Martirio di una santa\" dipinto a met\u00e0 del XVII secolo.\nProcedendo invece sul lato sinistro, la prima cappella conserva stucchi tardo-secenteschi e due tele tardo-ottocentesche della bottega di Melchior Paul von Deschwanden con \"Sant'Antonio Abate che benedice un mendicante\" e \"San Giulio benedicente una famiglia\". L'altare, la cui prima menzione risale al 1747, accoglie un paliotto in scagliola realizzato nel 1743 da Giuseppe Pancaldi e una pala di Heinrich Kaiser che raffigura \"Maria Bambina fra Sant'Anna e San Gioacchino\" (1877).\nL'altare della cappella successiva, invece, fu citato per la prima volta nel 1669, ma ospita una pala di poco pi\u00f9 antica, la \"Nativit\u00e0 di Ges\u00f9\" del primo Seicento. Della fine del secolo sono invece gli stucchi che decorano le pareti, mentre le due tele, \"San Francesco Saverio\" e \"San Vincenzo con San Gregorio\", sono di inizio Seicento.\nPi\u00f9 antiche, del tardo XVI secolo, sono invece le decorazioni a stucco della terza cappella, che ospita un altare realizzato nel 1850 da Elia Buzzi e Maurilio Catt\u00f2. Secentesche, ma modificate nel XIX secolo, sono invece le tele con le \"Scene della vit\u00e0 di Santa Marta\", dipinte da Bartolomeo Roverio e dai suoi allievi nel 1608.\nL'ultima cappella, infine, conserva un altare d'inizio Settecento con la pala con il \"Sacro cuore di Ges\u00f9\" (1869), opera di Melchior Paul von Deschwanden come i dipinti \"Il figliol prodigo\" e \"Ges\u00f9 che accoglie due bambini\" alle pareti (entrambi del 1869. La cappella \u00e8 decorata a stucchi.\nLe due acquasantiere rinascimentali.\nNella navata sinistra spicca inoltre la cosiddetta \"Fontana Trivulzio\", un'acquasantiera di grandi dimensioni realizzata nel 1465 assemblando tre parti di una fontana di marmo. A dimostrare l'origine dell'acquasantiera, che le vale anche il nome, sono alcuni fori, coperti durante la trasformazione, ancora visibili sia nella vasca che nel fusto in marmo: la fontana originaria si trovava originariamente a Vigevano, nel castello di Gian Giacomo Trivulzio, maresciallo di Francia, e prima di essere trasformata in acquasantiera fu spostata a Palazzo Trivulzio, a Roveredo. L'acquasantiera arriv\u00f2 a Bellinzona entro il 1543.\nLa propriet\u00e0 dell'acquasantiera, la cui prima menzione all'interno della chiesa risale al 1578, quando fu citata in occasione della visita all'edificio religioso da parte del vescovo di Vercelli Giovanni Francesco Bonomigni, fu rivendicata da Gian Francesco Trivulzio.\nSull'acquasantiera, con una vasca di forma ottagonale, trova posto un fonte battesimale, dotato di una copertura lignea a tempietto, realizzato da Gaspare Mola nel 1610 e circondato da una balaustra marmorea di forma circolare dello stesso periodo.\nSul bacino e sul fusto, scolpiti alla maniera di Giovanni Antonio Amadeo, \u00e8 rappresentata una narrazione in chiave epica della vita di Francesco Sforza. La vasca, inoltre, porta su ciascuna faccia un emblema contornato da due mascheroni e motivi vegetali. Su ciascuna faccia del fusto, invece, sono rappresentati alcuni putti che reggono uno scudo.\nDi rilievo \u00e8 anche l'acquasantiera che si trova alla fine della navata destra, vicino all'arco trionfale: anch'essa quattrocentesca, conserva nella vasca, di forma ottagonale come quella dell'altra acquasantiera, parti della fontana di Palazzo Trivulzio, ma si differenzia dall'altra per il fusto, la cui realizzazione risente degli influssi di Tommaso Rodari.\nTransetto e coro.\nLo pseudo-transetto, preceduto dall'arco trionfale e da due archetti laterali a sesto acuto, \u00e8 decorato con stucchi rococ\u00f2, realizzati fra il 1748 e il 1750, che rappresentano l'\"Assunta fra gli angeli\", la \"Consegna delle chiavi a san Pietro\" e il \"Martirio di santo Stefano\". Le altre decorazioni sono affidate invece a dipinti murali realizzati nel 1887 da Agostino Caironi: la \"Lapidazione di Santo Stefano\" e la \"Caduta di Simon Mago\".\nSul transetto si aprono due cappelle con balaustre settecentesche in marmi policromi. Quella di destra ospita, in un altare settecentesco intarsiato in marmo policromo, le reliquie di San Fulgenzio e alcuni dipinti murali di Giuseppe Antonio Orelli, che li realizz\u00f2 nel 1770 raffigurandovi angeli musicanti e quadrature. L'altra cappella, invece, conserva un altro altare settecentesco in marmi policromi, al quale nel 1811 Giuseppe Catella sovrappose un tabernacolo e una mensa in stile neoclassico, con la statua della \"Madonna del Rosario\" (1658) di Raimondo Ferraboschi. I dipinti murali, realizzati forse da Rocco Torricelli nel 1812, rappresentano \"San Domenico di Guzm\u00e1n\" e \"Santa Rosa da Lima\".\nSull'arco trionfale, inoltre, si trova un pulpito della fase iniziale del Neoclassicismo: poggiato su atlanti e culminante in una personificazione scultorea della \"Fede\" (1784), il pulpito \u00e8 in stucco lucido. La tribuna, inoltre, ospita tre bassorilievi di Grazioso e Gerolamo Francesco Rusca: vi sono raffigurati la \"Moltiplicazione dei pani e dei pesci\", l'\"Adorazione dell'Agnello\" e il \"Sacrificio di Isacco\".\nSuperato il transetto si accede infine al coro, che ospita stalli in legno intagliato di fine Settecento e l'altare maggiore (1763), anch'esso in marmi policromi. L'altare, opera di Giuseppe Baroffio, ospita una pala del 1568, forse di Giovanni da Monte Cremasco, con il \"Crocifisso\" e un ciclo di quattro tele della fine del XVIII secolo con le \"Storie della Vergine\".\nL'organo a canne.\nL'organo a canne Mascioni \"opus 1139\", ospitato dalla cantoria realizzata nel 1701 da Defendente Cerino, \u00e8 frutto della ricostruzione, avvenuta nel 1998, di uno strumento antico pi\u00f9 volte rimaneggiato nel corso dei secoli, il cui nucleo originario risale al 1588 ed \u00e8 opera di Graziadio Antegnati. La cassa lignea dipinta in stile barocco \u00e8 ancora quella cinquecentesca; la mostra delle canne \u00e8 costituita da due ali laterali e da una cuspide centrale di canne del registro di principale intervallate da due lesene. Lo strumento \u00e8 a trasmissione integralmente meccanica ed ha due tastiere di 64 note ed una pedaliera a leggio di 20."}
{"id": "2343932", "revid": "228587", "url": "https://it.wikipedia.org/wiki?curid=2343932", "title": "Frunze", "text": ""}
{"id": "2343938", "revid": "160003", "url": "https://it.wikipedia.org/wiki?curid=2343938", "title": "Villa Agnesi (Varedo)", "text": ""}
{"id": "2343950", "revid": "298055", "url": "https://it.wikipedia.org/wiki?curid=2343950", "title": "Ornella Bruni", "text": ""}
{"id": "2343952", "revid": "110157", "url": "https://it.wikipedia.org/wiki?curid=2343952", "title": "Live in West Hollywood", "text": "Live In West Hollywood \u00e8 un album live della pop punk band The Queers, registrato nel 2000 al locale The Troubadour e pubblicato nel 2001 dalla Hopeless Records."}
{"id": "2343954", "revid": "123202255", "url": "https://it.wikipedia.org/wiki?curid=2343954", "title": "Bernard van Orley", "text": "Biografia.\nContesto familiare.\nBernard van Orley nacque in una famiglia originaria del Lussemburgo, discendente dai \"Seigneurs d'Ourle\" (o d\"'Orley\". Questo ramo familiare emigr\u00f2 nel Brabante dove nacque suo padre Valentin van Orley (o \"Valentyn van Orley\", intorno al 1466 a Bruxelles e morto nel 1532). Quest'ultimo era un figlio illegittimo e non eredit\u00f2 il titolo nobiliare del padre. \nBernard e suo fratello Everard, divenuto anch'esso pittore, nacquero entrambi a Bruxelles.\nIl nonno paterno Valentyn van Orley, non oper\u00f2 in Italia ma ebbe una notevole influenza sullo stile di Raffaello.\nNel 1512 Bernard van Orley spos\u00f2 Agnes Seghers e nel 1518 divenne pittore di Corte della governatrice Margherita d'Austria a Bruxelles.\nNel 1539, poco dopo la morte della sovrana, spos\u00f2 Catherina Helluick. Egli fu padre di 6 figli, quattro dei quali seguirono la professione paterna divenendo a loro volta pittori.\nBernard van Orley eccelse come realizzatore di cartoni d'arazzo. I suoi capolavori in questo campo sono costituiti dalla serie detta \"Le Cacce di Massimiliano\" (Louvre) e dagli \"Arazzi della battaglia di Pavia\" (Museo di Capodimonte) entrambi databili intorno al 1530.\nGenealogia della famiglia van Orley.\nBernard van Orley appartenne ad una grande famiglia di pittori a partire da suo padre:\n1) \"Valentin van Orley\" (1466-1532) i cui figli furono: \n2) \"Bernard van Orley\" ebbe anche lui dei figli (due dei quali furono artisti): \n3) \"Giles van Orley\" (c.1535-1553) fu il padre di Hieronymus II van Orley (pittore e decoratore)&lt;br&gt;\n4) \"Hieronymus II van Orley\" fu padre di Hieronymus III van Orley, pittore ritrattista, decoratore ed incisore (documentato intorno al 1652);\n5) \"Pieter van Orley\" (1638-1708) fu padre di:"}
{"id": "2343962", "revid": "729019", "url": "https://it.wikipedia.org/wiki?curid=2343962", "title": "Szendehely", "text": "Szendehely \u00e8 un comune dell'Ungheria di 1.466 abitanti (dati 2001). \u00c8 situato nella provincia di N\u00f3gr\u00e1d."}
{"id": "2343965", "revid": "838137", "url": "https://it.wikipedia.org/wiki?curid=2343965", "title": "Pierluigi Galletti", "text": "Biografia.\nNato dalla nobile famiglia Galletti a Roma dove il padre Costantino Galletti si era trasferito da Messina per intraprendere la carriera militare nell'esercito pontificio, viene battezzato con il nome di Paolo Filippo; nome che, da religioso poi mut\u00f2 in Pier Luigi. Entra nell'Ordine Benedettino Cassinense nel 1772, diviene insegnante di filosofia e matematica, poi bibliotecario della badia di Santa Maria in Firenze. Nominato vescovo titolare di Cirene, si sposta a Roma, scrittore di lingua latina della Biblioteca Vaticana, form\u00f2 il Necrologio Romano, perito antiquario, individu\u00f2 per primo l'ubicazione dell'antica citt\u00e0 di Capena e credette di individuare la locazione di Gabii nella Sabina. Alla sua morte a 68 anni venne sepolto nella basilica di San Paolo.\nGenealogia episcopale.\nLa genealogia episcopale \u00e8:"}
{"id": "2343966", "revid": "110157", "url": "https://it.wikipedia.org/wiki?curid=2343966", "title": "Szente", "text": "Szente \u00e8 un comune dell'Ungheria di 368 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2343967", "revid": "287204", "url": "https://it.wikipedia.org/wiki?curid=2343967", "title": "Pallenberg", "text": ""}
{"id": "2343968", "revid": "599013", "url": "https://it.wikipedia.org/wiki?curid=2343968", "title": "Nephi", "text": "Nephi \u00e8 una citt\u00e0 degli Stati Uniti d'America, nello Stato dello Utah, nella Contea di Juab."}
{"id": "2343969", "revid": "729019", "url": "https://it.wikipedia.org/wiki?curid=2343969", "title": "Szilaspogony", "text": "Szilaspogony \u00e8 un comune dell'Ungheria di 752 abitanti (dati 2001). \u00c8 situato nella provincia di N\u00f3gr\u00e1d."}
{"id": "2343971", "revid": "110157", "url": "https://it.wikipedia.org/wiki?curid=2343971", "title": "Munki Brain", "text": "Munki Brain \u00e8 il nono album di studio del gruppo pop punk statunitense The Queers, pubblicato il 6 febbraio 2007 dalla Asian Man Records."}
{"id": "2343972", "revid": "160003", "url": "https://it.wikipedia.org/wiki?curid=2343972", "title": "Istituzioni Analitiche di Gaetana Agnesi", "text": ""}
{"id": "2343973", "revid": "767487", "url": "https://it.wikipedia.org/wiki?curid=2343973", "title": "Szir\u00e1k", "text": "Szir\u00e1k \u00e8 un comune dell'Ungheria di 1.196 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2343975", "revid": "1543377", "url": "https://it.wikipedia.org/wiki?curid=2343975", "title": "Put-call parity", "text": "Il Put-call parity \u00e8 un'importante relazione tra il prezzo di un'opzione call e di un'opzione put. Questa relazione stabilisce che la differenza tra il prezzo di una opzione call ed il prezzo di una opzione put \u00e8 uguale alla differenza tra il prezzo attuale del sottostante ed il valore attuale dello strike price delle opzioni.\nLa formula Put-Call Parity \u00e8 la seguente:\nformula_1\nDove:\nDimostrazione.\nOpzione di Tipo europeo e sottostante senza dividendi.\nConsideriamo le seguenti ipotesi di partenza:\nVengono poste in essere due strategie tramite due portafogli:\nRiprendendo la formula di Put-call parity formula_1, si pu\u00f2 notare come la strategia del portafoglio A ha un costo determinato dal lato sinistro dell'equazione, mentre il portafoglio B ha un costo pari al lato destro dell'equazione.\nLe due strategie a scadenza producono il medesimo risultato, infatti:\nDato che i due portafogli conducono allo stesso risultato finale, allora (per evitare operazioni di arbitraggio) devono avere anche il medesimo costo in ogni tempo antecedente la scadenza formula_4, questo ci porta a dimostrare che la differenza del costo di acquisto di una opzione call ed una opzione put sono uguali al valore attuale della differenza tra il sottostante ed il prezzo di esercizio delle opzioni (strike price).\nOpzione di Tipo Americano e sottostante senza dividendi.\nNelle opzioni di tipo americano bisogna tenere conto della possibilit\u00e0 data dal contratto di essere esercitato prima della scadenza, quindi pu\u00f2 avere un valore superiore a quello indicato nella dimostrazione precedente\nLa formula Put-call parity \u00e8 data da:\nformula_24\nOpzione che ha un sottostante con dividendi.\ndove formula_27 \u00e8 il valore attuale dei dividendi pagati dal sottostante. Nel caso in cui il sottostante paghi un tasso di dividendi formula_28 continuo nel tempo, si pu\u00f2 modificare il termine formula_27 sovrastante come formula_30. In particolare, per opzioni europee con maturit\u00e0 formula_4 valutate al tempo formula_3 generico avremo la seguente uguaglianza: formula_33."}
{"id": "2343976", "revid": "767487", "url": "https://it.wikipedia.org/wiki?curid=2343976", "title": "Sz\u00fcgy", "text": "Sz\u00fcgy \u00e8 un comune dell'Ungheria di 1.465 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2343977", "revid": "110157", "url": "https://it.wikipedia.org/wiki?curid=2343977", "title": "Szuha", "text": "Szuha \u00e8 un comune dell'Ungheria di 743 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2343978", "revid": "38120", "url": "https://it.wikipedia.org/wiki?curid=2343978", "title": "SeraMyu", "text": ""}
{"id": "2343979", "revid": "767487", "url": "https://it.wikipedia.org/wiki?curid=2343979", "title": "Szurdokp\u00fcsp\u00f6ki", "text": "Szurdokp\u00fcsp\u00f6ki \u00e8 un comune dell'Ungheria di 1.949 abitanti (dati 2001). \u00c8 situato nella provincia di N\u00f3gr\u00e1d."}
{"id": "2343981", "revid": "1456895", "url": "https://it.wikipedia.org/wiki?curid=2343981", "title": "Aleksandr Anatol'evi\u010d Motyl\u00ebv", "text": "Dopo aver vinto il campionato russo under-16 e under-18, nel 2001 vinse a \u0116lista, all'et\u00e0 di 22 anni, il Campionato russo assoluto. \nNella lista Elo FIDE di luglio 2009 ha 2710 punti (27\u00ba al mondo, 6\u00ba in russia)."}
{"id": "2343983", "revid": "3115", "url": "https://it.wikipedia.org/wiki?curid=2343983", "title": "Idrogeno metallico", "text": "L'idrogeno metallico si ottiene sottoponendo l'idrogeno a una pressione sufficiente a determinare un cambiamento di fase della materia. \u00c8 un esempio di materia degenere. L'idrogeno metallico solido consiste in un reticolo cristallino di nuclei atomici, ossia di protoni, separati da uno spazio minore del raggio di Bohr. In realt\u00e0 questo spazio ha dimensioni paragonabili con la lunghezza d'onda dell'elettrone (vedi lunghezza d'onda di De Broglie). Gli elettroni sono liberi e si comportano come se fossero in un materiale metallico conduttore. Cos\u00ec come le molecole di idrogeno, l'idrogeno metallico \u00e8 allotropico. Nell'idrogeno metallico liquido i protoni non sono organizzati in un reticolo cristallino, ma in un sistema liquido di protoni ed elettroni.\nStoria.\nPredizioni teoriche.\nMetallizzazione dell'idrogeno sotto pressione.\nPur essendo situato all'inizio della tavola periodica degli elementi, nella colonna dei metalli alcalini, l'idrogeno non \u00e8 in condizioni ordinarie un metallo alcalino. Tuttavia nel 1935 i fisici Eugene Wigner e Hillard Bell Huntington ipotizzarono che alle enormi pressioni di atmosfere, pari a circa , gli atomi di idrogeno, perdendo i loro elettroni, assumessero caratteristiche metalliche. Le previsioni iniziali sulla pressione necessaria a questa transizione di stato erano troppo basse. Fin dal primo lavoro teorico di Wigner e Huntington emersero le alte pressioni a cui si sarebbero dovuti sottoporre gli atomi di idrogeno per diventare metallici, pressioni che a quel tempo erano irrealizzabili per potenziali esperimenti. Nel 2008 il professor Malcom McMahon, ricercatore dell'Universit\u00e0 di Edimburgo, ha sviluppato una tecnica per raggiungere pressioni di cinque milioni di atmosfere, maggiori di quelle presenti al centro della Terra, nella speranza di creare l'idrogeno metallico.\nIdrogeno metallico liquido.\nIl protone possiede un quarto della massa del 4He, che persino in condizioni di pressione normali \u00e8 liquido a basse temperature, conseguenza dell'alta energia di punto zero. Analogamente l'energia del punto-zero dei protoni in uno stato di alta densit\u00e0 \u00e8 enorme, per cui in condizioni di altissime pressioni ci si aspetterebbe una diminuzione in funzione delle interazioni relative alle energie protoniche del punto-zero. Sul massimo punto di fusione dell'idrogeno compresso sono state avanzate delle ipotesi da parte di Neil William Ashcroft e da altri scienziati, ma in un campo di densit\u00e0 situato attorno ai 400 GPa, dove l'idrogeno potrebbe essere un liquido metallico persino a basse temperature.\nSuperconduttivit\u00e0.\nAshcroft propose la teoria che l'idrogeno metallico potesse avere caratteristiche di superconduttore persino a temperature ordinarie, , le pi\u00f9 elevate per qualsiasi altro materiale candidato a essere superconduttore. Questa caratteristica \u00e8 dovuta al contrasto fra la sua estremamente alta velocit\u00e0 del suono e il forte accoppiamento previsto tra gli elettroni di conduzione e la vibrazione del reticolo cristallino.\nPossibilit\u00e0 di nuovi tipi di fluidi quantici.\nI superconduttori, i superfluidi liquidi e gassosi e supersolidi sono attualmente conosciuti come \"super\" stati della materia. Egor Babaev ipotizz\u00f2 che se l'idrogeno e il deuterio possedessero stati liquidi, questi potrebbero possedere stati ordinati nel dominio quantico e pertanto non potrebbero essere classificabili come superconduttori o superfluidi ordinari, rappresentando in realt\u00e0 due possibili nuovi fluidi quantici: \"superfluidi superconduttori\" e \"superfluidi metallici\". Questi materiali mostrano di possedere comportamenti estremamente insoliti, se sottoposti a campi magnetici, e rappresentano una via per verifiche sperimentali di questi nuovi stati della materia. Inoltre si \u00e8 suggerito che sotto l'influenza di campi magnetici l'idrogeno potrebbe esibire transazioni di fase, da superconduttive a superfluide e viceversa.\nEsperimenti.\nMetallizzazione dell'idrogeno mediante onde d'urto.\nNel marzo 1996, un gruppo di scienziati del Lawrence Livermore National Laboratory ottenne un risultato inatteso sottoponendo l'idrogeno a una temperatura di migliaia di kelvin e a pressioni di pi\u00f9 di : in queste condizioni osservarono la produzione, per circa un microsecondo, del primo idrogeno metallico identificabile. Il team del Livermore aveva semplicemente misurato un cambiamento di conduttivit\u00e0 elettrica estremamente minore di quanto ci si aspettasse. I ricercatori utilizzavano un antiquato cannone a gas, originariamente utilizzato come puntatore per missili, per colpire una lastra situata in un contenitore sigillato contenente mezzo millimetro di idrogeno liquido, in contatto con dei cavi collegati a un dispositivo di misurazione della resistenza elettrica. Gli scienziati trovarono che, a una pressione di circa 1,4 milioni di atmosfera pari a , la banda proibita all'energia degli elettroni, una misura della resistenza elettrica, cadeva quasi a zero. La banda proibita dell'idrogeno, nel suo stato non compresso, \u00e8 di circa , il che lo rende un elemento elettricamente isolante, ma, nel momento in cui la pressione veniva significativamente aumentata, la banda proibita cadeva a 0,3 eV. Poich\u00e9 l'energia termica del fluido (alla temperatura di raggiunta per compressione) del fluido valeva circa 0,3\u00a0eV, l'idrogeno a quel punto poteva effettivamente considerarsi metallico.\nAltre ricerche dopo il 1996.\nGli esperimenti continuarono nel tentativo di produrre in laboratorio idrogeno metallico in condizioni di pressione statica e a basse temperature. Nel 1998 Arthur Ruoff e Chandrabhas Narayana della Cornell University e successivamente nel 2002 da Paul Loubeyre e Ren\u00e9 Le Toullec del CEA, mostrarono la possibilit\u00e0 che a pressioni vicine a quelle del centro della terra, da 3,2 a 3,4 milioni di atmosfere, da 324 a 345 GPa, e a temperature di 100 kelvin l'idrogeno non poteva ancora essere considerato come un metallo alcalino a causa della presenza di una banda proibita maggiore di zero.\nLa ricerca per ottenere idrogeno metallico in laboratorio, a basse temperature e a pressione statica continuano. Gli studi hanno preso in considerazione anche il deuterio.\nShahriar Badiei e Leif Holmlid dell'Universit\u00e0 di G\u00f6teborg hanno dimostrato che uno stato condensato metallico costituito di atomi di idrogeno eccitati, definita anche come materia di Rydberg sono effettivamente promotori dell'idrogeno metallico.\nEsperimenti effettuati nel 2008.\nLa teorica curva di temperatura di fusione prevista (prerequisito per ottenere l'idrogeno metallico liquido) venne scoperta da Shanti Deemyad e da Isaac F. Silvera utilizzando una tecnica laser innovativa a riscaldamento intermittente.\nNel 2008 M.I. Eremets e altri riuscirono a metallizzare una lega di idrogeno, silicio e idrogeno 4, che si scopr\u00ec essere anche superconduttore, confermando le previsioni teoriche di N.W. Ashcroft. In questa lega di idrogeno, anche a modeste pressioni l'idrogeno forma un reticolo cristallino con una densit\u00e0 corrispondente all'idrogeno metallico.\nMetallizzazione dell'idrogeno nel 2011.\nNel 2011 M.I.Eremets e I.A.Troyan hanno riferito di aver osservato lo stato metallico liquido dell'idrogeno e del deuterio a pressioni statiche di 260\u2013300 GPa. Tale affermazione \u00e8 stata messa in dubbio da altri ricercatori nel 2012.\nL'idrogeno metallico in altri contesti.\nAstrofisica.\nSi ipotizza che l'idrogeno metallico sia presente nei pianeti giganti sottoposti a enormi pressioni interne, come Giove e Saturno, e in alcuni dei pianeti extrasolari pi\u00f9 recentemente scoperti. Le nuove previsioni indicano che all'interno di Giove sia presente molto pi\u00f9 idrogeno metallico di quanto supposto dai modelli matematici precedenti, e che esso possa addirittura affiorare in superficie generando enormi campi magnetici, i pi\u00f9 forti in assoluto di tutto il sistema solare.\nIdrogeno drogato di metalli.\nCome abbiamo descritto in precedenza, la pressurizzazione del silicio e dell'idrogeno 4 forma una lega metallica. \u00c8 ben conosciuta la permeabilit\u00e0 dell'idrogeno a vari metalli in condizioni di pressione ordinaria. Con alcuni metalli, tra cui il litio, avviene una reazione chimica che produce un composto chimico non-metallico, l'idruro di litio. In altri casi \u00e8 possibile che l'idrogeno leghi se stesso con il metallo, mentre si sa con certezza che molti metalli (tra cui il palladio), pur diventando friabili, rimangono metallici anche dopo aver assorbito l'idrogeno.\nApplicazioni.\nEnergia nucleare.\nPer produrre la fusione a confinamento inerziale, un tipo di fusione nucleare, \u00e8 necessario concentrare un raggio laser su nuclei di isotopi di idrogeno. L'incremento delle capacit\u00e0 del comportamento dell'idrogeno in condizioni estreme pu\u00f2 aumentare il campo di energia.\nCarburanti.\n\u00c8 ipotizzabile che in un futuro non certo vicino si possano produrre sostanziali quantit\u00e0 di idrogeno metallico per scopi pratici. L'esistenza \u00e8 stata teorizzata da una forma definita metastabile di idrogeno metallico, abbreviata \"MSMH,\" che non potrebbe essere immediatamente convertita in idrogeno ordinario sotto il rilascio di pressione. Inoltre l'MSMH potrebbe divenire un carburante efficiente e persino ecologico, producendo solo acqua se usato con solo ossigeno. Nove volte pi\u00f9 denso dell'idrogeno standard, potrebbe produrre una considerevole quantit\u00e0 di energia nel momento in cui si riuscisse a convertire in idrogeno ordinario. Bruciando pi\u00f9 rapidamente, potrebbe essere un ottimo propellente cinque volte pi\u00f9 efficiente del semplice idrogeno liquido, ma attualmente l'idrogeno metallico \u00e8 stato prodotto per troppo breve tempo per comprendere se \u00e8 possibile formare una fase metastabile."}
{"id": "2343988", "revid": "6923", "url": "https://it.wikipedia.org/wiki?curid=2343988", "title": "Fujitsu Technology Solutions", "text": "Fujitsu Technology Solutions \u00e8 una sussidiaria interamente di propriet\u00e0 di Fujitsu Limited. L'azienda \u00e8 stata fondata nel 2009, dopo che Fujitsu ha comprato la quota del 50% di Fujitsu Siemens Computers appartenente a Siemens.\nL'offerta di Fujitsu Technology Solutions spazia dai computer palmari, attraverso il desktop, per arrivare alla classe enterprise con le soluzioni di infrastruttura e servizi.\nFujitsu Technology Solutions \u00e8 presente in vari mercati chiave: Europa, Medio Oriente e l'Africa sotto il marchio Fujitsu, con la divisione servizi estendere la copertura fino a 170 paesi in tutto il mondo."}
{"id": "2344001", "revid": "1305772", "url": "https://it.wikipedia.org/wiki?curid=2344001", "title": "Temenizza", "text": "Temenizza, gi\u00e0 Tomnizza (in sloveno Temnica, in tedesco \"Tomnizza\") \u00e8 un paese della Slovenia, frazione del comune di Merna-Castagnevizza.\nGeografia fisica.\nTemenizza \u00e8 rappresentata nella carta IGM al 25.000: 40A-IV-SE.\nLe alture principali e grotte sono: monte Trisnecco (\"Tre\u0161nik\"/\"Vrtovca\"), 502\u00a0m; Sant'Ambrogio (\"Tabor\"/\"Sveti Ambro\u017e\"), 531\u00a0m; \"Stolovec\", 565\u00a0m; abisso di Temenizza (\"Grobi\u0161\u010deva jama\") [6958 SLO, 474 VG].\nLa localit\u00e0, a 11,3 chilometri dal confine italiano, \u00e8 il villaggio pi\u00f9 elevato dell'altopiano carsico, trovandosi a 402 metri s.l.m.\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il territorio quindi entr\u00f2 nella Contea di Gorizia e in seguito, passando nel 1500 alla Casa d\u2019Asburgo, alla Contea di Gorizia e Gradisca.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 come comune autonomo e comprendeva anche l'insediamento (\"naselje\") di Novello (\"Novelo\").\nDurante la prima guerra mondiale era parte della linea difensiva austriaca del Fronte dell\u2019Isonzo. A sud dell'insediamento passava la \"Benzin-Elektrobahn\", una ferrovia di guerra che collegava Duttogliano a Castagnevizza del Carso su una lunghezza di 21.8\u00a0km. Tale ferrovia serviva a rifornire le truppe austriache combattenti sul fronte dal Dosso Faiti al solco di Brestovizza. Si impiegavano motrici benzo-elettriche: il motore a scoppio era accoppiato a un generatore di corrente continua che forniva energia per i motori di trazione installati sia sulla motrice sia sui carri che costituivano il convoglio. Le motrici elettriche furono adottate per ragioni di mimetismo: i fumi del vapore avrebbero svelato la presenza dei convogli alle artiglierie italiane.\nTra le due guerre mondiali fu comune autonomo della provincia del Friuli e comprendeva gli insediamenti (\"naselja\") di Castagnevizza del Carso (\"Kostanjevica na Krasu\"), Lippa di Comeno (\"Lipa\") e Novello (\"Novelo\") dell'attuale comune di Merna-Castagnevizza; nel 1927, pass\u00f2 alla ricostituita Provincia di Gorizia e s'ingrand\u00ec assorbendo il comune di Voissizza di Comeno; pass\u00f2 poi alla Jugoslavia e quindi alla Slovenia."}
{"id": "2344004", "revid": "107782761", "url": "https://it.wikipedia.org/wiki?curid=2344004", "title": "William Le Baron Jenney", "text": ""}
{"id": "2344009", "revid": "53508", "url": "https://it.wikipedia.org/wiki?curid=2344009", "title": "William LeBaron Jenney", "text": ""}
{"id": "2344020", "revid": "767487", "url": "https://it.wikipedia.org/wiki?curid=2344020", "title": "Eyedea &amp; Abilities", "text": "Gli Eyedea &amp; Abilities, inizialmente noti come Sixth Sense, sono un duo hip hop statunitense. I due formarono il gruppo attorno al 1997, arrivando presto a vincere importanti competizioni come lo \"Scribble Jam\" e la \"Blaze Battle\", trasmessa dalla HBO. Eyedea \u00e8 anche stato in tour con il rapper Slug e con altri della crew della Rhymesayers Entertainment. Il primo disco \"First Born\" fu pubblicato nel 2001 per la Rhymesayers Entertainment. Dopo un'esperienza da solista di Eyedea nel 2002 sotto il nome Oliver Hart, Eyedea and Abilities pubblicarono il secondo album, \"E&amp;A\", nel 2004.\nDopo \"E&amp;A\" Eyedea pubblic\u00f2 \"This Is Where We Were\", insieme al suo gruppo free jazz Face Candy. Nello stesso periodo form\u00f2 i Carbon Carousel, band alternative rock, insieme ad altri musicisti di Minneapolis e Saint Paul. La band al momento ha all'attivo un EP, \"The Some of All Things or: The Healing Power of Scab Picking\", e due singoli di tre canzoni.\nEyedea &amp; Abilities ritornarono in scena nell'inverno 2007 con il tour \"Appetite For Distraction\". Il tour si \u00e8 svolto principalmente negli USA occidentali, con la partecipazione di Kristoff Krane e Sector7G, e si \u00e8 protratto fino alla primavera del 2008.\nSebbene ufficialmente non ci siano progetti per un nuovo album del duo, la band sta lavorando ad un nuovo album, in uscita nel 2009 su Rhymesayers Entertainment.\nEyedea mor\u00ec nel sonno per overdose da oppiacei il 16 ottobre 2010.Eyedea \u00e8 ricordato per i testi profondi e raffinati, che genericamente avevano tematiche psicologiche, e per la sua bravura, la sua fantasia e il suo sangue freddo nelle Battle di Freestyle."}
{"id": "2344027", "revid": "92723", "url": "https://it.wikipedia.org/wiki?curid=2344027", "title": "Guillaume de Bruyn", "text": "Biografia.\nNulla si conosce della sua vita in termini diretti, ma quello che si sa di lui risulta dagli atti, molto numerosi e dettagliati, sulla ricostruzione della citt\u00e0 di Bruxelles dopo il terribile bombardamento della citt\u00e0 avvenuto nel 1695.\nDai documenti sulla ricostruzione della citt\u00e0, che gli attribuiscono il titolo di \u00abarchitecte-ing\u00e9nieur\u00bb (architetto-ingegnere), emerge che doveva essere una personalit\u00e0 \u00abhors corporation\u00bb (esterna alle corporazioni) e che potrebbe aver ricevuto una formazione professionale a livello internazionale.\nCome accade per tutti gli altri artefici della ricostruzione della Grand Place di Bruxelles, nulla si conosce della sua biografia, della sua situazione familiare, della sua formazione ne della sua carriera amministrativa. Anche se sia a Monaco di Baviera che a Bruxelles, gli archivi dovrebbero celare numerose notizie sul suo conto.\nGli vengono attribuiti, dalle fonti dell'epoca, i progetti per la costruzione del \"l'Arbre d'Or\" e delle case dette \"Maisons des Ducs de Brabant\", a meno che la sua firma su questi progetti non sia soltanto un \u00abpermesso a costruire\u00bb."}
{"id": "2344029", "revid": "287204", "url": "https://it.wikipedia.org/wiki?curid=2344029", "title": "Tlos", "text": "Tlos (in licio \"Tlawa\"), \u00e8 conosciuta per essere stato uno dei pi\u00f9 importanti centri religiosi della Licia nella provincia di Antalya in Turchia e, secondo la mitologia greca, la patria di Bellerofonte e del suo cavallo alato Pegaso (mitologia). Gli scavi archeologici fanno risalire le vestigia pi\u00f9 antiche del sito a prima del II secolo a.C. e ne fanno l'insediamento pi\u00f9 antico della Licia. La necropoli edificata sulle falesie \u00e8 costituita da molte tome a tempietto tipiche della Licia, tra di esse anche quella di Bellerofonte. Nel II secolo a.C. era una delle sei citt\u00e0 della confederazione licia a possedere tre voti nel governo della regione. Possedeva un'importante comunit\u00e0 ebraica retta da propri magistrati.\nIn epoca romana la citt\u00e0 era chiamata \"la luminosa metropoli del popolo dei Lici\". La citt\u00e0 sub\u00ec gravi devastazioni durante il terremoto del 141. Gran parte degli edifici del II secolo sono opera della ricostruzione, eseguita grazie all'intervento di filantropi come Opramoas di Rodiapoli. Iscrizioni di quel periodo indicano che la citt\u00e0 era divisa in quartieri indicati con nomi di eroi della Licia. In epoca ottomana rimase abitata a differenza di molti altri insediamenti lici.\nTlos venne riscoperta dall'esploratore inglese Charles Fellows nel 1838, venne visitata anche da Spratt, che la indicava come uno dei pi\u00f9 importanti siti archeologici della regione.\nLa citt\u00e0 sorge sulla sponda est della valle di Xanthos ed \u00e8 dominata dall'acropoli, scavata nelle rocce sovrastanti, sulla sommit\u00e0 si trova un altopiano, pure ricco di insediamenti. L'influenza di molte culture mostra a Tolos un interessante collage di strutture. Attualmente parte del sito \u00e8 occupato dalla cittadina di Yaka e da altri piccoli villaggi"}
{"id": "2344031", "revid": "198277", "url": "https://it.wikipedia.org/wiki?curid=2344031", "title": "Gran Premio del Canada 1996", "text": "Il Gran Premio del Canada 1996 si \u00e8 svolto domenica 16 giugno 1996 sul Circuito di Montr\u00e9al a Montr\u00e9al. La gara \u00e8 stata vinta da Damon Hill su Williams seguito dal compagno di squadra Jacques Villeneuve e da Jean Alesi su Benetton.\nQualifiche.\nI due piloti della Williams dominano le qualifiche, con Hill che strappa la pole position al compagno di squadra Villeneuve a pochi minuti dal termine della sessione, precedendolo di appena venti millesimi. Terzo \u00e8 Schumacher, staccato di un decimo e mezzo da Hill; seguono Alesi, Irvine, H\u00e4kkinen, Berger, Barrichello, Brundle e Coulthard. \nGara.\nNel giro di formazione la Ferrari di Schumacher non si avvia per un problema di pressione della benzina; il guasto viene riparato, ma il tedesco deve prendere il via dall'ultima posizione in griglia. Al via Hill scatta bene, difendendo la prima posizione dall'attacco di Villeneuve; terzo \u00e8 Alesi, seguito da Irvine. Il nordirlandese si ritira per\u00f2 gi\u00e0 durante il secondo passaggio, quando la sospensione anteriore destra della sua Ferrari si rompe in pieno rettilineo, forse per l'impatto con un detrito. In testa alla corsa Hill, partito con poca benzina per effettuare due pit stop, allunga sul compagno di squadra, la cui strategia prevede un solo rifornimento; la gara procede piuttosto linearmente, con il pilota inglese che cede il comando a Villeneuve in occasione del primo pit stop, recuperandolo poi quando il canadese effettua la sua unica sosta a met\u00e0 gara.\nA questo punto Hill spinge al massimo, cos\u00ec da guadagnare sul rivale un margine sufficiente ad effettuare un pit stop e tornare in pista in prima posizione; l'operazione gli riesce e Hill ottiene la quinta vittoria stagionale, davanti a Villeneuve e Alesi. Quarto chiude Coulthard, che approfitta del ritiro di Berger per un testacoda per sopravanzare l'austriaco; seguono H\u00e4kkinen e Brundle, costretto ad un pit stop supplementare dopo un contatto con il doppiato Lamy. La gara di Schumacher finisce invece al 41\u00ba passaggio quando, ripartendo dal pit stop, sulla sua Ferrari si disintegra un semiasse: le cause del guasto rimarranno oscure."}
{"id": "2344033", "revid": "107426374", "url": "https://it.wikipedia.org/wiki?curid=2344033", "title": "Yamaha XJ 600 Diversion", "text": "La Yamaha XJ 600 Diversion era una motocicletta costruita tra 1991 ed il 2001 dalla Yamaha Motor in Giappone ed importata in Italia.\nStoria e caratteristiche generali.\nLa moto era nata per offrire una moto \"polivalente\", di basso costo e prestazioni non estreme. Fu presentata nel 1991 nella versione \"S\" (denominazione completa: Yamaha XJ 600 S Diversion per il mercato europeo o Yamaha XJ 600 S Seca II in america e altri mercati), caratterizzata da una semicarenatura comprendente un cupolino che si estendeva ad abbracciare il serbatoio. Il motore, di nuova concezione, era ispirato a quelli della serie \"Genesis\"; si trattava di un 4 cilindri in linea molto semplice, raffreddato ad aria, con distribuzione bialbero a 2 valvole per cilindro, e con i cilindri inclinati in avanti di 35\u00b0 per abbassare il baricentro e poter montare i carburatori in posizione verticale. Questi ultimi erano una batteria di quattro Mikuni BDST da 28 mm, con starter manuale. I carburatori erano alloggiati in una rientranza del serbatoio, e quindi il livello della benzina era pi\u00f9 basso di quello della vaschetta; per questo motivo, la moto era dotata di una pompa della benzina a membrana. La forcella, non regolabile, presentava steli da 38 mm; al posteriore c'era un monoammortizzatore derivato da quello montato sulla Yamaha TDM. L'accensione era elettronica, di tipo TCI. Il telaio, a doppia culla in tubi d'acciaio, era ispirato alla serie FZR. Il motore erogava 56,3 CV (41,4 kW) alla ruota a 8.500 giri, con una coppia massima di 5,54 kgm a 7000 giri; il regime massimo previsto era di 9500 giri. La frenata era assicurata da un disco singolo anteriore da 320 mm e da uno posteriore da 245 mm, entrambi con pinza a 2 pistoncini. Il peso in ordine di marcia era di 197 kg, che diventarono 203 con il modello 1993.\nNel 1993 il modello S fu affiancato dal modello \"N\" (denominazione completa: Yamaha XJ 600 N Diversion), caratterizzato dall'assenza della semicarena dal faro tondo anzich\u00e9 rettangolare e dalla strumentazione cromata in stile anni 70; per il resto, le caratteristiche tecniche erano le stesse.\nNel 1994 e 1995 la moto ricevette solo piccole modifiche estetiche, ed un diverso getto del minimo sui carburatori.\nNel 1996, i due modelli furono soggetti a diverse modifiche. La principale fu la sostituzione della pompa benzina a membrana con una pompa elettrica; vennero montati nuovi sensori di apertura sui carburatori, ed il loro riscaldamento non era pi\u00f9 affidato all'olio motore, ma ad una sonda termica. Venne anche aggiunto un radiatore dell'olio per migliorarne il raffreddamento. A livello estetico, venne modificata la semicarenatura, mentre il manubrio era montato su supporto in gomma tipo silent block. Il peso pass\u00f2 a 205 kg.\nNel 1997 venne modificata la sella; il nuovo tipo presentava delle righe trasversali sul rivestimento per migliorare l'aderenza rispetto al vecchio tipo (completamente liscio).\nNel 1998 venne apportata l'ultima modifica di rilievo: il disco freno singolo anteriore venne sostituito da due dischi da 198 mm, sempre con pinza a due pistoncini. In parallelo, venne rinforzata la forcella, i cui steli passarono da 38 a 41 mm. Il peso totale sal\u00ec a 213 kg\nLa moto prosegu\u00ec la sua vita senza altre modifiche fino al 2001, quando venne tolta di produzione e sostituita solo nel 2009 con il nuovo nome XJ6 Diversion."}
{"id": "2344034", "revid": "2184610", "url": "https://it.wikipedia.org/wiki?curid=2344034", "title": "Herman Hollerith", "text": "Biografia.\nHerman nacque il 29 febbraio 1860, a Buffalo, da George e Franciska Hollerith, immigrati tedeschi. Dopo aver frequentato il \"City College\" di New York, Hollerith continu\u00f2 i suoi studi, iscrivendosi al corso di laurea di ingegneria mineraria presso la \"School of Mines\" della \"Columbia University.\"\nDopo la laurea, rest\u00f2 all'universit\u00e0 come assistente del professor William P. Trowbridge, il quale port\u00f2 il giovane Hollerith al censimento americano, dato che stava ancora preparando il censimento del 1880: infatti, cercavano persone con una certa esperienza statistica, un ruolo perfetto per il giovane studente. Herman al censimento conobbe John S. Billings, che per primo gli sugger\u00ec che doveva essere necessariamente inventato un mezzo meccanico e automatizzato per contare gli innumerevoli dati del censimento.\nDopo il censimento, Hollerith lavor\u00f2 come professore di ingegneria meccanica, presso il \"Massachusetts Institute of Technology\"; in seguito si trasfer\u00ec a St. Louis (nel Missouri), dove speriment\u00f2 sistemi di frenatura ferroviaria.\nIn un viaggio sul treno verso Washington D.C., Hollerith guardando il controllore mentre controllava i biglietti, su cui i passeggeri erano descritti tramite opportune perforazioni, ebbe l'intuizione che per risolvere il problema del censimento si dovevano usare schede perforate.\nNel 1884, Herman, tornato a \"Washington DC\", lavor\u00f2 per l'United States Patent and Trademark Office, mentre durante il suo tempo libero cominci\u00f2 a costruire una macchina tabulatrice, sperando che fosse pronta in tempo per il censimento del 1890.\nL'invenzione di Herman dovette competere contro altre due (una delle quali era quella a gettoni proposta da Pidgin) ma Herman fu il vincitore, poich\u00e9 il suo sistema era due volte pi\u00f9 veloce.\nNel 1890, usando la sua invenzione come tesi, Herman vinse un dottorato di ricerca alla \"Columbia University\" e nello stesso anno spos\u00f2 Lucia Talcott.\nHerman lavor\u00f2 per il censimento dal 1890 fino al 1896, fino a quando fond\u00f2 la propria azienda, la \"Tabulating Machine Company\" che, dopo varie fusioni e cambiamenti di nome, divent\u00f2 nel 1924, la \"International Business Machines Corporation\" (IBM).\nNel 1929, all'et\u00e0 di 69 anni, mor\u00ec a seguito di cardiopatia.\nLa macchina tabulatrice.\nLa macchina tabulatrice aveva come base l'idea delle schede perforate di Charles Babbage, ma in questo caso le schede non specificavano il programma, bens\u00ec gli input e gli output.\nOgni scheda rappresentava delle risposte (per esempio \"maschio\" poteva essere rappresentato da una perforazione e \"femmina\" dalla mancanza di perforazione), usando un particolare codice (chiamato \"codice Hollerith\"); la macchina era collegata ad un circuito elettrico, che veniva acceso o spento a seconda della presenza o meno dei buchi nelle schede (che avevano la stessa forma di una banconota da un dollaro, per agevolare i depositi).\nIn particolare, una scheda era divisa in 288 zone che rappresentavano i dati anagrafici. Per decodificare queste informazioni, si sovrapponeva in ogni scheda un apparecchio con una batteria di aghi retrattili, che in assenza di perforazione venivano fermati dal cartoncino, altrimenti l'ago finiva in una vaschetta piena di mercurio, chiudendo il circuito. La corrente passava in un filo, azionando un rel\u00e8, che faceva avanzare di uno scatto uno dei 40 contatori (i contatori servivano per registrare le diverse risposte di un utente)."}
{"id": "2344035", "revid": "587852", "url": "https://it.wikipedia.org/wiki?curid=2344035", "title": "Toyota TF108", "text": "La Toyota TF108 \u00e8 una vettura di Formula 1 con la quale il \"team\" nipponico ha gareggiato nel campionato del mondo 2008.\nEsordio.\nLa vettura viene presentata il 10 gennaio presso la sede di Colonia, in Germania.\nI piloti prescelti per la stagione sono il confermato Jarno Trulli e Timo Glock reduce dalla vittoria in GP2 l'anno precedente, al ritorno in F1 dopo quattro stagioni. Come \"tester\" e pilota di riserva viene indicato il giovane giapponese Kamui Kobayashi.\nAbbandona il \"team\" e la F1 Ralf Schumacher che firma un contratto con la Mercedes-Benz per correre nel DTM nel 2008.\nSpecifiche tecniche.\nNuovo concetto nel design.\nUn nuovo pacchetto aerodinamico e un passo pi\u00f9 lungo, cercano di dare alla vettura maggiore competitivit\u00e0 rispetto alle vetture che l'hanno preceduta. La vettura non si presenta come una semplice evoluzione della Toyota TF107, che a sua volta derivava strettamente dalla Toyota TF106, ma segue la promessa che \"La filosofia che ha ispirato il disegno aerodinamico della TF108 \u00e8 pronta a ottimizzare l'intero pacchetto\" afferma Pascal Vasselon, il \"designer\" del telaio.\nCambiamento di regole.\nIl disegno della vettura segue anche le nuove regole in merito alla protezione del capo del pilota e deve tener conto della centralina unica introdotta nella stagione.\nCambiamenti nell'aerodinamica.\nLa Toyota adotta un alettone anteriore derivato da quello della MP4-22 e spinge all'infuori gli specchietti retrovisori sul modello proposto da Ferrari e Renault. La TF108 tenta anche di rendere pi\u00f9 puliti i flussi d'aria sulle sospensioni anteriori.\nTest.\nTimo Glock fu il pi\u00f9 rapido nei test svolti a Jerez il 17 gennaio,con Kamui Kobayashi settimo lo stesso giorno.\nToyota e Ferrari sono state le due sole scuderie a testare la vettura al di fuori dei tradizionali circuiti spagnoli di (Valencia, Jerez e di Barcellona), spostandosi in Bahrain il 4-6 febbraio e tra il 9 e l'11 dello stesso mese.\nPi\u00f9 tardi nel corso nel mese la Toyota ha deciso di provare a Barcellona per ottimizzare la monoposto in vista del debutto a Melbourne. La vettura ha gi\u00e0 presentato uno sviluppo nell'aerodinamica, con Pascal Vasselon che afferm\u00f2 \"Il pacchetto nuovo che presentiamo \u00e8 gi\u00e0 un passo di sviluppo \". Il giorno seguente, Jarno Trulli chiuse con un tempo di 1.20.801, il migliore di tutti, con David Coulthard su Red Bull-Renault secondo col tempo di 01:21.258.\nStagione 2008.\nLa TF108 ha conquistato 56 punti iridati (31 con Trulli e 25 con Glock), frutto di sedici arrivi nella zona punti, chiudendo quinta nel campionato costruttori. Il miglior risultato in gara \u00e8 stato il secondo posto di Glock nel Gran Premio d'Ungheria; un altro podio (terzo posto) \u00e8 conquistato da Trulli in Francia. Il miglior risultato in prova \u00e8 stato il secondo posto per il pilota pescarese nell'ultimo appuntamento stagionale in Brasile."}
{"id": "2344036", "revid": "3732", "url": "https://it.wikipedia.org/wiki?curid=2344036", "title": "Sethi I", "text": ""}
{"id": "2344046", "revid": "92723", "url": "https://it.wikipedia.org/wiki?curid=2344046", "title": "Bernardo Tolomei (beato)", "text": ""}
{"id": "2344048", "revid": "1318658", "url": "https://it.wikipedia.org/wiki?curid=2344048", "title": "Nastro d'argento speciale", "text": "Il Nastro d'argento speciale \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani nell'ambito della consegna dei Nastri d'argento."}
{"id": "2344050", "revid": "287204", "url": "https://it.wikipedia.org/wiki?curid=2344050", "title": "Jeanene Fox", "text": "Biografia.\nJeanene Fox \u00e8 nata a Nassau nelle Bahamas. Suo padre \u00e8 originario delle Bahamas, mentre la madre (Diane Gerace, ex-atleta di salto in alto che prese parte anche alle Olimpiadi di T\u014dky\u014d nel 1964) \u00e8 canadese. Suo fratello invece \u00e8 l'ex giocatore dei Los Angeles Lakers e attore hollywoodiano canadese Rick Fox. Terza di quattro figli. Ha origini italiane e scozzesi.\nDopo aver ottenuto qualche riconoscimento in ambito sportivo, la Fox intraprende la carriera di modella all'et\u00e0 di 15 anni. Per un certo periodo della sua vita, la Fox sfila per diversi brand sulle passerelle di Stati Uniti, Canada ed Europa. Tuttavia \u00e8 soltanto dopo la fine degli studi che Jeanene Fox si trasferisce definitivamente negli Stati Uniti ed ottiene un contratto con l'agenzia Elite Model Management di Los Angeles.\nLa modella appare in importanti riviste come \"Vanity Fair\", \"Elle\", \"Harper's Bazaar\", \"InStyle\", \"GQ\", \"Maxim\", \"FHM Magazine\", \"Sport Magazine Europe\" e sull'edizione del cinquantesimo anniversario di \"Sports Illustrated Swimsuit Issue\". Inoltre \u00e8 stata la testimonial di svariate campagne pubblicitarie internazionali, come quelle per la GMC Denali, diretta da Antoine Fuqua, per Kmart e per Absolut Vodka. A renderla celebre per\u00f2 \u00e8 principalmente lo spot intitolato \"Billions\", realizzato per i deodoranti Axe, che viene visto da telespettatori di tutto il mondo ed ottiene il riconoscimento Clio Award. Dopo aver avuto alcuni ruoli in alcune serie televisive come \"Ugly Betty\", e film come \"\",\nJeanene Fox \u00e8 apparsa in Italia, ribattezzata con il soprannome \"la Filippona\", come ospite di \"Striscia la notizia\", sia nel 2008 che nel 2009, che come protagonista degli spot della Wind, al fianco di Aldo Giovanni e Giacomo. Ha avuto una parte, \"Sonia\", nel film di Natale del 2009 \"Natale a Beverly Hills\" con Christian De Sica e Massimo Ghini. Nell'aprile del 2010 \"Yamamay\" ha scelto Jeanene per la campagna pubblicitaria del reggiseno UPPERBRA. Inoltre ha partecipato alla campagna, in collaborazione con la Fondazione Umberto Veronesi, per sostenere i progetti di ricerca nell'ambito del tumore al seno.\nNel 2012 \u00e8 stata scelta come madrina delle Final Eight di Coppa Italia di pallacanestro e dell'All Star Game 2012 a Pesaro. Sempre nel 2012 Jeanene Fox \u00e8 la protagonista del film TV Mediaset \"Sotto protezione\", con Adriano Giannini, Katrina Law ed Enrico Silvestrin, in onda in prima serata su Canale 5. Nel 2013 Jeanene Fox \u00e8 comparsa nel film Ameriqua.\nPubblicit\u00e0.\nJeanene Fox \u00e8 comparsa in varie campagne pubblicitarie, per Lugz, Match.com, GMC Denali, Kmart, Pokerstars.it, WIND Mobile, NGM, Axe/Lynx, Lisap Hair, Skyy Vodka, Facebook, Hyundai"}
{"id": "2344051", "revid": "287204", "url": "https://it.wikipedia.org/wiki?curid=2344051", "title": "Nazionale di hockey su ghiaccio maschile della Norvegia", "text": "La nazionale di hockey su ghiaccio maschile della Norvegia (Norges herrelandslag i ishockey) \u00e8 la squadra che rappresenta la Norvegia durante le Olimpiadi Invernali e i Mondiali di Hockey. \u00e8 formata dai migliori giocatori che giocano in patria o all'estero. La Nazionale norvegese viene gestita dalla Federazione di Hockey su ghiaccio norvegese (\"Norges Ishockeyforbund\")."}
{"id": "2344052", "revid": "212348", "url": "https://it.wikipedia.org/wiki?curid=2344052", "title": "Jo\u00e3o Saldanha", "text": "Ha condotto la Nazionale del suo Paese alla qualificazione ai Mondiali del 1970, selezionandone i giocatori e forgiandone l'assetto tattico. La squadra, considerata da molti la pi\u00f9 forte di ogni tempo, gioc\u00f2 dodici partite tra qualificazioni ed eliminatorie, ottenendo altrettante vittorie.\nBiografia.\nSaldanha nacque ad Alegrete, nello Stato di Rio Grande do Sul, nel 1917. All'et\u00e0 di sei anni contrabbandava armi lungo il confine tra il Brasile e il Paraguay. Si trasfer\u00ec a Rio de Janeiro all'et\u00e0 di quattordici anni e, ventenne, divenne leader studentesco (milit\u00f2 tutta la vita nel Partito Comunista Brasiliano). A trentatr\u00e9 anni svolse l'apprendistato presso uno studio notarile. Gioc\u00f2 a calcio a livello professionistico, per pochi anni, col Botafogo e pratic\u00f2 con successo anche il basket. \"\"Jo\u00e3o senza paura\" - era questo il suo soprannome - si diede poi allo studio del giornalismo, diventando uno dei pi\u00f9 celebri ed illustri scrittori sportivi, dedicandosi in seguito all'attivit\u00e0 di commentatore per la radio e la televisione. Era noto per le critiche pungenti ma ponderate che muoveva all'indirizzo di giocatori, tecnici e squadre di calcio. Partecip\u00f2, in qualit\u00e0 di cronista, alla Grande Marcia di Mao Zedong e allo Sbarco in Normandia.\nCarriera.\nBotafogo.\nNel 1957, il Botafogo gli offr\u00ec la direzione tecnica della squadra in crisi, nonostante la sua totale mancanza d'esperienza. Il club si aggiudic\u00f2 il campionato statale quello stesso anno, unico successo ottenuto dall'allenatore durante la sua gestione. Nel 1959 rassegn\u00f2 le proprie dimissioni come forma di protesta per le cessioni di Paulo Valentim e Didi, bench\u00e9 la sua posizione fosse gi\u00e0 in discussione per via dei cattivi rapporti sia con i dirigenti che con i giocatori. Negli anni successivi torn\u00f2 ad occuparsi di giornalismo.\nNel 1968, il presidente della Federcalcio brasiliana, Jo\u00e3o Havelange, decise di proporgli la panchina della Nazionale, nella speranza che i giornalisti criticassero meno una squadra che aveva uno di loro come allenatore.\nEliminatorie per la Coppa del Mondo 1970.\nAlla conferenza stampa organizzata per la presentazione, il neo allenatore elenc\u00f2 ai suoi ex colleghi giornalisti i nomi degli undici giocatori titolari e delle undici riserve con i quali intendeva conquistare i Mondiali che si sarebbero disputati due anni pi\u00f9 tardi in Messico. Mai nessuno prima d'allora aveva fornito con tanto anticipo i nominativi dei calciatori che avrebbero composto la rosa.\nLa selezione brasiliana era reduce da un'edizione del Mondiale, quella svoltasi in Inghilterra nel 1966, in cui non fu in grado di superare il girone eliminatorio. Saldanha form\u00f2 una compagine costituita per la maggior parte da giocatori provenienti dal Santos, provocando le critiche degli addetti ai lavori che giudicavano quella formazione ormai logora. La squadra venne impostata con il modulo 4-2-4, con il quale fu possibile far coesistere cinque giocatori che nei rispettivi club giocavano da numero dieci: Pel\u00e9, Dirceu Lopes, G\u00e9rson, Tost\u00e3o e Jairzinho. Il tecnico soprannomin\u00f2 i suoi giocatori \"fiere\" \nNel 1969 il Brasile gioc\u00f2 sei gare di qualificazione, vincendole tutte. Nonostante gli ottimi risultati, Saldanha venne pubblicamente attaccato dall'allenatore del Flamengo Yustrich e si present\u00f2 al confronto, a quanto si suppone, brandendo una pistola. La fiducia della \"torcida\" venne comunque riconquistata. Un sondaggio rivel\u00f2 le vertiginose punte di popolarit\u00e0 raggiunte dal tecnico, appoggiato dal 78% della popolazione a Rio e dal 68% a San Paolo. La \"Sele\u00e7\u00e3o\" riusc\u00ec pure ad aggiudicarsi prestigiose amichevoli, come quella disputata al Maracan\u00e3 contro l'Inghilterra campione del Mondo e vinta 2-1, di fronte a centosessantamila spettatori.\nCiononostante, il rapporto con la dirigenza cominci\u00f2 ad incrinarsi, per diverse ragioni. Saldanha era comunista ed il Brasile era governato da una giunta fascista retta dal presidente Em\u00edlio Garrastazu M\u00e9dici. Questi venne informato da Jarbas Passarinho, Ministro dell'Educazione, di tali simpatie politiche. Contestualmente, il dittatore cominci\u00f2 ad imporre la convocazione di alcuni giocatori, in particolare quella dell'attaccante Dad\u00e1 Maravilha dell'Atletico Mineiro. L'allenatore sbott\u00f2 dicendo: Egli, dal canto suo, non fece nulla per ingraziarsi le simpatie della giunta, sostenendo addirittura la superiorit\u00e0 dei calciatori di colore rispetto a quelli bianchi. Un altro aspetto problematico riguardava Pel\u00e9: secondo Saldanha \"O Rey\"\" non era in grado di vedere correttamente e perci\u00f2 considerava a rischio la sua partecipazione ai Campionati Mondiali. Inoltre sorsero dei contrasti anche con il vice allenatore, il quale present\u00f2 le proprie dimissioni. A distanza di 406 giorni dalla nomina, \u00e8 lo stesso Jo\u00e3o Havelange ad esonerarlo dalla guida della squadra, il 17 marzo 1970. Dopo aver effettuato un sondaggio per Dino Sani, la panchina della Nazionale verr\u00e0 affidata a M\u00e1rio Zagallo, ex calciatore che aveva conquistato con la maglia verdeoro i Mondiali del 1958 e del 1962.\nMorte.\nSuccessivamente Saldanha torn\u00f2 al giornalismo. Mor\u00ec nel 1990 all'et\u00e0 di 73 anni, a Roma, dove si trovava per commentare i Mondiali per l'emittente brasiliana Rede Manchete."}
{"id": "2344057", "revid": "486946", "url": "https://it.wikipedia.org/wiki?curid=2344057", "title": "Wrexham F.C.", "text": ""}
{"id": "2344059", "revid": "84184", "url": "https://it.wikipedia.org/wiki?curid=2344059", "title": "Giovanni Fortin", "text": "Biografia.\nIl 23 agosto 1909 nasce a San Cosma di Monselice, frazione di Monselice, da Pietro e Teresa Girotto. Frequenta le scuole elementari a Monselice e desidera proseguire gli studi al seminario, ma deve rinunciarvi perch\u00e9 la sua famiglia \u00e8 troppo povera.\nIl parroco del suo paese natale, don Domenico Favaro, interviene istruendolo personalmente e presentandolo privatamente all'esame di ammissione al seminario di Padova dove viene promosso.\nIl 6 novembre 1923 entra nel Seminario Minore di Thiene (VI).\nIl 5 novembre 1925 entra nel Seminario Maggiore di Padova.\nIl 7 novembre 1928 \u00e8 ammesso alla facolt\u00e0 teologica .\nIl 3 luglio 1932 diventa Suddiacono e l'8 dicembre, sempre del 1932, diventa Diacono.\nIl 2 luglio 1933, presso il Seminario Maggiore di Padova, viene consacrato sacerdote dal Vescovo Agostini.\nA fine luglio di quello stesso anno viene destinato, dal Vescovo, alla parrocchia padovana di nuova istituzione di Cristo Re in Sant'Osvaldo e qui si prodiga, in qualit\u00e0 di cappellano, alla creazione del patronato maschile.\nIl 2 giugno 1935 viene trasferito alla parrocchia Santa Tecla ad Este (PD) dove arriva il 14 giugno.\nIl 7 gennaio 1938 arriva, come Vicario Economo, alla parrocchia di Terranegra in Padova.\nIl 9 gennaio 1938 il parroco di Terranegra, don Angelo Dal Zotto, lascia il suo incarico e don Giovanni lo sostituisce alla guida della parrocchia dopo aver sostenuto gli esami appropriati il 26 febbraio 1938.\nViene nominato parroco di Terranegra in Padova il 31 marzo 1938.\nLa sua prima grande azione, su indicazione del vescovo, \u00e8 quella di far partire il progetto per la costruzione di una nuova grande chiesa che sostituisca la precedente divenuta ormai non pi\u00f9 funzionale per la popolazione cresciuta molto in quegli anni.\nLa prima pietra viene posata il 9 novembre 1941 e i lavori avrebbero dovuto completarsi entro il 7 agosto 1947 in tempo per festeggiare i quattrocento anni dalla morte di San Gaetano patrono locale.\nOltre all'edificazione della chiesa don Giovanni si prodiga molto nell'assistenza ai malati e nel potenziamento delle confraternite locali nonch\u00e9 dell'Azione cattolica.\nIl 5 dicembre 1943, su preghiera di don Antonio Varotto parroco di una parrocchia vicina, accoglie, sfama e nasconde nella propria parrocchia dodici prigionieri inglesi in fuga con il compito di consegnarli dopo alcuni giorni ad un gruppo di partigiani veneziani.\nDon Giovanni viene a sapere che questo gruppo partigiano fa il doppio gioco, si rifiuta di consegnare i prigionieri e a seguito di questa sua netta posizione viene arrestato, il 14 dicembre 1943, con altre diciannove persone.\nIn carcere a Venezia viene interrogato e a seguito del suo rifiuto di rivelare i nascondigli degli altri fuggitivi viene accusato di alto tradimento verso la patria e condannato a morte a mezzo fucilazione.\nL'esecuzione, che doveva avvenire il 15 dicembre 1943, viene sospesa e i condannati vengono trasferiti al carcere di Santa Maria Maggiore a Venezia.\nRimane in cella sino al 25 febbraio 1944 quando viene trasferito al carcere di Verona da dove riparte, con altri prigionieri, per il campo di concentramento di Dachau.\nRimane in prigionia fino a met\u00e0 giugno 1945 e il 24 giugno 1945 torna a casa accolto festosamente dalla popolazione.\nNei giorni successivi ritorna alla vita normale occupandosi delle varie attivit\u00e0 parrocchiali e cercando di lenire i dolori e i lutti che la guerra aveva lasciato.\nFa ripartire anche i lavori per la costruzione della nuova chiesa, ma in ricordo dei tanti italiani morti in prigionia o nella deportazione propone, alla popolazione e al vescovo, che il nuovo tempio sia dedicato a San Gaetano e al ricordo di tutte le vittime della guerra.\nL'idea viene accolta favorevolmente e i lavori ripartono. Il nuovo luogo di culto viene consacrato il 3 settembre 1955.\nIl 20 giugno 1964 viene insignito della medaglia d'oro per il suo operato a favore di quanti, senza distinzioni, persero la vita per gli orrori della guerra.\nNegli anni successivi si occupa senza riserve dell'attivit\u00e0 pastorale.\nIl 3 luglio 1983 festeggia tra i suoi parrocchiani il 50\u00ba anniversario di sacerdozio e, contestualmente, i 45 anni a capo della comunit\u00e0 di Terranegra in Padova.\nIl 23 agosto 1984 a causa delle sue pessime condizioni di salute rassegna le dimissioni con una lettera al vescovo Filippo Franceschi.\nIl 16 settembre 1985, alle ore 11.00, muore.\nAlle sue esequie, celebrate nel Tempio dell'internato ignoto da lui tanto voluto, partecipano una folla immensa, tutte le autorit\u00e0 civili della citt\u00e0 di Padova, settanta sacerdoti e monsignor Carlo Manziana ex vescovo di Crema nonch\u00e9 compagno di prigionia a Dachau.\nIl 23 aprile 2009 la salma di monsignor Giovanni Fortin viene traslata al Tempio dell'internato ignoto e qui inumata."}
{"id": "2344060", "revid": "339392", "url": "https://it.wikipedia.org/wiki?curid=2344060", "title": "Festa del 1\u00b0 maggio", "text": ""}
{"id": "2344067", "revid": "125074014", "url": "https://it.wikipedia.org/wiki?curid=2344067", "title": "Tomie (manga)", "text": " \u00e8 un manga body horror scritto e disegnato da Junji It\u014d nel 1987, pubblicato in due \"tank\u014dbon\". In Italia \u00e8 stato pubblicato nel 2006 da Hazard Edizioni e da J-Pop alla fine del 2017. Dal manga \u00e8 stata tratta una serie di otto film, iniziata nel 1999 con \"Tomie\", diretto da Ataru Oikawa.\nTrama.\nTomie \u00e8 una studentessa odiata dai suoi compagni per la sua arroganza e per il suo egoismo. \u00c8 attratta dal professor Takagi. Un giorno viene spinta, inavvertitamente, dal suo fidanzato Yamamoto in seguito a un litigio, e cade da un dirupo. Il suo corpo viene mutilato dai suoi compagni di scuola e dal professore, e i pezzi occultati in vari posti, cos\u00ec da nascondere l'accaduto alle autorit\u00e0. Il giorno seguente, Tomie si ripresenta in classe. La ragazza fa innamorare di s\u00e9 gli uomini, li fa impazzire, li induce ad ucciderla e quindi si rigenera all'infinito.\nGenesi e stile.\nAll'origine del manga vi \u00e8 un fatto realmente accaduto a Junji Ito, vale a dire la tragica morte di un suo compagno di classe in un incidente stradale e il successivo chiedersi se un giorno il ragazzo fosse tornato improvvisamente in classe.\nLo stile dei disegni cambia nel corso del manga. I primi capitoli furono infatti disegnati da Ito quando ancora non era un mangaka professionista.\nFilm.\nLa serie \"Tomie\" \u00e8 composta dai seguenti film:\nNella serie cinematografica, Tomie viene interpretata da nove attrici diverse:"}
{"id": "2344068", "revid": "767487", "url": "https://it.wikipedia.org/wiki?curid=2344068", "title": "Hollow Point - Impatto devastante", "text": "Hollow Point - Impatto devastante (\"Hollow Point\") \u00e8 un film del 1996, diretto da Sidney J. Furie."}
{"id": "2344079", "revid": "729019", "url": "https://it.wikipedia.org/wiki?curid=2344079", "title": "Battaglia di Cuddalore (1783)", "text": "La battaglia di Cuddalore, fu una battaglia navale tra la flotta britannica, capitanata dal viceammiraglio Edward Hughes, e una flotta francese leggermente meno numerosa capitanata da Bailli de Suffren al largo delle coste indiane di Cuddalore durante la rivoluzione americana.\nLa battaglia ebbe luogo il 20 giugno 1783 dopo che la pace era gi\u00e0 stata firmata in Europa ma quando ancora la notizia del termine della guerra non era giunta in India.\nCon la morte di Hyder Ali, i britannici decisero di attaccare nuovamente Cuddalore. La flotta francese, agli ordini di Bailli de Suffren, si ferm\u00f2 al largo del porto il 13 giugno. Una settimana di vento incostante imped\u00ec a entrambi gli schieramenti di attaccare, ma il 20 giugno i francesi attaccarono. Nessuna nave venne seriamente danneggiata, bench\u00e9 il numero di morti e feriti finale fosse stato molto elevato da entrambe le parti (circa 100 morti e 400 feriti). La vittoria di Suffren imped\u00ec la perdita di Cuddalore.\nQuesta fu l'ultima battaglia della Rivoluzione americana."}
{"id": "2344081", "revid": "164044", "url": "https://it.wikipedia.org/wiki?curid=2344081", "title": "Crewe Alexandra F.C.", "text": ""}
{"id": "2344084", "revid": "767487", "url": "https://it.wikipedia.org/wiki?curid=2344084", "title": "The Classical Conspiracy - Live in Miskolc, Hungary", "text": "The Classical Conspiracy - Live in Miskolc, Hungary \u00e8 il secondo album dal vivo del gruppo musicale olandese Epica, pubblicato l'8 maggio 2009 dalla Nuclear Blast.\nDescrizione.\nRegistrato durante l'Opera Festival di Miskolc (Ungheria) il 14 giugno 2008, il concerto si \u00e8 svolto insieme a un'orchestra di settanta elementi (l'Extended Rem\u00e9nyi Ede Chamber Orchestra) e a un coro di quaranta (il Coro del Teatro Nazionale di Miskolc).\nDurante il concerto, gli Epica hanno reinterpretato vari brani classici, operistici e tratti da colonne sonore. Sono stati anche eseguiti vari brani del repertorio originale del gruppo."}
{"id": "2344085", "revid": "712828", "url": "https://it.wikipedia.org/wiki?curid=2344085", "title": "Shiryu (One Piece)", "text": ""}
{"id": "2344087", "revid": "184755", "url": "https://it.wikipedia.org/wiki?curid=2344087", "title": "Dilvo Lotti", "text": "Biografia.\nDilvo Lotti ha iniziato a dipingere nel 1931 con una scatola di colori ad olio regalatagli dal suo insegnante Francesco Chiappelli, scatola che \u00e8 ancora oggi conservata nella casa-museo di San Miniato.\nFrequenta con la guida di Chiappelli l\u2019\"Istituto d'arte di Porta Romana\" a Firenze dove si diploma nel 1935 discutendo la tesi su Honor\u00e9 Daumier.\nGli anni Trenta del Novecento sono anni passati prevalentemente a Firenze, dove artisti e letterati sono soliti incontrarsi il locali come \"Le Giubbe Rosse\" o \u201cl'Antico Fattore\u201d.\nScambia lettere con personaggi della cultura fiorentina: Ardengo Soffici, Giovanni Papini, Baccio Maria Bacci, Nicola Lisi, Piero Parigi, Francesco Chiappelli, Giorgio La Pira, e alcuni scrivono critiche su di lui.\nNel 1940, dopo un breve soggiorno a Milano, vince il Premio Panerai con l'opera \"Natura morta e bambino\".\nEsponente dell'Espressionismo europeo, tiene per\u00f2 conto della tradizione e cerca un rapporto con l'arte sacra; nel 1941 espone alla Galleria di Roma ed \u00e8 invitato a partecipare alla Triennale di Milano, la Quadriennale di Roma e, nel 1942, alla Biennale di Venezia (con una sala di sedici opere).\nNel 1947 nella sua citt\u00e0 d\u00e0 vita, insieme ad altri amici, all\u2019\"Istituto del Dramma Popolare\".\nIn questi anni firma la regia degli spettacoli \"Marianna Pineda\" e \"Essi arrivarono ad una citt\u00e0\".\nNel 1950 \u00e8 invitato al Premio Carnegie a Pittsburg.\nDal 1953 al 1985 si dedica a vaste opere ad affresco e graffito presso chiese ed altri edifici.\nNel 1966 viene inaugurato il Museo diocesano d'Arte Sacra di San Miniato, per opera ed interessamento dello stesso Lotti, negli spazi dell'antica sacrestia, attigua alla Cattedrale di Santa Maria Assunta e di San Genesio.\nNel 1968 viene insignito dal Presidente della Repubblica di \"Medaglia d'argento ai benemeriti della scuola della cultura e dell'arte\"\nNel 1983 viene nominato Accademico Corrispondente della Pontificia Insigne Accademia dei Virtuosi al Pantheon.\nNel 1995, dal 10 maggio al 9 giugno a Hildesheim (Germania) gli viene dedicata una mostra antologica nelle due sedi del Palazzo Comunale e della Chiesa di San Jacopo.\nNotevoli le dimensioni di alcuni lavori, come la \"Processione degli Scalzi\" o il \"Martirio del Savonarola\". Talvolta ha usato anche la tecnica del \"buon fresco\".\n\u00c8 anche autore di vari studi a carattere storico e artistico, in particolare una storia di San Miniato.\nil 20 febbraio 2009 \u00e8 stato insignito del titolo di Accademico d'onore dalla LABA, Libera Accademia di Belle Arti di Firenze, durante la presentazione della prima tesi di Laurea sul suo lavoro, intitolata \"Dilvo e le sue donne\" , della studentessa Lara Cavallini.\nLa Casa-Museo di San Miniato.\nIn questa casa Dilvo Lotti ha lavorato per quasi tutta la sua vita insieme a sua moglie Giuseppina. Si tratta di una tipica casa a torre sviluppata su tre livelli, in cui lo studio dell'artista \u00e8 in alto.\nScritti.\nDilvo Lotti \u00e8 autore di tre libri sulla storia di San Miniato e cur\u00f2 anche le illustrazione di un quarto."}
{"id": "2344094", "revid": "288300", "url": "https://it.wikipedia.org/wiki?curid=2344094", "title": "Palazzo Steri", "text": ""}
{"id": "2344096", "revid": "767487", "url": "https://it.wikipedia.org/wiki?curid=2344096", "title": "Suffer the Children", "text": "Suffer the Children \u00e8 il singolo di debutto della band inglese dei Tears for Fears.\nAppena finita l'esperienza dei Graduate, Roland Orzabal e Curt Smith debuttarono col nuovo nome di \"Tears for Fears\". La canzone \u00e8 stata scritta e cantata da Orzabal.\nIl singolo \u00e8 stato pubblicato la prima volta nel novembre del 1981. Una seconda volta \u00e8 stato pubblicato il 19 agosto 1985. In entrambi i casi la b-side era una breve traccia, Wino, che finora non \u00e8 mai stata pubblicata su album."}
{"id": "2344104", "revid": "6923", "url": "https://it.wikipedia.org/wiki?curid=2344104", "title": "Th\u00e9\u00e2tre des Bouffes du Nord", "text": "Il Bouffes du Nord \u00e8 un teatro di Parigi, posizionato accanto alla Gare du Nord.\n\u00c8 stato fondato nel 1876 dall'imperatore tedesco Guglielmo II.\nNei primi dieci anni ha avuto almeno quindici direttori artistici, la pi\u00f9 nota dei quali fu Olga L\u00e9aud, che lasci\u00f2 il teatro dopo il fallimento di una produzione, portandosi dietro tutto il suo contenuto.\nIl teatro ebbe una breve ripresa nel 1885, con la direzione di Abel Ballet, che per\u00f2 lasci\u00f2 la direzione gi\u00e0 nel 1886. Gli succedettero due attori, Emmanuel Clot e G. Dublay.\nNel 1904 fu interamente restaurato, ridipinto e gli fu installato l'impianto elettrico. Fu ribattezzato Th\u00e9\u00e2tre Moli\u00e8re e Arthur Bern\u00e8de e Gaston Leroux iniziarono a scrivere drammi da rappresentare al suo interno. Nell'Agosto del 1914 chiuse i battenti come molti altri teatri.\nFino al 1974 il teatro fu gestito da molte diverse compagnie, senza che nessuna fosse in grado di ristrutturarlo e renderlo agibile secondo le norme di sicurezza. Il regista britannico Peter Brook ne prese in mano la direzione nel 1974 e vi insedi\u00f2 la sua compagnia teatrale. Dopo 34 anni, Brook ha annunciato che passer\u00e0 gradatamente la gestione ad Oliver Matey, attuale direttore musicale del Bouffes du Nord e direttore della storica compagnia parigina Op\u00e9ra-Comique. Dovrebbe essere affiancato da Oliver Poubelle, un interprete specializzato in musica contemporanea."}
{"id": "2344106", "revid": "767487", "url": "https://it.wikipedia.org/wiki?curid=2344106", "title": "The Fleshtones", "text": "I The Fleshtones sono una band alternative rock statunitense, formatasi nel 1976 e tuttora in attivit\u00e0. Gli stessi componenti definiscono il proprio stile musicale, che fonde garage rock revival, rockabilly, rhythm and blues e surf rock, come \"super rock\"."}
{"id": "2344113", "revid": "474175", "url": "https://it.wikipedia.org/wiki?curid=2344113", "title": "San Giuseppe della Chiusa", "text": "San Giuseppe della Chiusa, gi\u00e0 \"San Giuseppe\", (\"Ricmanje\" in sloveno, \"Rizmagne\" in triestino) \u00e8 una frazione del comune di San Dorligo della Valle - Dolina (TS), nel Friuli-Venezia Giulia, in Italia.\nL'appellativo \"della Chiusa\" viene dalla vicina Chiusa (\"Klju\u010d\").\nMonumenti e luoghi d'interesse.\nLa chiesa di San Giuseppe \u00e8 del XVII secolo e presenta due torri campanarie.\nInfrastrutture e trasporti.\nIl paese \u00e8 attraversato dal vecchio tracciato della ferrovia Trieste\u2013Erpelle, ora soggetta a riconversione come pista ciclabile. \u00c8 facilmente raggiungibile in macchina oppure con l'autobus numero 41 della Trieste Trasporti che percorre il tratto Bagnoli - Stazione Centrale di Trieste. "}
{"id": "2344125", "revid": "1305772", "url": "https://it.wikipedia.org/wiki?curid=2344125", "title": "Family Ski &amp; Snowboard", "text": "Family Ski &amp; Snowboard \u00e8 il secondo videogioco della serie \"Family ski\", pubblicato per Wii nel 2008.\nIn questo seguito si pu\u00f2 decidere se esplorare con gli sci o con lo snowboard, a differenza del precedente \"Family ski\", in cui si potevano utilizzare solo gli sci.\nModalit\u00e0 di gioco.\nPer sciare si pu\u00f2 comandare degli avatar predisposti nel gioco oppure un Mii (creato nel Canale Mii). \nLe categorie di personaggi predefiniti sono: bambino o bambina, ragazzo o ragazza, padre o madre, nonno o nonna; i personaggi scelti possono essere cambiati di altezza e \"larghezza\" (cio\u00e8 di peso), naturalmente con un limite a seconda dell'et\u00e0.\nSi pu\u00f2 cambiare il proprio abbigliamento e l'attrezzatura (cio\u00e8 sci, racchette, guanti, scarponi da sci o da snowboard, berretto, occhialini e maschera); se si usa un Mii l'attrezzatura sar\u00e0 limitata a sci, racchette, guanti e scarponi.\nNel gioco ci sono due modalit\u00e0 di gioco: \"Goditi la Stazione\" e \"Scendi dalla Montagna\". Se si sceglie \"Goditi la Stazione\" si potr\u00e0 sciare sul \"Jamboree Snow Resort\", ci sono ha disposizione ben 12 piste, pi\u00f9 altre piste segrete da sbloccare. Se invece si sceglie \"Scendi dalla Montagna\" si potr\u00e0 fare sci alpino, ovvero si potr\u00e0 scendere da una montagna, dove le piste non sono segnalate o delimitate (comunque le varie zone hanno un proprio nome), quindi il terreno da percorrere \u00e8 molto vasto.\nCollezione di pollici e missioni.\nLo scopo del gioco \u00e8 sbloccare tutti i pollici nascosti suddivisi in 10 categorie. Oltre ai pollici si devono completare anche delle missioni, che si suddividono in quelle per il Jamboree Snow Resort e quelle per il Mt. Angrio. Ogni tipo di missione necessit\u00e0 di un suo tempo e di un numero di \u201ccorse\u201d da svolgere con diversi livelli di difficolt\u00e0. Esistono due tipologie di missioni: quelle in cui lo scopo \u00e8 fare un favore ad un personaggio presente del gioco (consegnare nel minor tempo possibile qualcosa) e quelle in cui l\u2019obiettivo \u00e8 fare pi\u00f9 punti possibile (gare di acrobazie, slalom etc.). Con il progressivo raccoglimento dei pollici saranno presenti nuove missioni e attrezzatura per il personaggio.\nAttrezzatura.\nL'attrezzatura sbloccabile \u00e8 ricchissima e la maggior parte dell'attrezzatura arriva dal primo Family ski, ma ci sono molti altri abiti o attrezzature nuovi. Per sbloccarla \u00e8 sufficiente arricchire la propria collezione di pollici o completare delle missioni.\nAlbum.\nNel gioco si possono scattare molte foto in luoghi prestabiliti, basta andare vicino ad un personaggio con l'icona con una faccina e cliccare A, cos\u00ec si potr\u00e0 scattare una foto ricordo. Ogni luogo verr\u00e0 poi salvato in uno speciale album in cui saranno tenuti tutti i luoghi delle foto e verranno salvate le foto in un altro album, si possono anche scaricare sulla bacheca Wii per poi mandarle ad alcuni amici. Si pu\u00f2 vedere anche uno \"Slideshow\" delle foto scattate. Ma c'\u00e8 anche un altro modo per vedere le foto, bisogna scendere da una pista qualsiasi, poi mettere guarda replay e si potr\u00e0 bloccare l'immagine in un punto preciso per poi scattare una foto (guarda \"Replay\").\nReplay.\nAlla fine di una discesa di una pista si pu\u00f2 vedere il replay della discesa ripresa da un elicottero, si pu\u00f2 vederlo da diverse angolazioni, si pu\u00f2 rallentarlo o velocizzarlo, si pu\u00f2 anche bloccare per scattare una foto o farlo andare avanti a piccoli scatti, cio\u00e8 a \"Moviola\".\nScuola di sci e snowboard.\nNel menu iniziale \u00e8 possibile cliccare l'icona con scritto scuola per imparare, passo dopo passo, ad andare sugli sci. La scuola si divide in due gruppi, la scuola per gli sci e la scuola per lo snowboard, ognuno si divide in altri due sottogruppi, cio\u00e8, a parte le lezioni di come scendere per la pista, c'\u00e8 anche la scuola per imparare a fare le acrobazie. Ogni acrobazia effettuata durante la discesa di una pista di fa guadagnare punti, ci sono anche dei punti bonus se si riesce a fare l'acrobazia e tornare sul suolo perfettamente."}
{"id": "2344126", "revid": "767487", "url": "https://it.wikipedia.org/wiki?curid=2344126", "title": "Edu del Prado", "text": "Carriera.\nDebutt\u00f2 come cantante a 20 anni, pubblicando nel 1997 il suo primo album \"Edu\", che riusc\u00ec ad ottenere un buon riscontro di vendite in Spagna. Successivamente Del Prado partecip\u00f2 ad alcune importanti rappresentazioni teatrali come \"Notre Dame de Paris\", \"Jekyll &amp; Hyde, il musical\" e \"Cats\".\nOttenne una certa notoriet\u00e0 internazionale nel 2005, quando venne scelto per interpretare il ruolo di Cesar nell'ultima stagione del telefilm \"Paso adelante\", e grazie al quale partecip\u00f2 anche ai concerti e al disco del gruppo U.P.A. Dance insieme a Miguel \u00c1ngel Mu\u00f1oz ed Elisabeth Jord\u00e1n.\nDal 2007 al 2018 \u00e8 stato professore di canto nell'edizione spagnola del talent show \"Star Academy\" e nello stesso anno ha pubblicato un nuovo album \"Edu Del Prado\".\n\u00c8 morto a Valencia all'et\u00e0 di 40 anni il 23 giugno 2018, dopo una lunga malattia."}
{"id": "2344131", "revid": "23581030", "url": "https://it.wikipedia.org/wiki?curid=2344131", "title": "Commedia dell\u2019Arte", "text": ""}
{"id": "2344146", "revid": "217830", "url": "https://it.wikipedia.org/wiki?curid=2344146", "title": "Gran Premio motociclistico del Giappone 2009", "text": "Il Gran Premio motociclistico del Giappone 2009 corso il 26 aprile, \u00e8 stato il secondo Gran Premio della stagione 2009 e ha visto vincere: in MotoGP la Yamaha di Jorge Lorenzo, nella classe 250 la Aprilia di \u00c1lvaro Bautista e nella classe 125 la Aprilia di Andrea Iannone.\nA causa delle cattive condizioni meteorologiche dovute a piogge intense verificatesi il 25 aprile, le sessioni di qualifica del sabato nelle tre classi sono state annullate; la griglia di partenza \u00e8 stata determinata quindi dai risultati conseguiti nelle prove libere del venerd\u00ec.\nA livello statistico, il GP del Giappone 2009 \u00e8 il 700\u00ba Gran Premio disputato nella classe regina (tra 500 e MotoGP)."}
{"id": "2344147", "revid": "767487", "url": "https://it.wikipedia.org/wiki?curid=2344147", "title": "Bansud", "text": "Bansud \u00e8 una municipalit\u00e0 di Seconda classe delle Filippine, situata nella provincia di Mindoro Orientale, nella regione Mimaropa.\nBansud \u00e8 formata da 13 barangay:"}
{"id": "2344152", "revid": "1504506", "url": "https://it.wikipedia.org/wiki?curid=2344152", "title": "Montemarzo", "text": "Montemarzo (\"Montmars\" in piemontese) \u00e8 una frazione del comune di Asti.\nIl territorio della Circoscrizione comunale si estende per circa 2,7\u00a0km\u00b2 a sud-est del capoluogo, dal quale distanzia sette chilometri. Il concentrico si trova abbarbicato lungo il crinale di una collina dalla quale si ammirano i panorami della citt\u00e0 di Asti e delle verdeggianti vallate circostanti; assieme alle localit\u00e0 limitrofe (fra le principali \"Ghirlandina\" e \"Serra Bosia\") Montemarzo conta circa 350 abitanti.\nStoria.\nMedioevo.\nAnche se verosimilmente esisteva gi\u00e0 da tempo un villaggio situato in questa zona dominante il territorio circostante, le prime notizie al riguardo provengono da un diploma dell'Imperatore Federico Barbarossa risalente al 1158, nel quale egli riconosce il Comune di Asti e in cui vengono citati i paesi del contado sui quali \u00e8 estesa la giurisdizione dei tre Podest\u00e0 a lui graditi: tra \"Aazanus\" (Azzano d'Asti), \"Castrum Gardini\" (Mongardino), \"Nanthes\" (Nante, borgo oggi scomparso, che si trovava un tempo nei pressi del Torrazzo), \"Sanctus Marcianus\" (San Marzanotto), compare pure \"Mons Manidus\", che secondo lo storiografo Don Alfredo Bianco sarebbe appunto \"Montemarzo\".\nMontemarzo fu coinvolto nella guerra intestina fra Guelfi e Ghibellini che afflisse il Comune di Asti per oltre cent'anni fino al 1379, quando la citt\u00e0 venne assegnata a Gian Galeazzo Visconti. Nel paese si arroccarono le famiglie ghibelline dei \"Pallio\" e dei \"Guttuari\" dopo che si trovarono in minoranza in citt\u00e0 all'inizio del Trecento rispetto alla controparte guelfa capeggiata dalla famiglia dei \"Solaro\". Nel 1317 durante un attacco della parte rivale, i Guttuari e i Pallio vennero catturati e sconfitti e il loro castello in fase di costruzione fu demolito.\nLe prime notizie sulla chiesa di San Marcello di Montemarzo risalgono al 1323, anno in cui a seguito del crollo del Duomo di Asti le chiese del contado furono chiamate a contribuire per la riparazione secondo la loro possibilit\u00e0: \"San Marcello\" in Montemarzo don\u00f2 12 lire, mentre Mongardino contribu\u00ec con 18 lire e la potente abbazia di San Bartolomeo di Azzano con 152.\nIl \"Miracolo di San Marcello\".\nDi poco precedente all'atto del 1158 \u00e8 una leggenda ancora tramandata in paese: il cosiddetto \"Miracolo di San Marcello\". Nell'inverno del 1155 Federico I di Svevia (\"Il Barbarossa\"), dopo aver distrutto Asti che come tanti altri comuni centro-settentrionali non si era sottomesso all'autorit\u00e0 imperiale, secondo la tradizione avrebbe sfogato la sua ira anche contro i paesi del contado: col suo esercito mise a ferro e fuoco Azzano d'Asti e si diresse in seguito verso Montemarzo, ma a met\u00e0 strada per intervento del Vescovo Marcello si alz\u00f2 un grande turbine di sabbia che mise in rotta l'invasore cos\u00ec che Montemarzo fu risparmiato.\n\u00c8 alquanto improbabile che l'imperatore stesso si fosse recato in questa zona, ma alla leggenda pu\u00f2 sottostare uno sfondo di verit\u00e0: potrebbe essersi trattato di un drappello di soldati che affamati si distaccarono dal grosso dell'esercito imperiale, devastando la campagna circostante. Anche la tempesta di sabbia non \u00e8 assurda: la zona in questione, che prese poi il nome di \"San Marcello\" e costituisce la terra di confine tra Azzano e Montemarzo, era ai tempi impervia e costituita ancora oggi da un terreno molto sabbioso, tipico dell'Astigiano e del Monferrato. Allora il vento forte che alzava la sabbia e il poco profitto che si prospettava da un cos\u00ec piccolo villaggio fecero far marcia indietro al manipolo tedesco.\nEt\u00e0 Moderna.\nMontemarzo segu\u00ec le vicende del Comune di Asti, passando dalla dominazione viscontea a quella orleanese, sino a quando non fu annesso al ducato di Savoia nel 1531.\nFamiglie Nobili.\nLe notizie del susseguirsi di feudatari a Montemarzo termina con secolo XVIII: l'arrivo di Napoleone pregiudica moltissimo lo status delle famiglie nobili e la successiva abolizione dei diritti feudali per opera di Carlo Alberto pone definitivamente la parola fine al feudalesimo in Italia. \u00c8 quindi assai probabile che, perduta ogni potest\u00e0 e quasi senza dubbio confiscati molti beni, le famiglie abbiano per sempre lasciato Montemarzo; sta di fatto che dalle carte della fine dell'Ottocento (quali l'atto costitutivo della \"Societ\u00e0 Cooperativa Agricola\" con tutti i nomi dei fondatori) e dalle memorie dei pi\u00f9 anziani non risulta pi\u00f9 che in tale periodo vi fossero ancora abitanti con tali cognomi.\nTradizioni e cultura.\nIl Gerbido impedalabile.\nUna delle vie di accesso alla frazione, quella che dalla provinciale sale su in localit\u00e0 \"Serra Bosia\", prende il nome del \"Gerbido\": in una media del 16-18%, essa tocca picchi impressionanti del 32% di pendenza. \u00c8 celebre per essere stata \"scalata\" per la prima in volta in bicicletta il 26 luglio 1931 quando era ancora sterrata dal grande ciclista Giovanni Gerbi, il \"Diavolo Rosso\", che aveva origini montemarzesi. Il campione, allora quarantaseienne, era ormai da 11 anni lontano dall'agonismo, ma per una scommessa fatta fra amici tent\u00f2 e, adattando i rapporti, riusc\u00ec nell'impresa fra due ali di folla che lo incoraggiarono sino all'arrivo trionfale nella piazza del paese.\nLa Presepieide.\nNel giugno del 2007 \u00e8 tornato alla luce un manoscritto degli anni trenta del dott. Gualtiero Marello, medico condotto della frazione fino al 1970, intitolato \"Presepieide\", edita di recente dalla \"C\u00e0 d\u00eb Studi Piemont\u00e8is\". \u00c8 una commedia in piemontese in tre atti ambientata a Montemarzo: in estrema sintesi, essa racconta di una famiglia di Mongardino che qui si trasferisce e tenta di far sposare un giovane tontolone, un \"presepio\", all'interno di una serie di piccole e divertenti situazioni che porteranno sino all'ironico finale.\nConsiglio di Amministrazione Circoscrizionale.\nSede: Centro Civico (ex scuole elementari), fraz. Montemarzo n\u00b08."}
{"id": "2344158", "revid": "767487", "url": "https://it.wikipedia.org/wiki?curid=2344158", "title": "Bongabong", "text": "Bongabong \u00e8 una municipalit\u00e0 di Prima classe delle Filippine, situata nella provincia di Mindoro Orientale, nella regione Mimaropa.\nBongabong \u00e8 formata da 36 barangay:"}
{"id": "2344162", "revid": "599013", "url": "https://it.wikipedia.org/wiki?curid=2344162", "title": "Appassimento", "text": ""}
{"id": "2344164", "revid": "1573940", "url": "https://it.wikipedia.org/wiki?curid=2344164", "title": "Carcharhinus falciformis", "text": "Lo squalo seta (Carcharhinus falciformis vedi: , \u00e8 uno squalo pelagico, conosciuto anche con il nome di squalo sericeo, di grandi dimensioni appartenente al genere Carcharhinus ed alla famiglia Carcharhinidae.\nAreale.\nSi trovano in tutto il mondo, in mari a temperatura maggiore di 23\u00a0\u00b0C. Di solito vive al largo, ma si pu\u00f2 avvicinare alle coste, specialmente in prossimit\u00e0 di isole oceaniche isolate.\nNell'Oceano Atlantico, se ne trovano dallo stato del Massachusetts alla Spagna a nord, e dal Brasile meridionale all'Angola settentrionale a sud. Sono presenti nel Mar Mediterraneo, nel Golfo del Messico, nel Mar dei Caraibi. Abitano inoltre l'intero Oceano Indiano, tanto a sud da raggiungere il Mozambico da un lato e l'Australia occidentale dall'altro. Il Mar Rosso ed il Golfo Persico appartengono anch'essi all'areale. Nell'Oceano Pacifico, a nord l'areale raggiunge Cina e Giappone da un lato, la Baja California ed il Golfo di California dall'altro, a sud si estende dalla zona di Sydney, Australia alla Nuova Zelanda sino al Cile. Basandosi su dati storici, quattro differenti popolazioni sono state individuate: atlantica nordoccidentale, pacifica centroccidentale, pacifica orientale e indiana.\nHabitat.\nVivono principalmente in oceano aperto, e sono pi\u00f9 comunemente avvistati nella zona compresa tra la superficie fino alla profondit\u00e0 di 200 metri. Possono spingersi fino a 500 metri di profondit\u00e0, che superano difficilmente, anche se un esemplare \u00e8 stato avvistato addirittura a 4000.\nStudi specifici compuiti nell'area tropicale pacifica e nel Golfo del Messico nordoccidentale hanno provato che questi squali spendono il 99% del loro tempo al di sopra dei 50 metri di profondit\u00e0, e l'80-85% del tempo in acque tra i 26 ed i 30\u00a0\u00b0C; tutto questo indipendentemente dall'ora del giorno o della notte.\nLa specie predilige i bordi delle piattaforme continentali ed insulari, al di sopra di barriere coralline profonde e presso isole. Sulle coste dei continenti l'areale si estende molto pi\u00f9 a nord ed a sud che in oceano aperto. Pu\u00f2 avventurarsi in acque costiere profonde solo 18 metri..\nSi muovono molto e migrano, anche se i dettagli del processo di migrazione sono poco noti. Alcuni esemplari sono stati osservati mentre si spostavano anche di 60\u00a0km al giorno e coprivano distanze totali fino a 1339\u00a0km. Gli esemplari di grandi dimensioni si spostano in genere di pi\u00f9. Nel Pacifico, ma probabilmente anche altrove, spendono i mesi invernali a latitudini pi\u00f9 grandi, in modo particolare durante gli anni in cui l'effetto di El Ni\u00f1o \u00e8 pi\u00f9 consistente. Nell'Atlantico settentrionale, la maggior parte di questi squali segue la Corrente del Golfo a nord lungo la East Coast. Nel Golfo di Aden, \u00e8 pi\u00f9 comune incontrarli in tarda primavera ed estate.\nAspetto.\nLa forma del corpo \u00e8 quella tipica degli squali nell'immaginario collettivo, snella e con la pelle liscia e setosa. Presenta un muso arrotondato, gli occhi grandi e la bocca relativamente piccola. I denti presentano cuspidi.Sul dorso il colore \u00e8 marrone grigiastro e sul ventre \u00e8 bianco senza tessiture particolari. Ci\u00f2 che distingue il \"Carcharhinus falciformis\" dagli altri squali \u00e8 la seconda pinna dorsale, dotata di una punta che si eleva per un'altezza pari a 2 volte e mezza quella della pinna stessa. La prima dorsale \u00e8 inoltre posta molto pi\u00f9 indietro di quella degli altri \"Carcharhiniformes\": la sua base \u00e8 all'indietro rispetto alle pinne pettorali.\nLa lunghezza massima registrata \u00e8 di 3.5 metri, ma generalmente non superano i 2.4 metri.\nBiologia.\nComportamento.\nIl \"Carcharhinus falciformis\" \u00e8 pi\u00f9 attivo, anche se meno aggressivo, degli altri due squali pelagici, la verdesca (\"Prionace glauca\") e lo squalo longimanus (\"Carcharhinus longimanus\"). Si avvicina alle coste pi\u00f9 frequentemente delle altre due specie, ma rimane uno squalo pelagico, anche perch\u00e9 le sue sortite vicino a terra rimangono rare in termini assoluti. Molto pi\u00f9 facilmente lo si trova vicino a barriere coralline con pendenze elevate. Si tratta di un pesce solitario, anche se spesso \u00e8 accompagnato da banchi di tonni.\nDieta.\nSono predatori opportunisti, che si nutrono principalmente di pesci ossei sia al largo che vicino alle coste, ma anche di calamari, granchi ed argonauta. Vi sono evidenze fossili di sciacallaggio su carcasse di balena\nTra i pesci che cadono preda di questi squali troviamo tonni, sgombri, sardine, cernie, pesci delle famiglie \"Mugilidae\" e \"Lutjanidae\" e del genere \"Decapterus\", chifosidi, pesci gatto di mare, anguille, pesci lanterna, monacantidi, pesci balestra, pesci istrice.\nIn presenza di grandi quantit\u00e0 di cibo si riuniscono in gruppi numerosi. Uno di questi gruppi \u00e8 stato osservato nel Pacifico mentre costringeva pesci pi\u00f9 piccoli a stringersi uno addosso all'altro in una massa compatta vicino alla superficie, in modo da intrappolarli e poterli divorare pi\u00f9 facilmente. In questi casi gli squali non fanno altro che attraversare i banchi di prede con la fauci spalancate e li bloccano ai lati della mascella. Anche se la caccia avviene in gruppo, ogni individuo porta gli attacchi singolarmente ed indipendentemente dagli altri.\nAlcuni studi condotti al largo della Florida e delle Bahamas hanno evidenziat\u00f2 la forte sensibilit\u00e0 della specie ai suoni, in particolare agli impulsi irregolari a bassa frequenza (nella banda 10-20 Hz). In vari esperimenti, questi suoni riprodotti sott'acqua hanno attirato squali lontani centinaia di metri. Gli squali in questione si orientano in base a questi suoni perch\u00e9 sono simili a quelli emessi da prede quali uccelli o delfini, e pertanto indicano fonti di cibo promettenti. Gli stessi studi hanno dimostrato come dopo essere stato attirato dal suono, uno di questi squali si ritira rapidamente se il suono cambia improvvisamente in ampiezza o tono. La reazione non \u00e8 necessariamente legata alla comparsa di predatori che emettono suoni di disturbo. Se esposti ripetutamente a questi cambiamenti di tonalit\u00e0 ed ampiezza, i \"Carcharhinus falciformis\" vi si abituano e smettono di fuggire, anche se l'apprendimento richiede pi\u00f9 tempo che nel pi\u00f9 coraggioso \"Carcharhinus longimanus\".\nLa forza del morso delle mascelle lunghe 2 m \u00e8 stata misurata e raggiunge gli 890 N. Vi \u00e8 un'interessante relazione tra questa specie ed i tonni: al largo del Ghana, praticamente ogni banco di tonni ha uno di questi squali che la insegue, e nel Pacifico orientale i danni agli attrezzi da pesca sono cos\u00ec ingenti che i pescatori di tonni hanno soprannominato la specie \"squalo mangiatore di reti\". Questi squali rivaleggiano con i delfini dal naso a bottiglia per il cibo, quando entrambi gli animali prendono di mira lo stesso banco di prede. La quantit\u00e0 di cibo che i delfini riescono a catturare si riduce in presenza di squali. se gli squali sono in grande numero, tendono ad occupare il centro del banco, mentre i delfini sono confinati alla periferia, probabilmente in maniera volontaria, in modo da evitare di rimanere feriti durante gli attacchi dei pescecani. Al contrario, se i delfini si riuniscono in numero sufficiente, sono in grado di allontanare gli squali. Indipendentemente da chi dei due animali sia in vantaggio, squali e delfini non hanno attaggiamenti esageratamente aggressivi verso l'un l'altro.\nRiproduzione.\nCome le altre specie della famiglia, questi squali sono vivipari e gli embrioni, una volta esaurita la riserva di tuorlo si nutrono durante la crescita attraverso il sacco vitellino, dopo che questi si \u00e8 trasformato in una connessione placentale tra figlio e madre. Contrariamente a quanto accade per altri squali vivipari, la placenta di questa specie \u00e8 diversa da quella dei mammiferi per il fatto che non vi \u00e8 mescolanza di tessuti tra madre e figlio. Inoltre, i globuli rossi fetali sono molto pi\u00f9 piccoli di quelli materni, al contrario di ci\u00f2 che avviene nei mammiferi. Le femmine adulte hanno un unico ovario funzionale (sul lato destro) e due uteri funzionali, che sono divisi longitudinalmente in compartimenti da dedicare ai diversi embrioni.\nSi ritiene che quasi ovunque si riproducano per tutto l'anno, mentre l'accoppiamento nel Golfo del Messico avviene in tarda primavera o all'inizio dell'estate (da maggio ad agosto). Errori nella raccolta dati possono comunque aver oscurato comportamenti stagionali anche in altre zone. Le femmine mettono al mondo la prole ogni anno o ogni due dopo una gestazione di 12 mesi circa. Le dimensioni della cucciolata possono essere comprese tra 2 e 14, ma altre fonti individuano i limiti in 1 e 16 esemplari, il numero essendo pi\u00f9 grande in relazione alle dimensioni della madre. Il numero tipico \u00e8 di 6-12 squaletti.\nLa nascita avviene in apposite aree nido sul bordo esterno della piattaforma continentale, dove molto cibo \u00e8 disponibile e attacchi da parte di grossi squali di altre specie che vivono al largo sono meno probabili. Il rischio legato alla predazione ha sviluppato nei cuccioli una capacit\u00e0 di crescita molto rapida, che gli permette di crescere di 25\u201330\u00a0cm nel primo anno di vita. Dopo qualche mese (o prima del primo inverno nel Golfo del Messico) il giovane squalo abbandona l'area protetta per inoltrarsi in oceano aperto.\nLa vita e la crescita di questi squali varia all'interno dell'areale (vedi tabella). Gli esemplari dell'Atlantico nordoccidentale sono tendenzialmente pi\u00f9 grandi di quelli del Pacifico centro occidentale a tutte le et\u00e0, mentre gli individui del Pacifico orientale sono pi\u00f9 piccoli di tutti gli altri. Gli esemplari atlantici orientali ed indiani sembrano raggiungere e superare la lunghezza degli atlantici nordoccidentali, ma non vi sono dati a sufficienza per esserne certi.\nIl tasso di crescita \u00e8 in generale moderato se confrontato con squali di altre specie e simile per entrambi i sessi, anche se pu\u00f2 variare sensibilmente tra i singoli esemplari. Nel Pacifico centrale ad esempio, uno studio ha asserito una crescita pi\u00f9 lenta delle femmine rispetto ai maschi, ma pu\u00f2 darsi che pochi dati su femmine di grandi dimensioni fossero disponibili. La crescita rapida \u00e8 stata osservata nel Golfo del Messico settentrionale, la pi\u00f9 lenta presso la costa nordorientale di Taiwan. Maschi e femmine raggiungono la maturit\u00e0 sessuale all'et\u00e0 di 6-10 anni e 7-12 anni rispettivamente. Gli squali che vivono in acque temperate crescono pi\u00f9 lentamente di quelli in acque calde. La vita massima \u00e8 di almeno 22 anni.\nInterazioni con l'uomo.\nPer i sub non costituisce generalmente un grande pericolo, ma in presenza di pesci fiocinati o se approcciato in modo troppo diretto pu\u00f2 diventare aggressivo e di conseguenza \u00e8 considerato potenzialmente pericoloso."}
{"id": "2344166", "revid": "842", "url": "https://it.wikipedia.org/wiki?curid=2344166", "title": "Family ski &amp; snowboard", "text": ""}
{"id": "2344167", "revid": "19330", "url": "https://it.wikipedia.org/wiki?curid=2344167", "title": "Martenitza", "text": ""}
{"id": "2344169", "revid": "1305772", "url": "https://it.wikipedia.org/wiki?curid=2344169", "title": "Hush", "text": "Hush (\"silenzio\" o \"zitto\" in lingua inglese) \u00e8 un termine che pu\u00f2 riferirsi a:"}
{"id": "2344171", "revid": "1115371", "url": "https://it.wikipedia.org/wiki?curid=2344171", "title": "ANZAC", "text": "ANZAC \u00e8 l'acronimo con cui \u00e8 conosciuto l'\"Australian and New Zealand Army Corps\" (Corpi dell'Esercito Australiano e Neozelandese). Esso fece parte del Corpo di Spedizione nel Mediterraneo (\"Mediterranean Expeditionary Force\") britannico durante la Prima guerra mondiale.\nFormato in Egitto nel 1915, oper\u00f2 nei Dardanelli partecipando alla Battaglia di Gallipoli (ed in particolare, al cosiddetto \"Sbarco alla baia dell'ANZAC\").\nIl Corpo fu sciolto dopo l'evacuazione delle truppe dell'Intesa da Gallipoli.\nDall'acronimo ANZAC deriva il termine linguistico \"Anzac\", usato colloquialmente per indicare chi proviene dall'Australia e dalla Nuova Zelanda.\nLa creazione del Corpo fu pianificata fin dal novembre del 1914, quando un primo contingente australiano e neozelandese fu trasportato in Europa; per non sottoporre i militari al freddo inverno inglese, come accadde al Corpo di Spedizione Canadese (\"Canadian Expeditionary Force\") accampato nella Piana di Salisbury, fu deciso di spostarli in Egitto, dove si sarebbero addestrati per essere poi schierati sul Fronte Occidentale, in Francia.\nIl Segretario della Guerra britannico (corrispondente al Ministro per la Difesa), Horatio Kitchener, nomin\u00f2 il generale William Birdwood, ufficiale dell'Esercito dell'India Britannica, come comandante del Corpo. Egli forn\u00ec il reparto di molti ufficiali e sottoufficiali dell'Esercito dell'India Britannica. Birdwood assunse il comando al Cairo, il 21 dicembre 1914."}
{"id": "2344175", "revid": "1543377", "url": "https://it.wikipedia.org/wiki?curid=2344175", "title": "The Devil You Know (Heaven &amp; Hell)", "text": "The Devil You Know \u00e8 l'unico album studio degli Heaven &amp; Hell, il gruppo musicale formato dagli ex membri dei Black Sabbath gi\u00e0 presenti nella formazione con la quale hanno visto la luce gli album \"Heaven and Hell\", \"Mob Rules\" e \"Live Evil\" nella prima met\u00e0 degli anni '80, e \"Dehumanizer\" nel 1992.\n\"The Devil You Know\" \u00e8 stato pubblicato il 28 aprile 2009 e ha raggiunto la top 10 nella stessa settimana di uscita, debuttando al n\u00b0 8 della classifica Billboard 200, con 30,000 copie vendute ed \u00e8 l'ultima apparizione discografia di Ronnie James Dio, deceduto il 16 maggio 2010\nConcepimento.\nNel 2006, la formazione dei Black Sabbath dell'era Ronnie James Dio registra tre nuovi brani, \"The Devil Cried\", \"Shadow of the Wind\" e \"Ear in the Wall\", per l'album greatest hits intitolato \"\". Tony Iommi successivamente dichiar\u00f2 in un'intervista che i tre pezzi erano stati scritti poich\u00e9 non c'era sufficiente materiale originale dei Black Sabbath dell'era Dio che valesse la pena pubblicare, pertanto si decise di scrivere queste canzoni e registrarle. \"The Devil Cried\" venne pubblicato come singolo promozionale per l'uscita dell'album.\nTitolo e copertina.\nLa copertina \u00e8 l'adattamento di un quadro di Per \u00d8yvind Haagensen intitolato \"Satana\". L'illustrazione mostra i numeri 25 e 41. Geezer Butler dichiara in un'intervista che i numeri che compaiono si riferiscono alla Bibbia, vangelo secondo Matteo, passo 25:41 sull'Ultimo Giudizio, dove viene detto \"quelli che siedono alla sinistra del Signore saranno scaraventati gi\u00f9 all'inferno.\" Butler ha anche spiegato che il nome dell'album \u00e8 un riferimento al nome della band, dato che i fan li conoscono come Black Sabbath.\nDurante la scelta della copertina, la band restrinse la scelta a due delle loro preferite, ma ebbe difficolt\u00e0 a prendere la decisione finale. L'altra copertina in lizza era il tradizionale logo del diavolo dei Black Sabbath.\nAccoglienza della critica.\nAllMusic ha descritto \"The Devil You Know\" come pi\u00f9 vicino in spirito ai primi due album dei Black Sabbath rispetto agli album dei Black Sabbath dell'era Dio.\nInoltre nota come gli Heaven &amp; Hell esprimano \"un lato molto diverso della personalit\u00e0 di Tony Iommi e Geezer Butler\", rispetto a quella che si osserva nei Black Sabbath con Ozzy Osbourne e pertanto \"la scelta di uscire sotto un nome diverso \u00e8 motivata\". \"Metal Hammer\" descrive l'album come \"una delle uscite discografiche di peso dell'anno\". Martin Popoff giudica l'album come migliore di \"Dehumanizer\", ma non buono come \"Heaven and Hell\" o \"Mob Rules\" e descrive le parti vocali di Dio come caratterizzate da \"enunciazione drammatica\" e \"passione\".\nTour.\nGli Heaven &amp; Hell hanno intrapreso una seconda tourn\u00e9e internazionale (dopo la prima tourn\u00e9e nel 2007) in supporto di \"The Devil You Know\". La prima data della tourn\u00e9e \u00e8 stata a Bogot\u00e0 (Colombia) il 5 maggio 2009. Hanno suonato come artisti di supporto nei concerti le band progressive rock Coheed and Cambria e The Mars Volta in Nord America per un ristretto numero di date nell'agosto 2009.\nTracce.\nLe tracce sono state scritte da Tony Iommi, Geezer Butler e Ronnie James Dio, tranne dove indicato."}
{"id": "2344181", "revid": "218780", "url": "https://it.wikipedia.org/wiki?curid=2344181", "title": "Zyprexa", "text": ""}
{"id": "2344182", "revid": "599013", "url": "https://it.wikipedia.org/wiki?curid=2344182", "title": "Passito di Pantelleria", "text": "Il Passito di Pantelleria, in precedenza noto come Moscato passito di Pantelleria, \u00e8 un vino passito italiano, a Denominazione di Origine Controllata (DOC) dal 1971, che pu\u00f2 essere prodotto esclusivamente nell'Isola di Pantelleria, in provincia di Trapani.\nNon va confuso con il Pantelleria Passito liquoroso DOC, che un vino passito addizionato.\nTecniche produttive.\nIl Passito di Pantelleria deve provenire da mosti di uve, almeno in parte, sottoposte ad appassimento o sulla pianta o dopo la raccolta.\nDeve inoltre essere \"affinato\" almeno fino al 1\u00ba luglio dell'anno successivo alla vendemmia.\nAbbinamenti consigliati.\nL'abbinamento ideale \u00e8 costituito dai dolci, meglio se secchi, di mandorla o farciti con confetture che presentano qualche nota di acidit\u00e0, come quelle di visciole, ribes o frutti di bosco in genere.\nOttimo con formaggi erborinati.\nProduzione.\n\"Provincia, stagione, volume in ettolitri\""}
{"id": "2344186", "revid": "767487", "url": "https://it.wikipedia.org/wiki?curid=2344186", "title": "Ferdinand-Joseph Derons", "text": "Biografia.\nSi conosce molto poco della sua vita. Battezzato il 4 settembre 1700 nell'antica chiesa di \"Saint-G\u00e9ry\", egli era il quarto figlio di un certo Michel Derons, organista. Il suo nome si ritrova nel 1719 nei registi contabili dell\"'Acad\u00e9mie royale des Beaux-Arts de Bruxelles\", dove egli frequent\u00f2 per un breve periodo i corsi di studio. Si ignora se il disegno fosse la sua unica attivit\u00e0, in quanto viene indicato come \"schilder\" (pittore) nei registri del censimento del 1755. Egli abitava allora in \"rue sainte-Anne\" nella casa del pittore Andr\u00e9 Martin, anche lui paesaggista, con il quale sembra fosse in societ\u00e0. L'ultima notizia su di lui \u00e8 che decedette nel 1762.\nLe sue opere note sono costituite da numerosi disegni, il cui soggetto non \u00e8 stato totalmente individuato, relativi al periodo che va dal 1723 al 1760. Erede di una corrente artistica nata nel XVI secolo, riprodusse con minuziosit\u00e0 scorci della citt\u00e0 e dei suoi edifici e paesaggi dei dintorni, dove si possono riconoscere le propriet\u00e0 della nobilt\u00e0 e del clero. Per molto tempo trascurata e considerata come minore, l'opera di Derons \u00e8 oggi oggetto di ricerche a causa del suo valore documentaristico e cronistoriografico inestimabile. \nDalla fine del XIX secolo, una serie di cinque acquarelli, acquisiti dalla citt\u00e0 di Bruxelles nel 1853, hanno assunto un'importanza notevole. Infatti, soprattutto grazie a questi disegni, eseguiti a penna nel 1727, e che rappresentano l'insieme delle case della Grand Place di Bruxelles, che questa, sotto l'impulso del borgomastro Charles Buls, hanno potuto essere restaurate nel loro stato di origine, dopo le numerose degradazioni subite durante 150 anni.\nDopo Augustin Coppens che aveva illustrato le rovine della citt\u00e0 distrutta all'epoca del bombardamento di Bruxelles, F.J. Derons disegn\u00f2 la citt\u00e0 ricostruita. Un'altra serie mostra, sotto diverse angolazioni, l'incendio che aveva devastato l'antico palazzo del Coudenberg nel 1731. Il porto di Bruxelles ed i suoi canali fu un altro suo soggetto prediletto.\nAd una ventina di chilometri al di l\u00e0 dei bastioni della citt\u00e0, Derons disegn\u00f2 dei paesaggi campestri, degli antichi castelli, o le ville di campagna dei signori locali o dei borghesi di Bruxelles, probabilmente su ordinazione di questi ultimi o di qualche collezionista."}
{"id": "2344191", "revid": "23581721", "url": "https://it.wikipedia.org/wiki?curid=2344191", "title": "8 d.C.", "text": ""}
{"id": "2344193", "revid": "36426", "url": "https://it.wikipedia.org/wiki?curid=2344193", "title": "Giuseppe Dolfi", "text": "Biografia.\nGiuseppe Dolfi, di professione fornaio e abitante nel popolare quartiere fiorentino di Borgo San Lorenzo fu un abile oratore, dedito fin da giovane all'ideale risorgimentale. Ader\u00ec ben presto alla fitta rete clandestina che faceva capo alla Giovine Italia di Mazzini divenendo uno dei principali rappresentanti in Toscana. Prudente ma incessante fu la sua opera di reclutamento e, approfittando anche del clima non repressivo che era proprio del Granducato toscano, nonch\u00e9 della sua professione, riusc\u00ec ben presto a creare una cerchia di patrioti che - caso raro - radun\u00f2 sia i proprietari terrieri come Bettino Ricasoli, sia gli intellettuali come Pietro Thouar e Domenico Guerrazzi, sia ovviamente il \"popolo minuto\" di cui Dolfi era ormai il rappresentante unico e pi\u00f9 autorevole.\nIl movimento di \"liberazione\" fiorentino inizi\u00f2 a radunare gi\u00e0 nel 1857 enormi masse popolari nelle principali piazze di Firenze e delle altre principali citt\u00e0 granducali, in manifestazioni tanto rumorose quanto pacifiche. Il governo granducale reag\u00ec timidamente con alcuni arresti, fra i quali quello dello stesso Dolfi, avvenuto a Livorno, dove nel frattempo il fornaio si era spostato per coordinare il moto rivoluzionario di quella citt\u00e0. La sua detenzione fu breve e, subito dopo la scarcerazione, Dolfi pot\u00e9 nuovamente tornare a capeggiare la rivolta.\nFu nel 1859, che di concerto con il barone Ricasoli, Dolfi si convert\u00ec all'idea di far annettere la Toscana al Regno di Sardegna, subordinando questo passaggio a quello pi\u00f9 ambizioso dell'unit\u00e0 d'Italia. Ottenuto con voto plebiscitario questo risultato, Dolfi dedic\u00f2 gli ultimi anni della sua vita al miglioramento delle condizioni di vita e di lavoro delle classi pi\u00f9 povere della sua citt\u00e0, ricevendo per questo gli attestati di stima di Garibaldi e Mazzini di cui fu amico e corrispondente.\nGiuseppe Dolfi mor\u00ec a Firenze nel 1869. La citt\u00e0 gli tribut\u00f2 funerali solenni, ai quali parteciparono le pi\u00f9 eminenti personalit\u00e0 del neonato Regno d'Italia."}
{"id": "2344196", "revid": "44939", "url": "https://it.wikipedia.org/wiki?curid=2344196", "title": "Battista Grassi", "text": ""}
{"id": "2344197", "revid": "125492304", "url": "https://it.wikipedia.org/wiki?curid=2344197", "title": "Cecilia Roth", "text": "Biografia.\nCecilia Roth nasce a Buenos Aires in una famiglia ebraica ashkenazita, primogenita dei due figli di Abraham Rotenberg, un giornalista, editore e scrittore ucraino, emigrato in Argentina nel corso degli anni trenta, e di Dina Rot (pseudonimo di Dina Gutkin Saposnik de Rotenberg), una cantante, pianista e musicologa argentina originaria di Mendoza, ma cresciuta a Santiago del Cile. Nel 1976, a seguito dell'instaurazione della dittatura militare del generale Jorge Rafael Videla, la Roth fu costretta a riparare in Spagna con la famiglia, dalle idee politiche progressiste e ferma oppositrice della giunta militare, dove diverso tempo dopo pot\u00e9 intraprendere la carriera nel mondo del cinema, dapprima come costumista ed in seguito come attrice.\nDopo svariati ruoli di sfondo, il regista Pedro Almod\u00f3var la chiama per la parte della ninfomane Sexilia nel grottesco e surreale \"Labirinto di passioni\" (1982). Tornata in Argentina, pur lavorando a lungo come presentatrice televisiva, si fa notare nel ruolo di un'ex militante peronista che diventata madre orienta tutte le sue energie nello sviluppo di una cooperativa agricola nella commedia agrodolce \"Un posto nel mondo\" (1992) di Adolfo Aristarain. Il grande successo arriva per\u00f2 ancora una volta con un film di Pedro Almod\u00f3var, lo struggente \"Tutto su mia madre\" (1999), dove ricopre il ruolo di una madre alla ricerca del padre del figlio perduto, una delle sue migliori interpretazioni. In seguito \u00e8 una pornodiva nella commedia \"Una notte con Sabrina Love\" (2001) di Alejandro Agresti e la madre del piccolo protagonista di \"Kamchatka\" (2003) di M. Pi\u00f1eyro."}
{"id": "2344198", "revid": "726373", "url": "https://it.wikipedia.org/wiki?curid=2344198", "title": "Luna nera (romanzo)", "text": "Luna nera \u00e8 un romanzo del 1996 di Laurell K. Hamilton, nonch\u00e9 il quarto libro della serie di \"Anita Blake - Cacciatrice di vampiri\".\nTrama.\nIl libro si apre con un caso che viene presentato ad Anita in qualit\u00e0 di \"Risvegliante\": la denuncia di scomparsa di una licantropa, Peggy Smitz, da parte del marito George: Anita affida il caso a Ronnie, sua amica ed investigatrice privata. \nLa Spook Squad chiama Anita nel bel mezzo di un appuntamento con il suo ragazzo, Richard Zeeman, per analizzare il corpo di un uomo apparentemente sbranato da un orso. Un rapido sopralluogo invece chiarisce che non \u00e8 cos\u00ec: ad uccidere l'uomo sarebbe stato un lupo mannaro. \nNel frattempo, il capobranco dei lupi mannari Marcus Fletcher convoca la Sterminatrice per ordinarle di fare chiarezza su una recente serie di scomparse nella comunit\u00e0 dei licantropi, consegnandole una cartella. La visita al Lunatic Caf\u00e9, il ristorante gestito da Fletcher, non ha buon fine: rifiutandosi di farsi perquisire e farsi togliere l'unico vantaggio che ha in una stanza piena di licantropi, Anita finisce per dover sparare ad Alfred, la guardia del corpo del capobranco, il cui sangue eccita il pubblico di licantropi presente, che rendono difficile la fuga di Anita; viene aiutata da Rafael e Kaspar, un uomo-cigno, che le consegna tra l'altro la cartella che Marcus non \u00e8 riuscito a darle.\nConsultando la cartella, la Sterminatrice scopre che sono sei le scomparse, esclusa quella della signora Smitz; decide di contattare il suo collega assassino, Edward, per sapere se ha qualcosa a che fare con le scomparse, e si mette d'accordo con lui per incontrarsi.\nSul posto di lavoro, Anita riceve due potenziali clienti, nessuno dei quali \u00e8 l\u00ec per far resuscitare un morto: la prima \u00e8 una scrittrice, Elvira Drew, che le chiede di metterla in contatto con un ratto-mannaro per poter completare il suo libro sulle creature mutaforma. Lei \u00e8 riluttante a darle nomi, dato che la segretezza \u00e8 molto importante per i licantropi, ma promette di trovarle qualcuno disposto a parlarle.\nIl secondo \u00e8 Kaspar, mandato da Marcus che vuole chiederle scusa per la notte appena trascorsa e chiederle di nuovo aiuto per le sparizioni; oltretutto l'uomo-cigno svela la sua vera storia: era stato maledetto da una strega secoli prima, forzandolo a trasformarsi in cigno, una creatura indifesa.\nDopo il lavoro, Anita raggiunge Richard per la cena; quest'ultimo ha problemi ad accettare la facilit\u00e0 con cui la Sterminatrice ha eliminato Alfred, che era suo amico, e crede che lei abbia problemi ad intrecciare una vera relazione con lui perch\u00e9 \u00e8 un lupo mannaro; dopo la riconciliazione tra i due, egli le chiede di sposarlo, ed Anita accetta d'impulso.\nPi\u00f9 tardi, la Sterminatrice incontra Edward al suo hotel, dove lui le mostra uno snuff movie in cui Alfred ed un leopardo mannaro mascherato copulano con una ragazza sia in forma umana che in forma animale, e la uccidono. Edward spiega che il padre della ragazza lo ha ingaggiato per uccidere tutti quelli che sono coinvolti nel film, ed Anita accetta di aiutarlo, avendo tra l'altro gi\u00e0 ucciso Alfred. Contatta inoltre Richard per sapere se pu\u00f2 identificare il leopardo mannaro, ma dopo aver visto il film, egli \u00e8 sia sconvolto che eccitato dal sesso e dalla violenza a causa del lupo che \u00e8 in lui, ed Anita comincia ad avere ripensamenti sul loro fidanzamento. Richard, comunque, rivela che Raina, la moglie di Marcus, fa dei film pornografici, ma non crede che lei possa fare degli snuff; comunque il lupo mannaro andr\u00e0 a parlare con Marcus per sapere se sa niente di questi film.\nLa sera seguente, Anita incontra Louis Fane, un ratto mannaro, per avere la conferma che la vittima dell'omicidio \u00e8 stata uccisa da un licatropo; inoltre la ragazza gli chiede se conosce qualche ratto-mannaro che possa collaborare con Elvira Drew, ed in seguito discutono sul rapporto tra Anita e Richard, di cui Louis \u00e8 un grande amico. Uscendo, Anita viene attaccata da Gretchen, una vampira innamorata di Jean-Claude che minaccia di ucciderla; Louis, trasformato, attacca la vampira, ma viene battuto, morso ed usato come scudo umano contro la pistola di Anita dalla sua avversaria; la situazione di stallo si risolve quando la Sterminatrice rivela alla vampira che si \u00e8 fidanzata con Richard; ma Gretchen pretende che quella sera stessa lo comunichi a Jean-Claude.\nPur avendo una probabile commozione cerebrale, Anita riesce a trascinare l'incosciente Louis alla sua auto ed allontanarsi di qualche isolato, per evitare che la polizia lo identifichi come un ratto mannaro; avvisa Richard, che accorre con Stephen e porta Anita e Louis da Lillian, una dottoressa che \u00e8 anche un ratto-mannaro.\nDopo la visita, Anita raggiunge Jean-Claude e gli comunica che si \u00e8 fidanzata con Richard davanti ad una soddisfattissima Gretchen; tuttavia la reazione di Jean-Claude \u00e8 rabbiosa, ed Anita \u00e8 costretta ad ammettere che non \u00e8 cos\u00ec sicura di sposare il lupo mannaro; alla minaccia di uccidere quest'ultimo, il Master oppone una seconda possibilit\u00e0: che la Sterminatrice frequenti sia lui che Richard per un po' di mesi, per dargli l'opportunit\u00e0 di conquistarla. Di fronte all'ultimatum, lei \u00e8 costretta ad accettare. Gretchen viene punita per aver attaccato Anita dal Master, che la fa rinchiudere nella sua bara.\nRaina, Gabriel e Kaspar entrano nella stanza dopo aver tolto di mezzo Robert. Gabriel attacca Anita, forzandola a colpirlo con un pugnale d'argento, ma sembra non sortire alcun effetto su di lui. Lui allora spinge il pugnale pi\u00f9 a fondo, apparentemente come fosse una forma di masochismo. Anita scopre anche che Jean-Claude continua ad avere difficolt\u00e0 a mantenere il controllo sulla citt\u00e0 e che \u00e8 dipendente dall'alleanza con Marcus, Raina e il resto del branco di lupi mannari. Per mantenere tale alleanza, Raina esige che Jean-Claude fornisca un vampiro per le sue operazioni pornografiche e Jean-Claude affida l'incarico a Robert, sia per calmare Raina che per punizione. Appena Anita se ne va, Raina e Gabriel iniziano a costringere Kaspar a mostrare la sua trasformazione a Jean-Claude.\nQuella stessa notte, una telefonata da Dolph sveglia Anita e Zebrowski passa a prenderla. Durante il viaggio la stuzzica a proposito di Richard e gli offre dei consigli sulla relazione. Nella scena del crimine trovano un'enorme pelle di serpente agganciata ad una roccia accanto e un corpo umano, ancora vivo, nel fiume. Anita deduce che pu\u00f2 trattarsi di un naga, una creatura immortale che pu\u00f2 assumere forma umana o di serpente, e viene quindi portato all'ospedale per essere curato.\nIl giorno successivo, Anita riceve una chiamata da Ronnie, che le comunica di poter provare che George Smitz ha una relazione. Le donne considerano plausibile che George abbia ucciso la moglie e gli altri mutaforma. Richard la chiama poco dopo per avvertirla che anche Jason \u00e8 sparito. Anita chiede dunque a Richard di mandarle dei rinforzi per lo scontro con George. Il licantropo non pu\u00f2 andare di persona e incarica quindi Raina e Gabriel.\nDurante il viaggio, Anita riconosce in Gabriel uno dei partecipanti allo snuff movie. Quando arrivano, Anita e Ronnie si scontrano con George ma non riescono a farlo confessare. Raina interviene quindi per intimidirlo e fargli ammettere di aver ucciso Peggy per ereditare la sua macelleria. Ciononostante George continua ad affermare di non sapere niente a proposito degli altri licantropi scomparsi, ma accetta di confessare alla polizia pur di non essere sbranato da Raina e dal resto del branco.\nAnita si reca poi in ospedale per interrogare il naga con Dolph. Il naga non \u00e8 particolarmente coerente ma riesce a dire loro che \u00e8 stato attaccato da alcune streghe, una delle quali con gli occhi colore dell'oceano. Anita capisce quindi che Elvira Drew sta cacciando i mutaforma, contatta l'ufficio e scopre che Bert ha messo in contatto Elvira con Louie Fane, che ora \u00e8 scomparso.\nAnita, Dolph, Zerbrowski ed altri poliziotti vanno a casa di Elvira, ma questa non li lascia entrare. Anita allora entra dalla veranda posteriore e chiama aiuto per far entrare anche i poliziotti. A quel punto vengono attaccati da altre due streghe, che hanno usato la pelle dei licantropi spariti per trasformarsi. Le streghe, tranne Elvira, vengono uccise e Louie viene ritrovato in casa. Le streghe non sono per\u00f2 colpevoli di tutte le sparizioni perch\u00e9 Jason e altri non sono ancora stati rintracciati.\nPi\u00f9 tardi Anita riceve una chiamata da Sam Williams, il custode della riserva dove era stata trovata la vittima dell'omicidio. L'uomo aveva riascoltato le sue registrazioni e aveva sentito il verso di una iena, deducendo quindi che deve esserci una iena mannara nel parco. Prima che possa finire la telefonata, per\u00f2, la polizia fa irruzione nella casa di Williams e lo attacca. Anita corre alla riserva insieme a Richard ed Edward e scopre che Williams e due poliziotti sono morti, poi viene chiamata da Kaspar che la vuole a casa sua.\nQuando i tre arrivano da Kaspar, vengono catturati da Titus, Aikensen e tre cacciatori. Anita scopre che un tempo Kaspar era un principe e cacciatore europeo, trasformato in cigno per maledizione. Rinchiudono Edward e Richard in una gabbia e Anita in un'altra insieme a Jason programmando che con la luna piena Jason si sarebbe trasformato e avrebbe sbranato Anita. In seguito avrebbero potuto ucciderlo.\nInizialmente Richard riesce a frenare Jason in quanto lupo mannaro alfa. A quel punto i cacciatori feriscono Anita, prevedendo che il sangue avrebbe fatto perdere il controllo a Jason. Appena si avvicinano, per\u00f2, Anita si impossessa del fucile di uno di loro e gli spara. Nella confusione che segue, Edward e Richard uccidono il secondo cacciatore, poi usano il suo stesso fucile per ammazzare Titus e il terzo cacciatore. Anita pugnala Aikensen e i quattro riescono a scappare prima che arrivi la polizia.\nGli agenti prendono per buona la storia raccontata da Anita ed Edward, cos\u00ec come la falsa identit\u00e0 di Edward. Nell'epilogo, Anita spiega che sta continuando a uscire con Richard e con Jean-Claude e che ha scambiato i regali di Natale con entrambi. Raina e Gabriel continuano ad affermare di non avere idea che Alfred volesse uccidere la donna nel film ed Anita per il momento accetta la spiegazione. Qualche mese dopo, Edward spedisce ad Anita una pelle di cigno, spiegando che \u00e8 stato pagato da Marcus per uccidere Kaspar."}
{"id": "2344204", "revid": "125924827", "url": "https://it.wikipedia.org/wiki?curid=2344204", "title": "Hush (personaggio)", "text": "Hush, alter ego di Thomas \"Tommy\" Elliot, \u00e8 un personaggio dei fumetti creato da Jeph Loeb (testi) e Jim Lee (disegni) nel 2002, pubblicato da DC Comics. \u00c8 apparso per la prima volta nell'arco narrativo in dodici episodi \"\", pubblicata su \"Batman\". Tommy Elliot \u00e8 un ex-chirurgo divenuto uno dei nemici pi\u00f9 spietati e pericolosi di Batman e di Catwoman.\nBiografia del personaggio.\nOrigini.\nThomas \"Tommy\" Elliot era amico d'infanzia di Bruce Wayne, ed era il rampollo di una ricca famiglia di paliemmo. A differenza di Bruce, per\u00f2, odiava i suoi genitori perch\u00e9 il padre era un violento alcolizzato mentre la madre, proveniente da un passato di povert\u00e0, sopportava le violenze del marito. Deciso a ucciderli aveva manomesso la loro automobile, provocando cos\u00ec un incidente in cui suo padre perde la vita; il dottor Thomas Wayne per\u00f2, riusc\u00ec a salvare la madre, cosa per la quale Tommy inizi\u00f2 ad odiare la famiglia siffredi\nFin dall'infanzia Thomas Elliot aveva una particolare aggressivit\u00e0: una volta Tommy diede il ciondolo di sua madre in mano al piccolo Bruce, il quale solo per scherzo disse che avrebbe provato a mangiarlo, allora Tommy lo aggred\u00ec minacciandolo che lo avrebbe picchiato a sangue, Bruce glielo rese subito e gli chiese scusa, o ancora mentre frequentava un prestigioso campo estivo insieme a Bruce, dopo che la madre gli proib\u00ec di restare e un ragazzino lo defin\u00ec un \"cocco di mamma\", lui aggred\u00ec quest'ultimo con un remo colpendolo in faccia rompendogli i denti, immediatamente il piccolo Bruce lo preg\u00f2 di calmarsi e la madre lo fece trasferire subito in un riformatorio dove trascorse tutta la sua estate.\nL\u00ec conobbe anche un noto psicologo di nome Jonathan Crane (il futuro Spaventapasseri). Crane lo dichiar\u00f2 sano di mente intrigato dal suo temperamento violento, nella speranza che Thomas potesse compiere altri atti di violenza, in futuro. Da l\u00ec a breve Tommy cominci\u00f2 a fingersi un bravo ragazzo sopportando in silenzio tutti gli ordini che gli impartiva la madre, e continuando (contro la sua volont\u00e0) a frequentare Bruce Wayne.\nL'adolescenza.\nDivenuto ormai maggiorenne Thomas vide come Bruce Wayne non faceva altro che perdere tempo organizzando feste e vivendo corteggiato da molte ragazze (quando invece, come ben si sa, spese tutta la sua infanzia e adolescenza per ampliare le sue prestazioni fisiche e mentali, per proteggere ogni persona nel mondo, rischiando anche la vita per loro) questo non fece altro che accrescere ancora di pi\u00f9 l'odio che provava per il suo vecchio amico d'infanzia. In una festa organizzata da Bruce, Tommy inizi\u00f2 una relazione amorosa con Peyton Riley (il secondo futuro Ventriloquo), i due giovani capirono subito che avevano molte cose in comune, una in particolare essere vittime delle loro figure familiari.\nThomas cominci\u00f2 a frequentarla anche senza l'approvazione di sua madre che non la reputava degna di avere una relazione con suo figlio, e rimprover\u00f2 anche Tommy di non onorare la sua famiglia come Bruce Wayne. In quel momento Thomas confess\u00f2 di essere disgustato per aver avuto un padre ubriacone che lo picchiava senza alcun motivo e di una madre che perch\u00e9 proveniva da un passato di povert\u00e0 non osava ribellarsi ma sopportava tutto in silenzio.\nPeyton dopo aver passato una serata insieme a Tommy gli chiese di poter parlare con sua madre per convincerla che fosse una brava ragazza, Thomas l'accompagn\u00f2 ma fu proprio in quel momento che la madre gli confess\u00f2 di aver escluso Tommy dall'eredit\u00e0 degli Elliot, di aver annullato tutti i suoi fondi, le sue ricchezze e anche i suoi sogni di diventare un grande chirurgo.\nPeyton usc\u00ec subito dalla casa di Thomas per poter far morire il notaio (che aveva scritto tutto nel testamento) facendolo passare per uno sfortunato incidente, mentre Tommy (mentre la madre affermava ancora una volta che tutto ci\u00f2 fosse solo per il suo bene) confess\u00f2 in un impeto di rabbia di aver provocato lui l'incidente che aveva ucciso suo padre Roger Elliot e che avrebbe dovuto uccidere anche sua madre, detto ci\u00f2 Thomas prese un cuscino e citando le frasi di Aristotele che sua madre gli aveva insegnato da piccolo, la uccise. Peyton Riley aiut\u00f2 Tommy a far cadere tutto nel dimenticatoio, dimostrando ancora una volta il suo amore per lui, ma Thomas un'ora dopo il funerale di sua madre abbandon\u00f2 la ragazza spezzandole il cuore (e forse anche un po' la psiche), partendo per un viaggio di lusso a Parigi da solo.\nDivenuto adulto, architetta un piano per vendicarsi di Bruce, entrando in combutta con criminali come l'Enigmista, che gli svela la reale identit\u00e0 di Batman, e Clayface.\nI nuovi 52.\nNel settembre 2011, The New 52 ha riavviato la continuit\u00e0 di DC. In questa nuova timeline, Hush appare per la prima volta nel numero ventuno di Batman Eternal come la mente dietro la caduta del commissario Gordon e il ritorno di Carmine Falcone. Dopo aver iniettato ad Alfred una tossina per la paura, Hush \u00e8 stato visto comunicare con Jason Bard sull'assunzione del controllo di Gotham.\nNel numero 26, fu rivelata un'origine leggermente rivista per Hush; era ancora Tommy Eliot, un amico d'infanzia di Bruce Wayne, ma in questa versione, il suo patricidio \u00e8 esplicitamente descritto come un modo per avvicinarsi a Bruce (che aveva iniziato a prendere le distanze da Tommy dopo la morte dei suoi genitori) piuttosto che un modo per lui di ricevere la sua eredit\u00e0. Nel numero trentadue, Hush ha messo l'opinione pubblica contro la Wayne Enterprises facendo esplodere uno dei nascondigli di armi nascoste di Batman (noto per essere collegato alla Wayne Enterprises dopo gli eventi di Batman Incorporated) sotto Gotham, uccidendo un numero imprecisato di civili, poliziotti e personale militare. Fu in grado di entrare nel cache con il DNA prelevato da Alfred Pennyworth.\nDopo aver fatto esplodere un altro deposito di armi ed essere stato colpito alla spalla con un rampino da presa di Julia Pennyworth, Hush rinunci\u00f2 alla sua posizione a Batman per affrontarlo in uno scontro finale. Si incontrarono e combatterono in un deposito di armi sotto l'ospedale della Martha Wayne Foundation, che Hush aveva truccato per esplodere come piano di riserva. Batman sconfisse il criminale, ma fu poi informato che il governo aveva preso il controllo della Wayne Enterprises e dei suoi possedimenti a causa del suo coinvolgimento nelle catastrofiche esplosioni intorno a Gotham. Ha anche scoperto che forse Hush non era la mente dietro gli eventi di Batman Eternal; invece sarebbe stato invitato in anticipo a sfruttare l'imminente caduta del commissario Gordon. Hush ha poi schernito Batman, affermando, \"Forse hai ragione Bruce, forse non sono te stesso. Ma adesso, chi vorrebbe essere?\".\nHush fu poi tenuto prigioniero nella Batcave, ma scapp\u00f2 con l'aiuto dell'antica mente sconosciuta dietro l'attuale minaccia. Hush ha proceduto a sabotare l'equipaggiamento di diversi membri della famiglia Batman tramite il Batcomputer mentre combattevano diversi cattivi, tra cui il Batwing con Batman ancora in agguato. Fu poi restituito in schiavit\u00f9 dopo essere stato aggredito da Alfred Pennyworth, Alfred inform\u00f2 duramente Tommy che difficilmente sarebbe stato rinchiuso nella sua stessa casa.\nPoteri e abilit\u00e0.\nHush non possiede superpoteri, ma ha speso una gran parte della sua vita a prepararsi per essere pronto a uno scontro col Cavaliere oscuro. Noto ufficialmente come uno dei pi\u00f9 dotati chirurghi del suo tempo, Thomas Elliot \u00e8 dotato di un intelletto incredibile ed \u00e8 un pianificatore eccellente, con capacit\u00e0 tattiche paragonabili a quelle del crociato incappucciato. La pericolosit\u00e0 estrema di Hush \u00e8 indubbia. Pi\u00f9 volte ha generato dei piani che hanno portato l'intera Gotham City al caos totale, addirittura portando la citt\u00e0 sotto legge marziale. Senza dubbio, l'abilit\u00e0 pi\u00f9 sviluppata di Hush \u00e8 la sua capacit\u00e0 di immedesimazione nei piani dell'avversario che gli permette di sfruttare le debolezze dei piani avversari con efficacia. Paradossalmente, lo stesso Bruce Wayne assimila le sue vaste capacit\u00e0 strategiche da un giovane Tommy Elliot durante le loro partite giovanili nei giochi da tavolo.\nTommy pu\u00f2 sembrare scherzoso, simpatico, e anche un po' sbruffone, oltre che molto abile con le donne, ma poi dimostra di essere rispettoso e sempre disponibile per aiutare qualcuno, in particolare il suo amico Bruce. In realt\u00e0 Thomas Elliot \u00e8 un sociopatico disposto a tutto per poter uccidere Batman, e non si fa scrupoli di sfruttare o uccidere chiunque (uomini, donne e anche bambini) lo ostacoli o che gli sia di qualche utilit\u00e0. Inoltre sembra essere anche misogino (probabilmente questo odio per le donne \u00e8 provocato da come \u00e8 stato cresciuto da sua madre).\nHush \u00e8 un esperto tiratore, capace persino di lanciare due batarang per tagliare la Batfune che porta alla caduta del Cavaliere oscuro, inoltre ha dato ulteriore prova di abilit\u00e0 facendo detonare le cariche di C4 con le sue due pistole M1911 .45, le sue armi pi\u00f9 usate. Nonostante non si sia specificamente addestrato ai livelli di Batman nel corpo a corpo ha dimostrato di sapersi porre quasi alla pari con lui.\nEssendo un chirurgo incredibilmente capace ha dimostrato abilit\u00e0 di interventi chirurgici lampo impensabili per altri (ne sono esempio le cure che hanno portato Harold a non avere pi\u00f9 un aspetto deforme e alla possibilit\u00e0 di parlare, il ripristino totale delle fattezze facciali di Harvey Dent, la sua capacit\u00e0 di creare un virus alterante il metabolismo animale di Killer Croc, la capacit\u00e0 di estrarre il cuore di Selina Kyle senza danni per il corpo di Catwoman e, nella serie di fumetti digitali \"Batman: Arkham Unhinged\", aver diviso i gemelli Abramovichi).\n\u00c8 riuscito persino a auto-operarsi chirurgicamente senza il quasi totale utilizzo di anestetici grazie alla sua enorme forza di volont\u00e0, ampiamente dimostrata con la sua auto-rimozione di pace-maker e con le operazioni fatte alla sua faccia per assumere un aspetto identico a quello di Bruce Wayne.\nInoltre non \u00e8 da sottovalutare il suo accesso agli ingenti fondi della sua famiglia che gli permettono di attuare anche i piani pi\u00f9 costosi senza il minimo problema. \u00c8 anche un ottimo manipolatore, spesso nei suoi piani si \u00e8 alleato con le altre menti criminali di Gotham City, ma non permette a nessuno di uccidere il suo vecchio amico d'infanzia.\nVideogiochi.\nHush compare nei seguenti videogiochi:\nBatman: Arkham: Elliot sar\u00e0 un antagonista secondario doppiato in originale da Kevin Conroy (stesso di Batman) e in italiano da Claudio Colombo e Marco Balzarotti (stesso di Batman).\nBatman: Arkham City: Elliot sar\u00e0 l'antagonista della missione secondaria \"Furto D'identit\u00e0, rapendo e uccidendo i \"donatori\" perfetti per replicare il volto di Bruce Wayne. Batman non potr\u00e0 fare nulla per impedirgli la fuga dalla giustizia, limitandosi a creare un nuovo fascicolo su di lui.\nBatman: Arkham Origins: Thomas verr\u00e0 citato in un dialogo segreto tra Bruce e Alfred i quali parlano della sua divisione da parte di due gemelli siamesi (secondo molti, i fratelli Abramovici) e ci saranno poster riguardanti il \"Ladro d'identit\u00e0\", suggerendoci che ha iniziato la sua vendetta verso Wayne ancora prima della nascita di Batman.\nBatman: Arkham Knight: Hush (con l'aspetto di Bruce Wayne) sar\u00e0 l'antagonista principale della missione secondaria \"Amico in difficolt\u00e0\" prendendo in ostaggio Lucius Fox e minacciando di distruggere la Wayne Tower. Batman lo fermer\u00e0 non portandolo per\u00f2 al GCPD (data la sua conoscenza della sua identit\u00e0 rivelatogli da Batman stesso). "}
{"id": "2344206", "revid": "726373", "url": "https://it.wikipedia.org/wiki?curid=2344206", "title": "Resti mortali", "text": "Resti mortali \u00e8 un romanzo horror del 1994 di Laurell K. Hamilton, ed \u00e8 il secondo capitolo della serie di \"Anita Blake - Cacciatrice di vampiri\".\nTrama.\nAnita viene contattata dal miliardario Gaynor, che le propone dietro compenso di risvegliare un morto molto antico (circa trecento anni). Il risveglio di un morto antico impone un sacrificio umano e Anita si trova a dover rifiutare, infatti la sua etica le rende impossibile l'omicidio.\nPoco dopo una serie di atroci omicidi ha luogo e la Spook Squad chiede il suo aiuto. L'assassino \u00e8 indubbiamente non umano, ma nessuna creatura con cui lei abbia ancora avuto a che fare precedentemente sarebbe capace di compiere azioni simili. Infatti le vittime sono state attaccate dentro le loro case e intere famiglie divorate da chiss\u00e0 quale mostro.\nAvendo dei sospetti chiede aiuto ad una losca risvegliante vud\u00f9, la pi\u00f9 potente, ma sa che cos\u00ec facendo far\u00e0 una specie di patto con il diavolo.\nAnita in seguito scopre che Gaynor \u00e8 collegato alla risvegliante vud\u00f9 con cui lei ha gi\u00e0 avuto a che fare.\nDopo aver scoperto che mostro si nascondeva dietro agli omicidi avvenuti in quel periodo e dopo aver ucciso suddetto mostro viene rapita da Gaynor che non aveva intenzione di rinunciare a far risvegliare i morti.\nA casa del milionario trova la senora che, quando lei prova a scappare, le sguinzaglia contro un mostro orribile, ma Anita riesce a fuggire con un altro ostaggio che era con lei prigioniera di Gaynor.\nLa senora riesce a fare un incantesimo ad Anita, che \u00e8 costretta a fare ci\u00f2 che la Senora vuole.\nQuesta le fa resuscitare i morti, ma la fortuna \u00e8 dalla parte di Anita."}
{"id": "2344209", "revid": "1005847", "url": "https://it.wikipedia.org/wiki?curid=2344209", "title": "Jorge Arrate", "text": "Biografia.\n\u00c8 un avvocato ed ha ricoperto diversi incarichi ministeriali nei governi di centrosinistra di Patricio Aylwin come ministro dell'Istruzione (1992-1994) e di Eduardo Frei Ruiz-Tagle come ministro del Lavoro (1994-1998) e successivamente come ministro della Segreteria Generale del Governo (1998-1999). Negli anni della presidenza di Salvador Allende ha ricoperto la carica di ministro dell'Attivit\u00e0 Mineraria per un certo periodo di tempo nel 1972. Arrate \u00e8 stato ambasciatore del Cile in Argentina tra il 2000-2003, nominato da Ricardo Lagos.\nFiglio di immigrati di origini della Gran Bretagna ha incominciato i suoi studi di legge all'Universit\u00e0 del Cile nel 1964. Politicamente inizi\u00f2 la sua attivit\u00e0 come attivista del Partito Socialista Cileno e come sostenitore del suo leader Salvador Allende. Durante la dittatura fu esiliato dapprima in Roma, dopo a Berlino e Rotterdam. Durante l'esilio ha insegnato nelle Universit\u00e0 di Argentina e Stati Uniti.\nCon il ritorno alla democrazia diventa uno dei dirigenti pi\u00f9 importanti del suo partito e della Concertaci\u00f3n de Partidos por la Democracia. Nel 2008 ha affermato che per sconfiggere la destra e il suo leader Sebasti\u00e1n Pi\u00f1era alle Elezioni presidenziali del 2009 occorreva nominare due candidati, uno di centro ed uno di sinistra, rispettivamente Eduardo Frei Ruiz-Tagle e Arrate stesso. L'obiettivo era quindi di dividere la coalizione di centrosinistra in due componenti: quella di sinistra si sarebbe unita alla Juntos Podemos e il Partito Democratico Cristiano del Cile correva da solo.\nIl progetto \u00e8 stato nettamente rifiutato sia dal Partito Socialista Cileno che dal Partito Democratico Cristiano del Cile. Nel 2009 quando il Partito Socialista ha dato il suo appoggio a Frei per le primarie Arrate lascia il partito per fondare il \u00abMovimiento del Socialismo Allendista\u00bb, che diventa parte integrante della JPM.\nIl 25 aprile 2009 con oltre il 77% dei voti vince la convention della coalizione Juntos Podemos sconfiggendo il leader del Partito Umanista Cileno Tom\u00e1s Hirsch.\nViene quindi candidato come Presidente del Cile alle elezioni presidenziali del 2009 dove ottiene voti pari al 6,21%."}
{"id": "2344210", "revid": "537808", "url": "https://it.wikipedia.org/wiki?curid=2344210", "title": "Thomas Elliot", "text": "Carriera.\nClub.\nHa giocato nella massima serie del campionato delle Isole Cayman con il Futura.\nNazionale.\nHa esordito in Nazionale nel 2004."}
{"id": "2344211", "revid": "12290", "url": "https://it.wikipedia.org/wiki?curid=2344211", "title": "Tommy Elliot", "text": ""}
{"id": "2344216", "revid": "770685", "url": "https://it.wikipedia.org/wiki?curid=2344216", "title": "Giovani del Partito Popolare Europeo", "text": "Giovani del Partito Popolare Europeo (in inglese \"Youth of European People's Party\", YEPP) \u00e8 l'organizzazione giovanile ufficiale del Partito Popolare Europeo. Il movimento \u00e8 composto da 64 organizzazioni giovanili di partiti politici di centro-destra, provenienti da 40 Paesi europei.\nTra i valori di base dello YEPP figurano il rispetto della dignit\u00e0 umana, la salvaguardia dello stato di diritto, lo sviluppo del libero mercato in maniera sociale, la tutela dell'ambiente, il principio di sussidiariet\u00e0 e l'integrazione europea.\nStoria.\n\u00c8 stato fondato nel 1997 dall'esperienza del Movimento giovanile DC europeo, di cui \u00e8 stato Presidente Enrico Letta nel 1991.\nFredrik Reinfeldt, fondatore e primo Presidente dello YEPP dal 1997 al 1999, \u00e8 stato Primo Ministro della Svezia tra il 2006 e il 2014-"}
{"id": "2344217", "revid": "327773", "url": "https://it.wikipedia.org/wiki?curid=2344217", "title": "Muhammad al-Mahdi", "text": "Religione.\nSecondo la credenza sciita maggioritaria, ossia quella dei Duodecimani, egli non \u00e8 mai morto, ma si \u00e8 occultato nel 940 per sfuggire all'ostilit\u00e0 del califfo abbaside, e rester\u00e0 tale fino alla fine dei giorni quando riapparir\u00e0 come il Mahdi atteso per la rivivificazione del primo e pi\u00f9 puro Islam."}
{"id": "2344218", "revid": "686936", "url": "https://it.wikipedia.org/wiki?curid=2344218", "title": "Busari Raji", "text": ""}
{"id": "2344220", "revid": "1652134", "url": "https://it.wikipedia.org/wiki?curid=2344220", "title": "Casa Bossi (Novara)", "text": "Casa Bossi \u00e8 una residenza di Novara progettata dall'architetto Alessandro Antonelli. Nel 2010 la dimora si posiziona al secondo posto nella classifica generale de I luoghi del cuore, indetta dal Fondo Ambiente Italiano (FAI).\nStoria.\nL'edificio venne commissionato nel 1857 ad Alessandro Antonelli da Luigi Desanti, nobiluomo corso, che aveva acquistato a Novara il fabbricato settecentesco appartenente alla marchesa Amalia Coconito di Montiglio, situato nell'antica contrada di Sant'Agata.\nAlessandro Antonelli dallo stesso anno inizi\u00f2 i lavori di modifica e di ampliamento dell'edificio, completando la facciata nel 1859. \nUn'importante descrizione sul fabbricato ci \u00e8 data da un documento notarile del 1864, anno in cui Luigi Desanti ipotec\u00f2 l'edificio a favore dell'ospedale Maggiore della Carit\u00e0 di Novara.\nNel 1865 le costruzioni adiacenti all'edificio furono definitivamente demolite, rendendo cos\u00ec possibile il prolungamento di via Pier Lombardo direttamente sul baluardo. Iniziarono quindi i lavori di rifinitura della facciata laterale, sulla quale si apre il portone di entrata principale.\nNello stesso anno mor\u00ec il committente e l'edificio venne ereditato dalle tre figlie, Carlotta Talenti, Luigia Penazzo e Bianca Merialdi, che quindici anni dopo, il 29 dicembre del 1880, vendettero la propriet\u00e0 al cavaliere Carlo Bossi.\nNel 1927 Carlo Bossi lasci\u00f2 in eredita l'edificio al figlio Ettore e alla figlia Emma Bossi Acerbi Bertone. Nel 1935 gli fu affiancato sulla facciata settentrionale un nuovo corpo di fabbrica che ne nascose interamente le decorazioni. Furono inoltre aggiunti balconi di raccordo fra Casa Bossi e il nuovo edificio.\nAlla morte di Ettore Bossi, avvenuta nel 1951, l'edificio pass\u00f2 al \"Civico istituto Dominioni\", che nel 1970 ne vendette la maggior parte degli arredi all'asta. Il degrado della costruzione costrinse al rifacimento della copertura nel 1999; arredi e decorazioni sono stati asportati da incursioni vandaliche e alcune entrate sulla facciata principale verso il giardino sono state chiuse.\nNella cultura.\nLa casa fu protagonista, insieme ai suoi abitanti e frequentatori, di un romanzo di Sebastiano Vassalli intitolato Cuore di pietra (romanzo).\nNelle sale del palazzo sono state fatte delle riprese dalla casa di moda Brunello Cucinelli, la rivista di moda Odda magazine con la collezione dell'archivio Moschino, la casa di tessuti Christian Fischbacher, la societ\u00e0 di arredamento Alivar. nei suoi saloni sono stati girati anche il videoclip \u201cIl gioco\u201d dei Negrita e scene del film \u201cLa libert\u00e0 allo specchio\u201d con Pamela Villoresi."}
{"id": "2344223", "revid": "155118", "url": "https://it.wikipedia.org/wiki?curid=2344223", "title": "Carstensz", "text": ""}
{"id": "2344224", "revid": "726373", "url": "https://it.wikipedia.org/wiki?curid=2344224", "title": "Un bacio nell'ombra", "text": "Un bacio nell'ombra \u00e8 il primo volume della serie di Merry Gentry della scrittrice statunitense Laurell K. Hamilton.\nTrama.\nMerry Gentry, discendente della famiglia reale dei Sidhe, creature immortali dotati di poteri quasi divini, \u00e8 costretta a fuggire dal palazzo reale a causa della sua situazione di \"mezzosangue\" mortale; vive da tre anni a Los Angeles dove lavora come investigatrice mascherando il suo aspetto per non farsi catturare ed uccidere dalla perfida regina del popolo fatato, sua zia.\nUn caso particolarmente pericoloso la costringe a svelare la sua identit\u00e0, ma la sua fuga dai tirapiedi della zia non \u00e8 destinata a durare a lungo."}
{"id": "2344225", "revid": "155118", "url": "https://it.wikipedia.org/wiki?curid=2344225", "title": "Piramide Carstensz", "text": ""}
{"id": "2344226", "revid": "155118", "url": "https://it.wikipedia.org/wiki?curid=2344226", "title": "Monte Carstensz", "text": ""}
{"id": "2344230", "revid": "686936", "url": "https://it.wikipedia.org/wiki?curid=2344230", "title": "Michael Crabtree", "text": "Carriera universitaria.\nCrabtree al college gioc\u00f2 con i Texas Tech Red Raiders, squadra rappresentativa della Texas Tech University, dal 2006 al 2008, venendo premiato per due volte col Fred Biletnikoff Award come miglior ricevitore dell'anno a livello universitario.\nCarriera professionistica.\nSan Francisco 49ers.\nCrabtree fu selezionato come 10\u00aa scelta assoluta dai San Francisco 49ers nel Draft 2009, firmando solamente il 30 ottobre 2009 un contratto di 6 anni per 32 milioni di dollari, di cui 17 milioni garantiti.\nDebutt\u00f2 nella NFL il 25 ottobre 2009 contro gli Houston Texans indossando la maglia numero 15.\n2012.\nQuella del 2012 fu la miglior stagione in carriera di Crabtree con i 49ers: inizi\u00f2 guidando la squadra con 76 yard ricevute nella vittoria in casa dei Green Bay Packers. Nella settimana 5 i 49ers salirono a un record di 4-1 in una partita contro i Buffalo Bills vinta per 45-3, con Michael che guid\u00f2 la squadra con 113 yard ricevute e segn\u00f2 un touchdown.\nNella vittoria del Monday Night della settimana 8 sui Cardinals, Crabtree guid\u00f2 ancora i Niners con 72 yard ricevute e segn\u00f2 due touchdown. Dopo la settimana di pausa, Niners e Rams pareggiarono la prima partita della NFL negli ultimi quattro anni. Il giocatore termin\u00f2 con 70 yard ricevute e segn\u00f2 un touchdown.\nNel Monday Night della settimana 11, i Niners ottennero un'importante vittoria contro i quotati Chicago Bears e Michael segn\u00f2 un altro touchdown su passaggio del quarterback di riserva Colin Kaepernick. Due settimane dopo guadagn\u00f2 101 yard nella sconfitta a sorpresa contro i Rams.\nI 49ers tornarono a vincere nella settimana seguente contro i Miami Dolphins con Crabtree che guid\u00f2 la squadra con 93 yard ricevute. Il suo periodo di forma positivo continu\u00f2 la domenica successiva ricevendo 107 yard e segnando 2 touchdown nell'importante vittoria sui New England Patriots.\nNell'ultimo turno di campionato, i 49ers batterono i Cardinals, assicurandosi il titolo della NFC West e la possibilit\u00e0 di saltare il primo turno di playoff grazie al secondo miglior record della NFC. Crabtree trascin\u00f2 la squadra con 172 yard ricevute e 2 touchdown. La sua stagione regolare si chiuse con i nuovi primati in carriera per ricezioni (85), yard ricevute (1.105) e touchdown (9), disputando per la prima volta tutte le 16 gare come titolare.\nNel divisional round dei playoff contro i Green Bay Packers, Crabtree ricevette 119 yard e segn\u00f2 due touchdown nella vittoria dei Niners che avanzarono fino alla finale della NFC per il secondo anno consecutivo. La settimana successiva, in trasferta contro i numero 1 del tabellone, gli Atlanta Falcons, ricevette 6 passaggi per 57 yard nella vittoria in rimonta dei Niners che si qualificarono per il loro primo Super Bowl dal 1994.\nNel Super Bowl XLVII, Crabtree ricevette 109 yard e segn\u00f2 un touchdown ma i 49ers furono sconfitti 34-31 dai Baltimore Ravens.\n2013.\nIl 22 maggio 2013, durante un allenamento, Crabtree si ruppe il tendine d'Achille, costringendolo a uno stop di sei mesi. Torn\u00f2 in campo nella settimana 13 contro i Rams ricevendo 2 passaggi per 68 yard nella vittoria casalinga. Due settimane dopo segn\u00f2 il primo touchdown nella vittoria in casa dei Tampa Bay Buccaneers. Il 23 dicembre contro i Falcons, nell'ultima gara della storia della stagione regolare disputata a Candlestick Park, ricevette 102 yard sigillando la vittoria dei Niners e la loro qualificazione ai playoff.\nNel primo turno di playoff, i 49ers eliminarono i Packers al Lambeau Field grazie a un field goal negli ultimi secondi. Crabtree termin\u00f2 quella partita guidando la sua squadra con 8 ricezioni per 125 yard. La loro stagione si chiuse sette giorni dopo contro i Seahawks, nella terza finale di conference consecutiva.\n2014.\nLa stagione 2014 fu l'ultima di Crabtree con la maglia di San Francisco. Il primo touchdown lo segn\u00f2 nel secondo ma i 49ers furono battuti dai Bears, rovinando il debutto nell'appena costruito Levi's Stadium. Anche nella settimana 3 and\u00f2 a segno ma la sua squadra perse la seconda gara consecutiva con i Cardinals. And\u00f2 a segno altre due volte, nel sesto turno contro i Rams e nell'undicesimo contro i Giants, gare entrambe vinte. La squadra croll\u00f2 per\u00f2 nel finale di stagione, perdendo quattro delle ultime cinque gare e terminando fuori dai playoff con un record di 8-8. Crabtree chiuse con 68 ricezioni per 698 yard (secondo della squadra dietro Anquan Boldin) e quattro marcature, disputando tutte le 16 gare come titolare.\nOakland Raiders.\nIl 13 aprile 2015, Crabtree firm\u00f2 con gli Oakland Raiders un contratto annuale di 3,2 milioni di dollari, pi\u00f9 eventuali 1,8 milioni di incentivi. La sua prima stagione si chiuse guidando la squadra con 9 touchdown su ricezione e al secondo posto con 922 yard ricevute.\nNella stagione 2016, Crabtree super\u00f2 le mille yard yard ricevute per la seconda volta in carriera, la prima dal 2012, segnando 8 touchdown, coi Raiders che si qualificarono per i playoff per la prima volta dalla stagione 2002.\nNel secondo turno della stagione 2017, Crabtree segn\u00f2 tre touchdown nella vittoria interna sui New York Jets. Nella settimana 12 fu espulso per una rissa con Aqib Talib dei Broncos venendo squalificato per due partite dalla lega, sanzione poi ridotta a una gara.\nBaltimore Ravens.\nIl 16 marzo 2018, Crabtree firm\u00f2 un contratto triennale del valore di 21 milioni di dollari con i Baltimore Ravens.\nArizona Cardinals.\nIl 21 agosto 2019, Crabtree firm\u00f2 un contratto di un anno con gli Arizona Cardinals. A fine stagione si ritir\u00f2."}
{"id": "2344232", "revid": "88740", "url": "https://it.wikipedia.org/wiki?curid=2344232", "title": "Vinson", "text": ""}
{"id": "2344237", "revid": "115802331", "url": "https://it.wikipedia.org/wiki?curid=2344237", "title": "Errore di semantica", "text": "In informatica, un errore di semantica \u00e8 una delle tipologie di errore di programmazione che possono risiedere in un programma eseguibile e nel relatativo file sorgente.\nIn particolare \u00e8 presente un errore di semantica quando un programma viene eseguito (cio\u00e8 \u00e8 quindi privo di errori di sintassi), ma fornisce output incoerente o si comporta in un modo inaspettato, non previsto dal programmatore o in generale non desiderabile. Poich\u00e9 gli errori di semantica derivano da un'errata logica di stesura del programma da parte del programmatore, sono anche detti errori di logica.\nIn generale, la rimozione degli errori di semantica da un programma \u00e8 pi\u00f9 complessa che la rimozione degli errori di sintassi, perch\u00e9 questi ultimi possono essere facilmente circoscritti a una sola istruzione e sono chiaramente segnalati dal compilatore o l'interprete in uso o attraverso l'editor dell'ambiente integrato di sviluppo (IDE).\nAl contrario un errore di semantica, pur manifestandosi in un momento preciso dell'esecuzione, pu\u00f2 essere dovuto ad esempio alla propagazione delle conseguenze di comportamenti incoerenti in altre componenti dell'applicazione.\nLa rimozione degli errori di semantica in un programma pu\u00f2 essere svolta in primo luogo dal programmatore che pu\u00f2 esaminare il proprio sorgente e capire dove risieda il problema. Per applicazioni pi\u00f9 grandi, in cui sono coinvolti pi\u00f9 componenti, sono invece necessari strumenti per il debugging avanzati (debugger), che consentano ad esempio di interrompere l'esecuzione di un programma in un punto preciso (break point, punto di arresto) per l'analisi dei valori correnti delle variabili e di scorrere sequenzialmente ogni riga di codice a caccia di anomalie logiche di comportamento."}
{"id": "2344238", "revid": "334886", "url": "https://it.wikipedia.org/wiki?curid=2344238", "title": "Errore di logica", "text": ""}
{"id": "2344240", "revid": "339392", "url": "https://it.wikipedia.org/wiki?curid=2344240", "title": "Sciarbel Makhlouf", "text": ""}
{"id": "2344245", "revid": "121836", "url": "https://it.wikipedia.org/wiki?curid=2344245", "title": "Warwick Castle", "text": ""}
{"id": "2344249", "revid": "121836", "url": "https://it.wikipedia.org/wiki?curid=2344249", "title": "Castello di Broughton", "text": ""}
{"id": "2344252", "revid": "121836", "url": "https://it.wikipedia.org/wiki?curid=2344252", "title": "Oxford Castle", "text": ""}
{"id": "2344255", "revid": "115981249", "url": "https://it.wikipedia.org/wiki?curid=2344255", "title": "Abraham Darby I", "text": "Biografia.\nAbraham Darby \u00e8 ricordato in particolare per essere stato il primo ad ottenere la ghisa da minerali di ferro utilizzando non pi\u00f9 carbone di legna ma carbon fossile sia pure preventivamente trattato sotto forma di carbon coke.\nIn effetti nel XVIII secolo lo sviluppo della siderurgia era frenato in tutta Europa dalla carenza di combustibile che derivava dall'esaurimento delle foreste poste in prossimit\u00e0 delle fonderie e dall'impossibilit\u00e0 di impiegare carbone fossile per il suo eccessivo contenuto di zolfo.\nDopo vari tentativi effettuati da vari pionieri di utilizzare il carbon fossile, Abraham Darby fu il primo che intuisce che \u00e8 necessario trattarlo, per poterlo utilizzare nei processi siderurgici. La cokizzazione attraverso il riscaldamento, permette di eliminare parte dello zolfo. Il trattamento somiglia alla tecnica impiegata per il carbone di legna: il carbone fossile, all'interno di forni, viene coperto con terra dopo aver innescato la combustione. Il calore sviluppato depura il carbone rimasto dallo zolfo attraverso l'eliminazione degli elementi volatili.\nDarby, che inizia la sua attivit\u00e0 a Bristol, utilizza questo combustibile nel processo di produzione del rame e del piombo e poi, nel 1709 a Coalbrookdale, nel Shropshire, lo impiega per il minerale di ferro.\nQuesta innovazione, non fu accolta immediatamente dall'industria a causa di iniziale maggior costo, eccesso di silicio nella ghisa e altre difficolt\u00e0 tecniche, tanto che la fusione con il coke rimane al 5% della produzione fino al 1750.\nLo sviluppo del suo metodo porter\u00e0 alla tecnologia degli altiforni alimentati a coke, che tuttora \u00e8 quella utilizzata.\nLa dinastia.\nAbraham Darby II.\nIl figlio Abraham Darby II (1716-1763) segue le orme del padre sviluppando la fonderia di Coalbrookdale. Migliora i metodi di produzione dell'acciaio a partire dalla ghisa. Diviene il fornitore di Thomas Newcomen per la fabbricazione delle prime macchine a vapore.\nLa fornace di Coalbrookdale sotto la sua direzione inizia ad applicare l'utilizzo di macchine a vapore per insufflare aria nell'altoforno, in modo da aumentare la combustione e la purificazione del ferro. Darby riesce cos\u00ec ad ottenere un ferro delle qualit\u00e0 del ferro battuto direttamente dalla fornace con il coke.\nAbraham Darby III.\nAnche il nipote Abraham Darby III (1750-1791) prosegue l'attivit\u00e0 di famiglia, avviando anche la produzione di rotaie. Il suo nome \u00e8 legato alla realizzazione dell'Iron bridge sul fiume Severn, primo ponte in ghisa, di cui fu il principale sottoscrittore. I componenti costruttivi del ponte furono realizzati nella ferriera di Darby a Coalbrookdale. Dopo la morte del progettista Thomas Farnolls Pritchard la costruzione fu diretta dallo stesso Darby."}
{"id": "2344257", "revid": "39900", "url": "https://it.wikipedia.org/wiki?curid=2344257", "title": "Basso (strumento musicale)", "text": "Il termine basso descrive uno strumento musicale in grado di produrre suoni nel registro grave. I bassi comprendono diverse famiglie di strumenti: generalmente hanno una funzione di accompagnamento e sostegno armonico della melodia, come nella pratica del basso continuo, ma possono coprire una vasta gamma di ruoli musicali. Producendo suoni di bassa frequenza, di solito richiedono una lunga colonna d'aria o lunghe corde: solitamente i bassi tra i cordofoni e i fiati sono gli strumenti pi\u00f9 grandi delle rispettive famiglie.\nAlcuni esempi suddivisi per forma generale e tecnica di esecuzione:\nUn musicista che suona il basso elettrico (chitarra basso) o il basso acustico \u00e8 definito bassista, mentre chi suona il contrabbasso \u00e8 definito \"contrabbassista\". \"Suonatore di basso\", \"chitarrista-bassista\" ecc. sono definizioni poco usate in Italia (a differenza di altri Paesi)."}
{"id": "2344269", "revid": "123009662", "url": "https://it.wikipedia.org/wiki?curid=2344269", "title": "Don LaFontaine", "text": "Durante il corso della sua carriera, LaFontaine ha registrato pi\u00f9 di 5000 trailer cinematografici e centinaia di migliaia spot televisivi, pubblicit\u00e0 per varie reti televisive, e trailer di videogiochi. Il doppiatore era conosciuto con diversi soprannomi, tra questi: \"Thunder Throat\" (lett. \"Gola di tuono\"), \"The Voice of God\" (lett. \"La voce di Dio\") e \"The King of Movie Trailers\" (lett. \"Il re dei trailer cinematografici\"). \u00c8 divenuto famoso e facilmente riconoscibile con la \"catchphrase\" \"In a world...\" (lett. \"In un mondo...\"), usata molto di frequente nei trailer cinematografici americani, tanto da diventare una parodia. LaFontaine \u00e8 diventato noto ad un pi\u00f9 ampio pubblico per aver dato voce alle pubblicit\u00e0 per l'assicurazione GEICO e per il gioco della lotteria Mega Millions."}
{"id": "2344270", "revid": "686936", "url": "https://it.wikipedia.org/wiki?curid=2344270", "title": "Aaron Maybin", "text": "Carriera professionistica.\nBuffalo Bills.\nAl draft NFL 2009 Maybin \u00e8 stato selezionato come 11\u00aa scelta assoluta dai Bills. Il 21 agosto 2009 ha firmato un contratto di 5 anni per un totale di 25 milioni di dollari. Ha debuttato nella NFL il 14 settembre 2009 contro i New England Patriots indossando la maglia numero 58. Nelle sue prime due stagioni \u00e8 entrato poco nei meccanismi della difesa dei Bills, inoltre nel suo secondo anno ha saltato 5 partite perch\u00e9 non \u00e8 stato convocato.\nIl 15 agosto 2011 \u00e8 stato svincolato.\nNew York Jets.\nIl 17 agosto 2011 ha firmato con i Jets per un anno per il minimo salariale, ha scelto il numero di maglia 51. Il 4 settembre viene svincolato per poi esser rifirmato il 28 dello stesso mese.\nNel suo primo anno con i Jets ha guidato la franchigia in sack con 6. Il 13 novembre 2012 \u00e8 stato svincolato definitivamente.\nDopo avere passato la pre-stagione 2013 con i Cincinnati Bengals e avere giocato nella CFL con i Toronto Argonauts, Maybin il 13 maggio 2014 ha annunciato il proprio ritiro.\nStatistiche.\nNFL"}
{"id": "2344275", "revid": "287204", "url": "https://it.wikipedia.org/wiki?curid=2344275", "title": "Knowshon Moreno", "text": " Fu scelto come 12\u00ba assoluto nel Draft NFL 2009 dai Denver Broncos. Al college gioc\u00f2 a football all'Universit\u00e0 della Georgia.\nCarriera professionistica.\nDenver Broncos.\nAl draft 2009, Moreno fu selezionato come 12\u00aa scelta assoluta dai Denver Broncos. Il 7 agosto 2009 firm\u00f2 un contratto di 5 anni per un totale di 16,7 milioni di dollari, di cui 13,135 garantiti e un eventuale incentivo di 6,3 milioni in base alle prestazioni ottenute.\nDebutt\u00f2 nella NFL il 13 settembre 2009 contro i Cincinnati Bengals indossando la maglia numero 27. Per indossare quella maglia chiese un permesso, ottenendolo, da parte della signora Rosalind, madre di Darrent Williams, un giocatore dei Broncos rimasto ucciso nel 2007. Il 27 settembre 2009, Moreno segn\u00f2 il suo primo touchdown da professionista con una corsa da 7 yard contro gli Oakland Raiders. Per ben 4 volte nella sua prima stagione vinse il titolo di miglior rookie della settimana.\nNella stagione successiva, a causa di problemi muscolari ad una gamba, Moreno salt\u00f2 3 partite, mentre nelle altre fu fortemente limitato.\nDurante la stagione , Moreno divise il ruolo di running back con Willis McGahee, perdendo presto il posto di titolare a causa delle ottime prestazioni di McGahee. Moreno mantenne comunque un primato in carriera di 4,8 yard a possesso. La sua stagione termin\u00f2 il 15 novembre 2011 quando i Broncos posero Moreno in lista infortunati dopo che questi si infortun\u00f2 al legamento collaterale anteriore contro i Kansas City Chiefs.\nMoreno torn\u00f2 a giocare nella stagione segnando un touchdown nella gara di debutto contro i Pittsburgh Steelers. Dopo un fumble nella seconda settimana contro gli Atlanta Falcons, Moreno fu messo in panchina e classificato come inattivo per le 8 settimane successive. Dopo che Willis McGahee fu inserito in lista infortunati per infortuni a un ginocchio e a una gamba, Moreno torn\u00f2 nel roster attivo. Malgrado voci secondo le quali il rookie Ronnie Hillman avrebbe assunto il ruolo di titolare, Moreno part\u00ec invece dall'inizio nella gara successiva contro i Kansas City Chiefs e gioc\u00f2 una solida prestazione correndo 87 yard su 20 possessi e ricevendo 4 passaggi per 26 yard. Due settimana dopo, in trasferta contro gli Oakland Raiders, Moreno corse 119 yard con un record in carriera di 32 corse e segn\u00f2 un touchdown. Inoltre in quella gara ricevette 4 passaggi per 48 yard.\nNella settimana 15 contro i Baltimore Ravens, Moreno corse 118 yard e segn\u00f2 un touchdown venendo nominato per la prima volta miglior running back della settimana. La domenica successiva i Broncos ottennero la decima vittoria consecutiva con Moreno che corse 78 yard.\nLa stagione dei Broncos si concluse nel divisional round dei playoff quando, in uno Sports Authority Field at Mile High congelato, furono sconfitti dopo due tempi supplementari dai Baltimore Ravens. Moreno segn\u00f2 un touchdown su ricezione prima di infortunarsi e non fare pi\u00f9 rientro nella partita.\nNella settimana 2 della stagione 2013, Moreno segn\u00f2 due touchdown nella agevole vittoria sui Giants e un altro nella settimana 4 contro gli Eagles, nel giorno in cui i Broncos stabilirono il record di franchigia di punti segnati (52). Nella settimana 6, il running back segn\u00f2 ben tre touchdown nella vittoria sui Jacksonville Jaguars. Due settimane dopo contro i Redskins guid\u00f2 la squadra con 89 yard ricevute e segn\u00f2 il suo primo TD su ricezione dell'anno. Nella settimana 12 contro i Patriots corse un nuovo primato in carriera con 224 yard oltre a segnare un touchdown, tuttavia i Broncos furono sconfitti ai supplementari. Torn\u00f2 a segnare due settimane dopo nella vittoria sui Titans che diede alla sua squadra la matematica qualificazione ai playoff. La sua stagione regolare si concluse con 1.038 yard corse e al quarto posto nella NFL con 10 touchdown su corsa, oltre a 3 su ricezione. Nel primo turno di playoff, Moreno corse 82 yard e un touchdown consentendo ai Broncos di battere in casa i Chargers. Dopo aver battuto i Patriots nella finale della AFC, nel Super Bowl XLVIII contro i Seattle Seahawks, i Broncos furono surclassati dagli avversari per 43-8, il Super Bowl col risultato pi\u00f9 a senso unico degli ultimi vent'anni, in cui Moreno corse sole 17 yard su 5 tentativi e ricevette 3 passaggi per 20 yard.\nMiami Dolphins.\nIl 27 marzo 2014, Moreno firm\u00f2 un contratto annuale del valore di tre milioni di dollari coi Miami Dolphins. Nella prima partita con la nuova maglia, Moreno fu il miglior giocatore in campo, correndo 134 yard e segnando un touchdown nella vittoria a sorpresa sui Patriots. Per questa prova fu premiato per la seconda volta in carriera come running back della settimana. La domenica successiva fu costretto ad abbandonare il campo a inizio gara a causa di un infortunio. A fine stagione si ritir\u00f2\nVita privata.\nIl nome di Knowshon \u00e8 un portmanteau del soprannome di suo padre, Knowledge, e del nome di sua madre, Varashon."}
{"id": "2344276", "revid": "287204", "url": "https://it.wikipedia.org/wiki?curid=2344276", "title": "Jean Vilar", "text": "Biografia.\nAllievo e collaboratore di Charles Dullin, Jean Vilar comincia la carriera come attore. Dal 1943 si dedica alla regia e nel 1944 diventa direttore della \"Compagnie des Sept\".\nNel 1947 \u00e8 il principale animatore di quello che sarebbe divenuto il Festival di Avignone. All'interno del festival nasce anche la collaborazione con l'attore G\u00e9rard Philipe.\nNel 1951 diventa direttore del nuovo teatro di Stato, il Th\u00e9\u00e2tre National Populaire. Vilar sceglie testi classici con alcune eccezioni riguardanti testi moderni di impegno culturale e sociale. \nNel 1963 Vilar abbandona la direzione del teatro, che passa al suo collaboratore Georges Wilson."}
{"id": "2344277", "revid": "1543377", "url": "https://it.wikipedia.org/wiki?curid=2344277", "title": "Brian Orakpo", "text": "Carriera universitaria.\nNei 5 anni che gioc\u00f2 con i Longhorns, apparve con la maglia numero 98 in 49 partite, come defensive lineman e ottenne i seguenti riconoscimenti:\nCarriera professionistica.\nWashington Redskins.\nStagione 2009.\nAl draft NFL 2009, Orakpo fu selezionato come 13\u00aa scelta assoluta dai Washington Redskins. Il 31 luglio 2009 firm\u00f2 un contratto di 5 anni per un totale di 20 milioni di dollari di cui 12,1 milioni garantiti.\nDebutt\u00f2 come professionista il 13 settembre 2009 contro i New York Giants. Il 13 dicembre dello stesso anno pareggi\u00f2 il record di franchigia per sack in una singola partita (4), vincendo il titolo di miglior difensore della settimana della NFC e quello di rookie della settimana.\nA fine stagione fu convocato per la sua prima volta al Pro Bowl, divenendo cos\u00ec il primo debuttante dei Redskins ad esservi selezionato dopo Tony Green (1978).\nStagione 2010.\nNel 2010 termin\u00f2 la stagione con 56 tackle, 8,5 sack e un fumble forzato. Venne convocato per la seconda volta di fila al Pro Bowl.\nStagione 2011.\nNella 4\u00aa settimana contro i St. Louis Rams fu nominato miglior giocatore difensivo della NFC, grazie a una prestazione da 5 tackle, 2,5 sack e un fumble forzato.\nNella 17\u00aa settimana contro i Philadelphia Eagles sub\u00ec un infortunio alla spalla sinistra e al muscolo pettorale dopo un sack sul quarterback Michael Vick nel secondo quarto. Il 10 gennaio 2012 fu operato.\nStagione 2012.\nNella seconda settimana della stagione, nella partita contro i St. Louis Rams, Orapko si infortun\u00f2 al muscolo pettorale sinistro, perdendo tutto il resto della stagione.\nStagione 2013.\nNella settimana 4, Orakpo mise a segno due sack su Matt Flynn degli Oakland Raiders, contribuendo alla prima vittoria stagionale dei Redskins. Nella settimana 7 contro i Chicago Bears fece registrare il primo intercetto in carriera su Jay Cutler, contribuendo alla vittoria della sua squadra. A fine stagione fu convocato per il suo terzo Pro Bowl al posto dell'infortunato Ahmad Brooks.\nTennessee Titans.\nIl 13 marzo 2015, Orakpo firm\u00f2 un contratto quadriennale del valore di 32,5 milioni di dollari coi Tennessee Titans. L'anno successivo fu convocato per il quarto Pro Bowl in carriera.\nNel primo turno dei playoff 2017-2018, Orakpo mise a segno 1,5 sack su Alex Smith contribuendo a fare rimontare ai Titans uno svantaggio di 21-3 alla fine del primo tempo."}
{"id": "2344284", "revid": "1543377", "url": "https://it.wikipedia.org/wiki?curid=2344284", "title": "Steve Cruz", "text": "Biografia.\nDebutta nel mondo della pornografia gay nel 2006 con il film \"Lords of the Jungle\", dopo aver firmato un contratto in esclusiva con i Raging Stallion Studios. Nel corso degli anni prende parte a numerosi film dove si esibisce come versatile, anch'egli preferisce esibirsi come passivo. Ha lavorato anche per casa di produzione come Hot House Entertainment e Titan Media.\nCon il tempo diviene uno degli attori pi\u00f9 noti del settore, grazie al suo aspetto latino e alla fisicit\u00e0 villosa, ma soprattutto per il suo impegno nel sociale, come portavoce del sesso sicuro. Cruz si \u00e8 guadagnato diversi riconoscimenti del settore hard, vincendo nel 2008 un Grabby Award come miglior esordiente.\nNel 2008 debutta come regista pornografico con \"Blue Movie\", prodotto dalla Mustang Video, facente parte una trilogia nata come omaggio, in chiave pornografica, alla trilogia del regista polacco Krzysztof Kie\u015blowski.\nGrazie alla sua passione per la graphic design e il website design, gestisce personalmente il suo sito ufficiale e un suo blog personale. Proprio per il suo sito il 23 maggio 2009 vince un Grabby Award, inoltre vince l'importante premio di Miglior performer dell'anno.\nDal 2009 si dedica quasi esclusivamente all'attivit\u00e0 di regista, lavorando inoltre come produttore e direttore creativo per Raging Stallion Studios. Nello stesso periodo, assieme al compagno Bruno Bond, fonda un proprio web studio chiamato Hard Friction, affiliato ai Raging Stallion Studios."}
{"id": "2344287", "revid": "74801", "url": "https://it.wikipedia.org/wiki?curid=2344287", "title": "Malcolm Jenkins", "text": "Carriera professionistica.\nNew Orleans Saints.\nAl draft NFL 2009, Jenkins fu selezionato come 14\u00aa scelta assoluta dai New Orleans Saints. Il 9 agosto 2009, il giocatore firm\u00f2 un contratto di 5 anni per 19 milioni di dollari. Il debutto da professionista avvenne il 13 settembre contro i Detroit Lions indossando la maglia numero 27. I Saints iniziarono la stagione vincendo le prime 13 partite consecutive, prima di perdere le ultime tre. La possibilit\u00e0 di saltare il turno delle wild card si rivel\u00f2 di gran beneficio per la squadra, che pot\u00e9 ritemprarsi dopo il difficile finale di stagione regolare. Nel division round dei playoff, i Saints superarono i Cardinals 41-14 e nella finale della NFC i Minnesota Vikings per 31-28 nei tempi supplementari. Il 7 febbraio 2010, i Saints sconfissero i favoriti Indianapolis Colts nel Super Bowl XLIV disputato a Miami. In quella gara Jenkins mise a segno cinque tackle.\nNella stagione 2010, Jenkins fu spostato al ruolo di free safety e gioc\u00f2 15 partite tutte come titolare, disputando ottime prove in particolare contro i Dallas Cowboys e i St. Louis Rams e venendo inserito a fine stagione nel Second-team All-Pro.\nJenkins gioc\u00f2 coi Saints fino alla stagione 2013, concludendo la sua esperienza in Louisiana con 358 tackle, 6 intercetti e 4,5 sack in 71 partite.\nPhiladelphia Eagles.\nL'11 marzo 2014, Jenkins firm\u00f2 un contratto triennale coi Philadelphia Eagles. Nel quarto periodo della gara della settimana 2 mise a segno un intercetto decisivo su Andrew Luck che consent\u00ec alla sua squadra di vincere in rimonta sui Colts. Due settimane dopo ritorn\u00f2 un intercetto su Colin Kaepernick per 53 yard in touchdown, ma gli Eagles persero la prima gara stagionale contro i San Francisco 49ers.\nNel tredicesimo turno della stagione 2015, Jenkins ritorn\u00f2 un intercetto su Tom Brady per 99 yard in touchdown, contribuendo alla vittoria a sorpresa sui New England Patriots campioni in carica e venendo premiato come difensore della NFC della settimana. A fine anno fu convocato per il suo primo Pro Bowl al posto dell'infortunato Tyrann Mathieu.\nNella penultima giornata della stagione 2016, Jenkins intercett\u00f2 due volte Eli Manning dei New York Giants, ritornando uno dei due palloni in touchdown e venendo premiato come miglior difensore della NFC della settimana.\nNel 2017 Jenkins fu convocato per il suo secondo Pro Bowl. Il 4 febbraio 2018 allo U.S. Bank Stadium di Minneapolis part\u00ec come titolare nel Super Bowl LII vinto contro i New England Patriots per 41-33, conquistando il suo secondo titolo.\nNel 2018 Jenkins mise a segno 79 tackle, un intercetto, un sack e 3 fumble forzati, venendo convocato per il suo terzo Pro Bowl al posto dell'infortunato Landon Collins. Gli Eagles fecero ritorno ai playoff ma furono eliminati nel secondo turno dai Saints.\nRitorno ai Saints.\nIl 18 marzo 2020 Jenkins firm\u00f2 per fare ritorno ai Saints un contratto quadriennale del valore di 32 milioni di dollari."}
{"id": "2344288", "revid": "280255", "url": "https://it.wikipedia.org/wiki?curid=2344288", "title": "Yamaha XJ 600 S Diversion", "text": ""}
{"id": "2344289", "revid": "99506", "url": "https://it.wikipedia.org/wiki?curid=2344289", "title": "Don Lafontaine", "text": ""}
{"id": "2344291", "revid": "1543377", "url": "https://it.wikipedia.org/wiki?curid=2344291", "title": "Brian Cushing", "text": "Carriera universitaria.\nCushing frequent\u00f2 la University of Southern California dove gioc\u00f2 per la squadra di football football dei Trojans dal 2005 al 2008 sotto la direzione del capo-allenatore Pete Carroll.\nCushing ritorn\u00f2 un fallito tentativo di onside kick tentato da Notre Dame al Los Angeles Memorial Coliseum in touchdown nel finale del quarto periodo della gara del 25 novembre 2006.\nIl 1\u00ba gennaio 2007, Cushing fu nominato MVP difensivo del Rose Bowl, dopo aver messo a segno 2\u00bd sack e forzato un fumble nel quarto periodo che contribu\u00ec a far girare l'inerzia della partita verso i Trojans.\nCushing fu inserito nel Second-Team All-American dall'Associated Press nella sua ultima stagione malgrado statistiche non di primo livello (73 tackle, 10,5 tackle for loss e 3 sack.). Gli osservatori della NFL non furono stupiti dalle statistiche del giocatore, ma dalla sua versatilit\u00e0. Cushing era abbastanza veloce per giocare come inside e outside linebacker e abbastanza grosso e forte per giocare come defensive end, venendo indicato per come il giocatore pi\u00f9 versatile del draft.\nCushing fu uno dei dodici giocatori all'ultimo anno di USC, inclusi altri tre linebacker come Kaluka Maiava, Clay Matthews e Rey Maualuga, ad essere invitato alla NFL Scouting Combine del 2009. Inoltre partecip\u00f2 al Senior Bowl del 2009 con Maualuga, Matthews, Patrick Turner e altri. Sempre in compagnia dei linebakcer di USC Maualuga e Matthews, comparve sulla copertina del numero di Sports Illustrated di presentazione del Draft 2009, con tutti e tre i giocatori indicati come potenziali scelte del primo giro.\nRiconoscimenti vinti:\nCarriera professionistica.\nHouston Texans.\n2009.\nCushing fu selezionato come 15\u00aa scelta assoluta nel Draft 2009 dagli Houston Texans. Debutt\u00f2 nella NFL il 13 settembre 2009 contro i New York Jets indossando la maglia numero 56. I suoi primi punti li segn\u00f2 il 1 ottobre 2009 quando fece registrare una safety contro gli Oakland Raiders. Fu la prima safety fatta registrare da un giocatore dei Texans dalla stagione .\nCushing fu nominato miglior difensore della AFC della settimana nel sesto turno della stagione, il primo rookie a vincere tale onore in quell'annata. Due settimane dopo rivinse lo stesso primo, diventando il primo rookie della storia dei Texans a vincerlo due volte nella stessa stagione. Cushing fu anche nominato miglior rookie difensivo del mese di novembre.\nCushing termin\u00f2 la sua stagione guidando, alla pari con Ray Lewis, la AFC con 133 tackle, cui aggiunse 4 sack, 10 passaggi deviati, 4 intercetti e 2 fumble forzati. Fu convocato come titolare per il Pro Bowl 2010, uno dei soli tre rookie, assieme all'ex compagno a USC Clay Matthews. Il 5 gennaio 2010, Cushing fu nominato difensore rookie dell'anno, il secondo giocatore della storia dei Texans dopo DeMeco Ryans nel .\n2010.\nIl 7 maggio 2010, il giocatore fu sospeso per le prime quattro partite della stagione regolare 2010 per essere risultato positivo nel settembre 2009 delle sostanze proibite, perdendo una parte del suo bonus contrattuale, malgrado abbia sempre negato di aver assunto l'ormone incriminato. Nelle dodici gare della stagione 2010 che disput\u00f2 mise a segno 76 tackle, 1,5 sacks, 4 passaggi deviati e un fumble forzato.\n2011.\nNella stagione 2011 termin\u00f2 la stagione con 114 tackle, 4 sack, 5 passaggi deviati, 2 intercetti e 2 fumble forzati. Venne votato come miglior giocatore dei Texans che, con un record di 10-6, si qualificarono per la prima volta nella loro storia, vincendo la AFC South division. Nel primo turno la squadra elimin\u00f2 i Cincinnati Bengals ma fu eliminata nel successivo dai Baltimore Ravens. A fine stagione, Cushing fu votato al 54\u00ba posto nella NFL Top 100, l'annuale classifica dei migliori cento giocatori della stagione.\n2012.\nDurante la quinta settimana della stagione 2012 contro i New York Jets, Cushing si infortun\u00f2 a un ginocchio, perdendo tutto il resto della stagione. Mentre il giocatore si trovava ancora con la squadra, i Texans vinsero tutte le prime cinque partite, mentre senza di lui ebbero un record parziale di 7-4.\n2013.\nIl 3 settembre 2013, Cushing firm\u00f2 coi Texas un prolungamento contrattuale della durata di cinque anni per un valore massimo di 55,643 milioni di dollari, 21 milioni dei quali garantiti. Nella prima gara della stagione, i Texans rimontarono uno svantaggio di 21 punti alla met\u00e0 del terzo quarto sui San Diego Chargers a cui Cushing contribu\u00ec con un intercetto su Philip Rivers a nove minuti e venti secondi dal termine, ritornandolo per 18 yard in touchdown e impattando la partita. Un'altra prova notevole la disput\u00f2 la settimana successiva, nella vittoria ai supplementari contro i Titans, in cui mise a segno 2 sack e guid\u00f2 la squadra con 11 tackle. Il 20 ottobre 2013, in una gara contro Kansas City, Cushing si ruppe un tendine a causa di un blocco del running back Jamaal Charles nel terzo quarto, perdendo nuovamente tutto il resto della stagione.\n2014.\nCushing e i Texans partirono bene nella stagione 2014: nelle prime quattro gare, la squadra ne vinse tre e il giocatore mise a segno 37 tackle, inclusi 17 nella gara contro i New York Giants, che pareggiarono il record di franchigia. La sua annata si chiuse con 72 placcaggi, un sack e un fumble forzato in 14 presenze, tutte come titolare. I Texans tornarono ad avere un record positivo (9-7) ma per un soffio non centrarono il ritorno ai playoff.\n2015.\nNel 2015, Cushing riusc\u00ec per la prima volta a disputare tutte le 16 partite dal 2011, terminando la stagione regolare con 110 tackle. Houston vinse la propria division e torn\u00f2 ai playoff per la prima volta dal 2012. Nella gara del turno delle wild card dei playoff contro i Chiefs, guid\u00f2 i suoi con 13 tackle e un intercetto, non riuscendo per\u00f2 ad evitare la sconfitta per 30-0.\n2017.\nIl 13 settembre 2017 Cushing fu sospeso per dieci partite dopo essere risultato nuovamente positivo a un test antidoping.\nCollegamenti esterni.\n "}
{"id": "2344293", "revid": "12109", "url": "https://it.wikipedia.org/wiki?curid=2344293", "title": "Quesnay", "text": ""}
{"id": "2344298", "revid": "767487", "url": "https://it.wikipedia.org/wiki?curid=2344298", "title": "Larry English", "text": "Carriera universitaria.\nHa giocato con i Northern Illinois Huskies, squadra rappresentativa dell'universit\u00e0 del Northern Illinois.\nRiconoscimenti vinti:\nCarriera professionistica.\nSan Diego Chargers.\nAl draft NFL 2009 \u00e8 stato selezionato come 16 scelta assoluta dai Chargers. Il 2 agosto ha firmato un contratto di 5 anni. Ha debuttato nella NFL il 14 settembre 2009 contro gli Oakland Raiders indossando la maglia numero 52.\nNella stagione 2010 ha subito un grave infortunio al piede che l'ha costretto a saltare ben 8 partite.\nNella stagione 2011 gioca solamente 5 partite di cui nessuna da titolare.\nVittorie e premi.\nNessuno."}
{"id": "2344305", "revid": "125019", "url": "https://it.wikipedia.org/wiki?curid=2344305", "title": "Sergej Viktorovi\u010d Dolmatov", "text": "Si mise in luce vincendo nel 1978 a Graz il campionato del mondo juniores. Divenne maestro internazionale nello stesso anno e grande maestro nel 1982.\nPrincipali risultati.\nNell'interzonale di Manila 1990, valido per la qualificazione al ciclo di campionato del mondo del 1993, fu tra i dieci giocatori che ottennero l'accesso al torneo dei candidati, ma nel match degli ottavi di finale perse contro Artur Jusupov 5,5-4,5.\nIn apertura gioca quasi sempre 1. e4; coi neri Il suo repertorio comprende la difesa olandese, la difesa est-indiana e la difesa francese."}
{"id": "2344309", "revid": "200568", "url": "https://it.wikipedia.org/wiki?curid=2344309", "title": "Sergei Dolmatov", "text": ""}
{"id": "2344310", "revid": "1305772", "url": "https://it.wikipedia.org/wiki?curid=2344310", "title": "Yamaha Diversion", "text": "Il nome Diversion \u00e8 stato utilizzato dalla Yamaha per diversi modelli di motocicletta nel corso degli anni:"}
{"id": "2344313", "revid": "200568", "url": "https://it.wikipedia.org/wiki?curid=2344313", "title": "Sergey Dolmatov", "text": ""}
{"id": "2344318", "revid": "767487", "url": "https://it.wikipedia.org/wiki?curid=2344318", "title": "Zaoyang", "text": "Zaoyang (\u68d7\u967d) \u00e8 una citt\u00e0 della provincia di Hubei, in Cina.\nIn questa citt\u00e0 hanno avuto luogo le due principali battaglie della seconda guerra sino-giapponese: la battaglia di Suixian-Zaoyang e la battaglia di Zaoyang-Yichang."}
{"id": "2344323", "revid": "1543377", "url": "https://it.wikipedia.org/wiki?curid=2344323", "title": "Mike Mitchell (giocatore di football americano)", "text": "Carriera professionista.\nOakland Raiders.\nMitchell fu scelto nel corso del secondo giro del Draft 2009 dagli Oakland Raiders. Il 27 luglio firm\u00f2 un contratto quadriennale per un valore di 3,778 milioni di dollari (2,082 milioni garantiti) di cui 1,6 milioni di bonus alla firma. Debutt\u00f2 nella NFL il 14 settembre contro i San Diego Chargers. Il 20 settembre contro i Kansas City Chiefs recuper\u00f2 il suo primo fumble in carriera su una palla persa dal proprio compagno di squadra Javon Walker in un ritorno di punt. Il 27 settembre contro i Denver Broncos recuper\u00f2 un fumble di Correll Burkhalter. Il 13 dicembre contro i Washington Redskins mise a segno il suo primo sack in carriera sul quarterback e poi futuro compagno di squadra Jason Campbell.\nIl 26 settembre 2010 contro gli Arizona Cardinals disput\u00f2 la prima partita da titolare. Il 10 ottobre contro i Chargers recuper\u00f2 il suo terzo fumble in carriera ad una yard dalla end zone dei Raiders. Il 24 ottobre contro i Broncos forz\u00f2 il suo primo fumble in carriera. Il 12 dicembre contro i Jacksonville Jaguars fece registrare il suo primo intercetto in carriera. Il 26 dicembre contro gli Indianapolis Colts recuper\u00f2 un fumble del proprio compagno Chris Johnson.\nNella stagione 2011 salt\u00f2 le prime 3 partite per un infortunio al ginocchio. L'11 dicembre contro i Green Bay Packers fece il suo secondo intercetto in carriera sul quarterback Aaron Rodgers. Il 18 novembre contro i New Orleans Saints gioc\u00f2 da titolare al posto dell'infortunato Tyvon Branch totalizzando 10 tackle.\nIl 6 dicembre 2012 contro i Denver Broncos fece il suo primo sack stagionale ai danni di Peyton Manning. Concluse la stagione giocando 16 partite di cui 2 da titolare.\nCarolina Panthers.\nIl 20 marzo 2013 firm\u00f2 un annuale del valore di 725.000 dollari con i Panthers. Nella settimana 6 mise a segno 2 intercetti su Matt Cassel nella vittoria in trasferta sui Minnesota Vikings.\nPittsburgh Steelers.\nL'11 marzo 2014, Mitchell firm\u00f2 coi Pittsburgh Steelers un contratto quinquennale del valore di 25 milioni di dollari.\nIndianapolis Colts.\nNel 2018 Mitchell firm\u00f2 con gli Indianapolis Colts. Nel settimo turno della stagione mise a segno 7 tackle, un intercetto e due passaggi deviati nella vittoria per 35-7 sui Buffalo Bills, venendo premiato come miglior difensore della AFC della settimana."}
{"id": "2344325", "revid": "486946", "url": "https://it.wikipedia.org/wiki?curid=2344325", "title": "Team Garmin", "text": ""}
{"id": "2344327", "revid": "287204", "url": "https://it.wikipedia.org/wiki?curid=2344327", "title": "Cervelo TestTeam", "text": ""}
{"id": "2344328", "revid": "536103", "url": "https://it.wikipedia.org/wiki?curid=2344328", "title": "Screeching Weasel (album)", "text": "Screeching Weasel \u00e8 l'album omonimo di debutto del gruppo punk statunitense Screeching Weasel, pubblicato inizialmente con 27 tracce nel 1987 su Underdog Records. L'album \u00e8 rimasto fuori stampa per un decennio, prima di essere ripubblicato su CD nel 1997 dalla VML Records con 12 nuove tracce."}
{"id": "2344335", "revid": "599013", "url": "https://it.wikipedia.org/wiki?curid=2344335", "title": "Castello di Donnington", "text": "Il castello di Donnington \u00e8 un castello medievale in rovina sito non distante dal villaggio di Donnington (a nord di Newbury), nella contea inglese del Berkshire.\nStoria.\nDonnington Castle venne fatto costruire nel 1386 da Richard Abberbury il Vecchio, su concessione del re d'Inghilterra Riccardo II. Ci\u00f2 che rimane oggi visibile del castello \u00e8 parte della costruzione originaria trecentesca. Pochi anni pi\u00f9 tardi il castello divenne propriet\u00e0 di Thomas Chaucer (1367-1434), fratello del poeta Geoffrey Chaucer; Thomas Chaucer concesse il maniero in dote alla figlia Alice, pi\u00f9 tardi duchessa di Suffolk. Durante il periodo di regno della dinastia Tudor, l'edificio divenne di propriet\u00e0 della Corona. Re Enrico VIII e la regina Elisabetta I visitarono il castello e, quando la regina Maria I prese il potere, Elisabetta chiese invano che le fosse concesso di vivere proprio a Donnington Castle.\nQuando scoppi\u00f2 la guerra civile inglese la famiglia Packer, che appoggiava la causa parlamentare, prese possesso del castello. Tuttavia, dopo la prima battaglia di Newbury (1643), le forze realiste ne presero possesso e re Carlo I Stuart concesse il maniero al comandante militare suo sostenitore Sir John Boys. Malgrado fosse stato assediato per gran parte della guerra civile, il castello rappresent\u00f2 un controllo ottimale delle vie di comunicazione da Londra alla Cornovaglia e da Oxford a Southampton. Dopo la seconda battaglia di Newbury (1644) , il castello continu\u00f2 a rappresentare un buon baluardo di difesa contro gli attacchi parlamentari. Infine, dopo otto mesi di assedio, la guarnigione presente all'interno del maniero si arrese e si ricongiunse con il resto dell'esercito realista presso Wallingford.\nNel 1646 il Parlamento vot\u00f2 la demolizione del castello e oggi rimane intatto solo il corpo di guardia."}
{"id": "2344336", "revid": "729019", "url": "https://it.wikipedia.org/wiki?curid=2344336", "title": "Battaglia di Abensberg", "text": "La battaglia di Abensberg \u00e8 stata una battaglia che si \u00e8 svolta, nell'ambito della guerra della quinta coalizione, tra francesi e austriaci il 20 aprile 1809.\nDopo l'invasione della Baviera ad opera delle truppe austriache al comando dell'Arciduca Carlo, l'armata francese, che contava anche forti contingenti bavaresi, guidata da Napoleone stesso, si scontr\u00f2 con quella austriaca. Il primo di tre scontri che si svolsero fra il 20 ed il 23 aprile 1809 ebbe luogo a poca distanza dal villaggio di Abensberg. Vi si fronteggiarono le divisioni austriache dell'arciduca Luigi, fratello di Carlo, e quelle del maresciallo dell'impero Lefebvre, appena rientrato dalla Spagna. Quest'ultimo, con le tre divisioni, due francesi comandate dai generali, de Saint-Hilaire e Friant e una bavarese, comandata dal generale Deroy, ebbe buon gioco nello sconfiggere le truppe austriache dell'arciduca Luigi. Nel contempo, poco pi\u00f9 a sud, il generale francese Oudinot infliggeva una sonora sconfitta al generale austriaco Hiller. Dopo di che i francesi iniziarono l'avanzata verso Vienna, che culmin\u00f2 con la battaglia di Wagram."}
{"id": "2344342", "revid": "709565", "url": "https://it.wikipedia.org/wiki?curid=2344342", "title": "Contea di Suizhong", "text": "Suizhong () \u00e8 una contea della Provincia di Liaoning, in Cina."}
{"id": "2344346", "revid": "120801652", "url": "https://it.wikipedia.org/wiki?curid=2344346", "title": "Ton (unit\u00e0 di misura)", "text": "Il ton \u00e8 un'unit\u00e0 di misura non impiegata dal Sistema internazionale di unit\u00e0 di misura (correttamente Megagramm).\nUnit\u00e0 di massa.\nEsistono due tipi distinti di ton che vengono identificati semplicemente dalle parole associate short (corto, in lingua inglese) e long (lungo). Il tipo di ton usato varia in base alle aree geografiche.\nLong ton.\nSecondo il Sistema imperiale britannico un'unit\u00e0 long ton corrisponde a 2\u00a0240\u00a0libbre, ossia 1\u00a0016,046909\u00a0chilogrammi.\nShort ton.\nNegli Stati Uniti d'America un'unit\u00e0 short ton corrisponde a 2\u00a0000\u00a0libbre, ossia 907,18474\u00a0chilogrammi.\nUnit\u00e0 di forza esplosiva.\nIl ton viene usato anche come unit\u00e0 di misura per quantificare il potere esplosivo di ordigni nucleari ed equivale al potere esplosivo di 1 tonnellata di tritolo; per comodit\u00e0 d'impiego vengono usati appositi multipli come il chilotone, il megatone, ecc."}
{"id": "2344349", "revid": "66387", "url": "https://it.wikipedia.org/wiki?curid=2344349", "title": "Long ton", "text": ""}
{"id": "2344350", "revid": "110157", "url": "https://it.wikipedia.org/wiki?curid=2344350", "title": "Boogadaboogadaboogada!", "text": "Boogadaboogadaboogada! \u00e8 il secondo album studio del gruppo punk statunitense Screeching Weasel, pubblicato nel 1988 da Lookout! Records.\nTracce.\nTutte le tracce scritte da Ben Weasel eccetto dove indicato."}
{"id": "2344353", "revid": "287204", "url": "https://it.wikipedia.org/wiki?curid=2344353", "title": "Josh Freeman", "text": "Carriera professionistica.\nTampa Bay Buccaneers.\n2009.\nAl Draft NFL 2009, Freeman fu selezionato come 17\u00aa scelta assoluta dai Tampa Bay Buccaneers. Egli firm\u00f2 un contratto quinquennale da 26 milioni di dollari, che avrebbe raggiunto i 36 milioni con gli incentivi. Il debutto nella NFL avvenne il 25 ottobre 2009 contro i New England Patriots.\nL'8 novembre 2009, Freeman gioc\u00f2 la sua prima gara da titolare contro i Green Bay Packers. I Buccaneers vinsero, terminando una striscia negativa di 11 partite. Freeman complet\u00f2 14 passaggi su 31 per 205 yard, 3 touchdown, ed un intercetto. Sul quarto down, un passaggio da touchdown per l'altro rookie Sammie Stroughter permise ai Bucs di passare in vantaggio 31\u201328 nel finale di partita. Freeman divenne il pi\u00f9 giovane quarterback nella storia della franchigia a partire come titolare e vincere la partita. Il 27 dicembre 2009, egli guid\u00f2 i Buccaneers alla vittoria 20\u201317 ai supplementari sui New Orleans Saints che provenivano da un record di 13\u20131, impedendogli di raggiungere matematicamente il primo posto nei playoff per almeno un'altra settimana.\n2010.\nAl suo secondo anno, Freeman divenne il quarterback titolare della squadra. Egli gioc\u00f2 come titolare tutte le 16 gare della stagione, il primo QB a fare ci\u00f2 dai tempi dei Brad Johnson nel 2003. Il 26 dicembre 2010, Freeman complet\u00f2 21 passaggi su 26 per 227 yard 5 touchdown contro i Seattle Seahawks, pareggiando il record di franchigia di touchdown in una singola gara. Il 1\u00ba gennaio 2011 complet\u00f2 21 passaggi su 26 per 255 yard e 2 touchdown contro una concorrente per i playoff come i Saints. Entrambe queste due prestazioni gli fecero vincere il premio di quarterback della settimana. Fu inoltre premiato come giocatore della settimana della NFC in quelle due occasioni. Josh guid\u00f2 la squadra ad un record vincente di 10\u20136, mancando per un soffio i playoff. Fu nominato come prima riserva per il Pro Bowl 2011.\n2011.\nFreeman disput\u00f2 15 gare su 16 nella stagione 2011. La sua stagione fu per\u00f2 molto deludente in confronto alla precedente.Pass\u00f2 solamente 16 touchdown a fronte di 22 intercetti, con un 74,6 di passer rating. I Buccaneers terminarono la stagione con un bilancio di 4 vittorie e 12 sconfitte, perdendo tutte le ultime 10 gare della stagione.\n2012.\nIl 9 settembre, Freeman e i Bucs, guidati dal nuovo allenatore Greg Schiano, iniziarono con una vittoria per 16-10 in casa contro i Carolina Panthers. Josh complet\u00f2 16 passaggi su 24 tentativi per 138 yard e un passaggio da touchdown. Nel turno successivo, i Bucs persero contro i New York Giants dopo essere stati in vantaggio di 14 punti. Josh complet\u00f2 15 passaggi su 28 per 243 yard, 2 touchdown e 2 intercetti.\nNella settimana 3 i Bucs persero la seconda gara consecutiva contro i Dallas Cowboys: Freeman gioc\u00f2 male completando 10 passaggi su 28 per 110 yard, un touchdown e un intercetto. Tampa Bay perse anche nella settimana 4 contro i Washington Redskins: Freeman pass\u00f2 per 299 yard con un touchdown e un intercetto.\nDopo la settimana di pausa, i Bucs tornarono alla vittoria superando i Kansas City Chiefs con Freeman che gioc\u00f2 una grande gara passando 328 yard con 3 touchdown e un intercetto. Nel turno successivo, i Bucs persero contro New Orleans ma Josh disput\u00f2 un'altra gara notevole stabilendo il proprio primato in carriera con 420 yard passate, 3 touchdown e nessun intercetto subito.\nNel Thursday Night Football della settimana 8, Freeman divenne il secondo quarterback della storia dei Bucs dopo Vinny Testaverde nel 1989 a lanciare tre touchdown per tre partite consecutive, nella vittoria in casa dei Minnesota Vikings in cui pass\u00f2 per 262 yard. I Bucs vinsero anche nella gara seguente contro gli Oakland Raiders con Josh che pass\u00f2 247 yard, 2 touchdown e non sub\u00ec alcun intercetto. Contro i Chargers, Tampa Bay vinse la terza gara consecutiva e Josh pass\u00f2 210 yard con due touchdown.\nNella settimana 11 contro i Carolina Panthers i Bucs si trovavano sotto di 11 punti con soli cinque minuti al termine della partita. Freeman prima guid\u00f2 un drive che port\u00f2 a segnare un field goal, poi pass\u00f2 un touchdown a Dallas Clark e i Bucs segnarono la successiva conversione da due punti con passaggio vincente per Vincent Jackson nei secondi finali, impattando la partita e portandola ai supplementari. L\u00ec Freeman pesc\u00f2 ancora Jackson nella end zone che segn\u00f2 il touchdown della vittoria per 27-21. Josh termin\u00f2 la grande rimonta con 248 yard passate, 3 touchdown, 2 intercetti per la quarta vittoria consecutiva di Tampa Bay.\nLa striscia positiva dei Bucs si concluse con la sconfitta ad opera degli Atlanta Falcons nella settimana 12 con Freeman che pass\u00f2 256 yard senza touchdown e intercetti. La squadra fu sconfitta all'ultimo istante di gioco anche nella gara successiva contro i Philadelphia Eagles in cui Josh pass\u00f2 189 yard e 2 intercetti.\nNella settimana 15 contro i Saints Freeman gioc\u00f2 una partita da incubo lanciando 4 intercetti, coi Buccaneers che persero 41-0. Tampa Bay interruppe la sua striscia di sconfitte nell'ultimo turno di campionato, quando batt\u00e9 i Falcons gi\u00e0 sicuri del primo posto nella NFC. Freeman pass\u00f2 222 yard e un touchdown. Il quarterback concluse una stagione fatta di alti e bassi con i primati in carriera per yard passate (4.065) e passaggi da touchdown (27), con 17 intercetti subiti.\n2013.\nNella prima gara della stagione, i Buccaneers furono sconfitti a due secondi dal termine dai New York Jets, con Freeman che pass\u00f2 210 yard con un touchdown, subendo un intercetto. Altre due sconfitte arrivarono nelle due settimane successive contro Saints e Patriots, in cui il quarterback continu\u00f2 a non brillare, finendo per perdere il posto da titolare in favore del rookie Mike Glennon nella settimana 4. Dopo che Tampa Bay tent\u00f2 infruttuosamente di organizzare uno scambio per il giocatore, il 3 ottobre 2013 Freeman fu svincolato.\nMinnesota Vikings.\nIl 6 ottobre 2013, Freeman firm\u00f2 un contratto annuale del valore di tre milioni di dollari coi Minnesota Vikings. Il 16 ottobre fu nominato titolare per il Monday Night Football della settimana 7 contro i New York Giants in cui disput\u00f2 una prestazione da dimenticare, completando solamente 20 passaggi su 53 tentativi per 190 yard e un intercetto subito, con l'attacco di Minnesota che non riusc\u00ec a segnare neanche un punto. Malgrado fosse stato confermato titolare da coach Leslie Frazier per la gara seguente, una commozione cerebrale gli imped\u00ec di scendere in campo e quella rimase l'unica partita disputata nella sua esperienza con i Vikings.\nNew York Giants.\nIl 16 aprile 2014, Freeman firm\u00f2 un contratto di un anno con i New York Giants. Il 30 maggio 2014 fu svincolato.\nMiami Dolphins.\nIl 2 aprile 2015, Freeman firm\u00f2 un contratto annuale con i Miami Dolphins. Il 4 settembre 2015 fu svincolato.\nIndianapolis Colts.\nIl 29 dicembre 2015, Freeman firm\u00f2 con gli Indianapolis Colts dopo gli infortuni di Andrew Luck, Matt Hasselbeck e Charlie Whitehurst, venendo nominato titolare per l'ultima gara della stagione. In quella partita pass\u00f2 149 yard, un touchdown e un intercetto portando la squadra alla vittoria contro i Titans."}
{"id": "2344354", "revid": "729019", "url": "https://it.wikipedia.org/wiki?curid=2344354", "title": "Battaglia del Cesano (1944)", "text": "La battaglia del Cesano \u00e8 una battaglia che si \u00e8 svolta tra il 9 e l'11 agosto 1944 lungo il fiume Cesano nell'ambito dell'avanzata alleata nel settore adriatico.\nGli alleati con questa battaglia si proponevano da un lato di consolidare il possesso della Strada statale 76 della Val d'Esino: direttrice stradale che doveva essere percorsa in sicurezza dal I Corpo canadese e dal V Corpo britannico nel loro trasferimento verso il versante adriatico, per poi essere impiegati nell'attacco alla Linea Gotica.\nDall'altro lato si inserisce nel progressivo avanzare verso Nord del fronte di guerra che si stava ormai approssimando alla Linea Gotica.\nStoria.\nIn seguito alla liberazione di Ancona, avvenuta il 18 luglio 1944, l'esercito tedesco si attest\u00f2 lungo il crinale spartiacque tra la valle del Misa a Sud e la valle del Cesano a Nord. La linea di difesa attraversava le Marche trasversalmente dalla costa sino agli Appennini passando per Scapezzano, Santa Lucia, Monterado, Corinaldo, Castelleone di Suasa, Loretello, Palazzo e Caudino.\nSul fronte alleato il II Corpo polacco era attestato nella zona del fronte pi\u00f9 prossimo alla costa adriatica, la 3\u00aa Carpazi direttamente sulla costa e alla sinistra la 5\u00aa divisione Kresowa, mentre il Corpo Italiano di Liberazione si occupava dell'altra met\u00e0 della lunghezza del fronte, nelle zone pi\u00f9 interne dell'entroterra.\nLa battaglia ebbe inizio nella mattina del 9 agosto: i polacchi attaccarono Scapezzano, Santa Lucia, La Croce e Monterado. Il C.I.L. attacc\u00f2 e conquist\u00f2 Monterado e Santa Maria. La battaglia dur\u00f2 per due giorni e cost\u00f2 complessivamente al corpo polacco 82 morti, 304 feriti e 4 dispersi, mentre sul campo tedesco si contarono 200 morti, 600 feriti e 300 prigionieri.\nIl 9 agosto venne occupata Serra Sant'Abbondio mentre l'11 agosto Frontone.\nI tedeschi non resistettero all'offensiva alleata e si dovettero ritirare sul crinale spartiacque tra la valle del Cesano e la valle del Metauro.\nLa vittoria alleata permise il raggiungimento della valle del Cesano e l'interruzione delle comunicazioni stradali sulla direttrice Pergola-Cagli."}
{"id": "2344359", "revid": "767487", "url": "https://it.wikipedia.org/wiki?curid=2344359", "title": "Robert Ayers", "text": "Carriera.\nDenver Broncos.\nAl draft NFL 2009, Ayers fu selezionato come 18\u00aa scelta assoluta dai Broncos. Il 4 agosto 2009 firm\u00f2 un contratto di 5 anni con 9,7 milioni di dollari garantiti. Debutt\u00f2 nella NFL il 13 settembre 2009 come outside linebacker contro i Cincinnati Bengals indossando la maglia numero 56.\nNella stagione 2010 salt\u00f2 5 partite consecutive per un grave infortunio al piede.\nNella stagione 2011, Ayers pass\u00f2 al numero di maglia 91 e si spost\u00f2 nella posizione di defensive end. Quell'anno disput\u00f2 tutte le 16 partite di cui 13 da titolare.\nNella stagione regolare 2013, Ayers mise a segno un primato in carriera di 5,5 sack. Il 19 gennaio 2014, nella finale della AFC, i Broncos batterono i New England Patriots qualificandosi per il Super Bowl XLVIII, la prima presenza della franchigia dal 1998, in una gara in cui Ayers mise a segno un sack su Tom Brady. Denver fu sconfitta nella finalissima dai Seattle Seahawks per 43-8.\nNew York Giants.\nIl 2 aprile 2014, Ayers firm\u00f2 con i New York Giants.\nTampa Bay Buccaneers.\nL'11 marzo 2016, Ayers firm\u00f2 un contratto triennale coi Tampa Bay Buccaneers del valore di 21 milioni di dollari.\nDetroit Lions.\nIl 27 agosto 2018, Ayers firm\u00f2 un contratto di un anno con i Detroit Lions."}
{"id": "2344362", "revid": "287204", "url": "https://it.wikipedia.org/wiki?curid=2344362", "title": "Atletica leggera ai XIII Giochi paralimpici estivi", "text": "Le gare di atletica leggera ai XIII Giochi paralimpici estivi si sono tenute a Pechino nello Stadio nazionale di Pechino dall'8 al 17 settembre 2008. Sono state assegnate un totale di 160 medaglie d'oro. Si sono qualificati atleti provenienti da 111 nazioni (696 uomini e 332 donne) che hanno partecipato alle gare di atletica leggera.\nClassificazioni.\nAgli atleti \u00e8 stata data una classificazione a seconda del tipo e la portata della loro disabilit\u00e0. Il sistema di classificazione consente agli atleti di competere contro altri con un analogo livello di funzione.\nLe classificazioni sono le seguenti:\nLe classi sono indicate con dei prefissi: \"T\" (che significa sulla pista), \"F\" (sul campo) e \"P\" (gli eventi di pentathlon)."}
{"id": "2344363", "revid": "119848203", "url": "https://it.wikipedia.org/wiki?curid=2344363", "title": "La strada di Puh", "text": "La strada di Puh (\"The House at Pooh Corner \", 1928) conosciuto anche come La strada di Winnie Puh \u00e8 il secondo libro della serie per ragazzi scritta da A. A. Milne e illustrata da E. H. Shepard con protagonista l'orso Winnie Puh.\nCome per il libro precedente (\"Winnie Puh\") i capitoli del libro costituiscono altrettanti racconti brevi.\nFu seguito, dopo la morte di Milne, dal sequel autorizzato \"Ritorno al bosco dei cento acri\".\nTraduzione Italiana.\nLa traduzione italiana per i due volumi editati dalla Salani Editore \u00e8 di Luigi Spagnol, che ha adottato una traduzione molto fedele al testo originale del libro. Cos\u00ec i personaggi di Pimpi, Ih-Oh, Uffa, Tappo, Kanga e Ro nel libro assumono il nome di Porcelletto, Isaia, Gufo, Coniglio, Can e Guro per rispettare il testo originale inglese. Winnie the Pooh assume il nome di Winnie Puh perch\u00e9 all'epoca della prima edizione del libro, nel 1993 l'orsetto era conosciuto proprio con questo nome.\nAdattamenti cinematografici.\nLe trasposizioni del capitolo secondo, del capitolo quarto, del capitolo settimo, di parte del capitolo ottavo, del capitolo nono e di parte del capitolo decimo sono incluse nel lungometraggio della Disney Le avventure di Winnie the Pooh, assieme alle trasposizioni di alcuni capitoli del primo libro.\nIl capitolo primo \u00e8 stato adattato per il lungometraggio disneyano Pimpi, piccolo grande eroe\nParte del quarto e del settimo capitolo \u00e8 stata trasposta nel cortometraggio disneyano del 1974 \"Tigro e Winny-Puh a tu per tu\".\nIl quinto capitolo \u00e8 stata la base del film \"Winnie the Pooh - Nuove avventure nel Bosco dei 100 Acri\"."}
{"id": "2344366", "revid": "729019", "url": "https://it.wikipedia.org/wiki?curid=2344366", "title": "Yamaha XJ 900 S Diversion", "text": "La Yamaha XJ 900 S Diversion era una motocicletta costruita tra il 1994 ed il 2003 dalla Yamaha Motor in Giappone, ed importata in Italia.\nFu lanciata nel 1994 come sport-tourer, con una linea ed un aspetto generale ispirati a quelli del modello XJ 600 S Diversion, dal quale riprese la denominazione. La moto privilegiava il confort di viaggio rispetto alle prestazioni assolute; in quest'ottica vanno inquadrate scelte come il motore raffreddato ad aria e di potenza relativamente limitata, e soprattutto la trasmissione finale ad albero, con giunto cardanico e coppia conica."}
{"id": "2344367", "revid": "686936", "url": "https://it.wikipedia.org/wiki?curid=2344367", "title": "Jeremy Maclin", "text": "Carriera professionistica.\nPhiladelphia Eagles.\nAl draft NFL 2009, Maclin fu selezionato come 19\u00aa scelta assoluta dai Philadelphia Eagles. Il 3 agosto 2009 firm\u00f2 un contratto di 5 anni per un totale di 15,5 milioni di dollari, di cui 9,5 milioni garantiti. Debutt\u00f2 nella NFL il 13 settembre contro i Carolina Panthers indossando la maglia numero 18, mettendosi subito in luce nella sua stagione da rookie, terminata con 773 yard ricevute e quattro touchdown. L'anno successivo sal\u00ec a 964 yard e segn\u00f2 dieci touchdown.\nIl 3 agosto 2011 \u00e8 stato messo sulla lista degli infortuni non legati al football americano. Dopo accertamenti sulla possibilit\u00e0 di avere un linfoma il 17 agosto, gli esiti furono dichiarati negativi e Maclin ottenne l'autorizzazione per tornare alle proprie attivit\u00e0 agonistiche il 27 agosto.\nA causa della rottura del legamento crociato anteriore subita il 27 luglio 2013 all'inizio del training camp, Maclin fu costretto a saltare tutta la stagione 2013. Il 28 febbraio 2014 firm\u00f2 un prolungamento annuale con gli Eagles del valore massimo di 6 milioni di dollari, di cui 3,5 milioni garantiti. Torn\u00f2 in campo nella settimana 1 della stagione 2014 risultando subito decisivo nella vittoria in rimonta sui Jacksonville Jaguars segnando il touchdown del sorpasso su passaggio da 68 yard del quarterback Nick Foles. La domenica successivo fu ancora decisivo quando nel quarto periodo segn\u00f2 il touchdown del pareggio, con gli Eagles che andarono poi a vincere nei secondi finali sui Colts. Per la terza gara consecutiva and\u00f2 a segno contro i Washington Redskins, terminando con 154 yard nella vittoria dei suoi. Nella settimana 9, Maclin ricevette dal quarterback di riserva Mark Sanchez 158 yard e 2 touchdown, trascinando la sua squadra alla vittoria sui Texans e venendo premiato come miglior giocatore offensivo della NFC della settimana. La sua stagione si chiuse con un nuovo primato in carriera di 1.318 yard ricevute e pareggiando quello per TD segnati, con dieci, venendo convocato per il suo primo Pro Bowl al posto dell'infortunato Demaryius Thomas. Fu inoltre inserito al 61\u00ba posto nel NFL Top 100, la classifica dei migliori cento giocatori della stagione.\nKansas City Chiefs.\nL'11 marzo 2015, Maclin firm\u00f2 un contratto quinquennale del valore di 55 milioni di dollari coi Kansas City Chiefs, ritrovando il suo ex allenatore Andy Reid. La prima gara d'alto livello la disput\u00f2 nel Monday Night del terzo turno contro i Packers in cui ricevette 141 yard e segn\u00f2 un touchdown. Fu il primo TD su ricezione per un wide receiver dei Chiefs dalla stagione 2013. La seconda marcatura la segn\u00f2 nell'ottavo turno a Londra contro i Lions. Nella settimana 12 ricevette un nuovo massimo stagionale di 160 yard con un touchdown nella quinta vittoria consecutiva dei Chiefs. Sette giorni dopo segn\u00f2 per la prima volta 2 TD con la maglia dei Chiefs nella vittoria in casa dei Raiders. La sua stagione regolare si chiuse guidando i Chiefs con 1.088 yard ricevute e 8 touchdown. Nel 2016, Maclin perse quattro partite a causa di un infortunio all'inguine, chiudendo con 44 ricezioni per 536 yard ricevute e 2 touchdown. Il 2 giugno 2017 fu svincolato.\nBaltimore Ravens.\nL'11 giugno 2017, Maclin firm\u00f2 un contratto biennale con i Baltimore Ravens. Nella prima partita con la nuova maglia and\u00f2 subito a segno su un passaggio da 20 yard di Joe Flacco."}
{"id": "2344369", "revid": "287204", "url": "https://it.wikipedia.org/wiki?curid=2344369", "title": "Storia di Ciampino", "text": "Sotto il profilo artistico e archeologico la storia di Ciampino \u00e8 crocevia e importante punto di riunione tra la capitale dell'impero e i castelli.\nGli insediamenti umani del tempo (ville, tombe) si ripartivano perfettamente dove oggi noi, siamo abituati a vedere le stazioni di Capannelle e Casa Bianca. Tra le scoperte fatte ci furono ritrovamenti di fistole, belle sculture, fra le quali un Ercole, un Apollo e un Eroe ora nel museo delle terme in Roma. Ricordiamo pure tombe arcaiche e nell'attuale via Mura dei Francesi, scavi fruttarono la scoperta di un edificio medievale.\nRelativamente a Ciampino, il Seicento \u00e8 un secolo interessante. Un illustre signore ,scienziato ed archeologo, Giovanni Giustino Ciampini prende possesso di un casale nella localit\u00e0 Ad Decimum trasformandolo in un salotto culturale. Alla sua morte, la villa viene indicata sulle mappe catastali come il Casale di Ciampino.\nAccanto a qualche edificio padronale la piana ciampinese presenta condizioni di vita estremamente povera. La caratteristica della popolazione \u00e8 la grande mobilit\u00e0 come insediamenti poco stabili e quindi non si pu\u00f2 parlare di persone qui residenti.\nLa formazione del nodo ferroviario getta le basi per una successiva urbanizzazione del territorio. Eppure nel 1901 di abitanti a Ciampino nessuna traccia. Solo nel 1910 un gruppo di persone decide di costruire la Cooperativa Colli Parioli con l'acquisto del terreno che d\u00e0 vita al centro cittadino. Le costruzioni iniziano nel 1916 e, in questo stesso anno viene aperta una stazione dei carabinieri e si evince che la zona \u00e8 priva di abitazioni. \u00c8 anche l'anno che vede sorgere il campo di aviazione, una realt\u00e0 che d\u00e0 un innegabile impulso al territorio. \u00c8 una base militare costruita per ragioni belliche.\nFinalmente il censimento ISTAT del 1921 offre dati significativi per Ciampino: 154 abitanti residenti. Ci sono un po' di case ma ancora non c'e una chiesa che viene eretta e proclamata nel 1925 con il nome Sacro Cuore di Ges\u00f9. In contemporanea alle spalle della chiesa, si assiste alla posa della prima pietra per la costruzione di una casa religiosa con annesso un collegio per signorine dell'alta borghesia. \u00c8 il primo grande edificio della zona, munito di ogni conforto, praticamente un collegio di classe. Superba realt\u00e0 architettonica, \u00e8 formato da vari corpi di fabbricato, con sobri e ampi parlatoi, sale da studio, aula di geografia, biblioteca, salone con teatro e persino un piccolo museo.\nNel frattempo l'ascesa al potere del Partito Fascista non crea sconvolgimenti alla vita del paese.\nI nomi delle vie e delle piazze mutano: Margherita di Savoia (della Pace), via Principe di Piemonte (S. Francesco d'Assisi).\nNel 1924 continua lo sviluppo dell'aeroporto che viene diviso in 2 zone: Nord e Sud. Quest'ultima destinata agli aeroplani militari, la prima lasciata alle esigenze dei dirigibili. Ed \u00e8 proprio il dirigibile a scrivere una pagina di storia ciampinese.\nAccanto all'aeroporto nascono i primi servizi pubblici. Si provvede all'apertura di una scuola elementare, modesta ma dignitosa, per lo svago apre la sala cinematografica \u201cVittoria\u201d, nei pressi della stazione ferroviaria. Si propongono alcune trattorie, aprono alcuni caff\u00e8 tra cui \u201cRadio\u201d di Aristide Del Bufalo, fraschette e spacci alimentari.\nCon lo scoppio della guerra, il 19/07/43 il paese subisce un pesante bombardamento dal cielo. Obiettivo il campo d'aviazione che subisce i danni maggiori. Il bel collegio del Sacro Cuore, diventato caserma tedesca, viene centrato riportando gravissimi danni.\nFinita la guerra si comincia a pensare al futuro e la vita riprende, cos\u00ec come l'attivit\u00e0 economica. \nNel 1945 si costituisce la \u201cCantina Sociale Cooperativa\u201d di Marino. \nI primi anni '60 non vedono grossi mutamenti. Ma \u00e8 a partire dalla met\u00e0 del decennio che Ciampino vive un boom edilizio, a cui non fa eco una rete di servizi adeguata alle esigenze. Ecco i doppi e persino i tripli turni nelle scuole.\nMolti appartamenti sono privi di acqua potabile, il verde resta solo un ricordo, cancellato da questa colata di cemento.\nIn campo editoriale, in via Lucrezia Romana sorge nel 1964 lo stabilimento tipografico dei Fratelli Spada, che diviene presto conosciuto in campo nazionale per la pubblicazione di fumetti, quali \u201cMandrake\u201d e \u201cFlash Gordon\u201d apprezzati da piccoli e non.\nNel 1974 Ciampino diviene comune d'Italia e nel secondo quinquennio degli anni '80 vede consolidarsi la crescita della cittadina.\nAgli inizi del 1996, la citt\u00e0 grazie al volontariato avvia una sottoscrizione che coinvolge associazioni e cittadini e si dota di un'ambulanza.\nTraguardo significativo \u00e8 dato dalla Casa Comunale e l'inaugurazione della biblioteca comunale intitolata a Pier Paolo Pasolini il 23 maggio 1997. A sottolineare l'importanza dell'evento la presenza del Ministro dei Beni Culturali, On. Walter Veltroni.\nIl '99 vede l'arrivo in citt\u00e0 del Presidente della Repubblica Oscar Luigi Scalfaro, che apre la serie di celebrazioni per ricordare i primi 25 anni di vita del nuovo comune.\nCon l'anno Giubilare del 2000, che ha caratterizzato il nostro paese come Citt\u00e0 della pace, dell'amicizia e dell'accoglienza, sono migliaia i giovani, venuti da ogni parte del mondo che, a motivo della loro partecipazione alla 15\u00aa edizione della Giornata mondiale della giovent\u00f9 2000, sono ospiti nelle scuole e nelle parrocchie ciampinesi."}
{"id": "2344373", "revid": "767487", "url": "https://it.wikipedia.org/wiki?curid=2344373", "title": "Brandon Pettigrew", "text": "Carriera professionistica.\nDetroit Lions.\nPettigrew fu scelto nel corso del primo giro del Draft 2009 dai Detroit Lions. Debutt\u00f2 come professionista il 13 settembre 2009 contro i New Orleans Saints indossando la maglia numero 84. A causa di un infortunio al ginocchio il 1\u00ba dicembre 2009 fu inserito in lista infortunati. La stagione successiva disput\u00f2 tutte le 16 gare della stagione regolare come titolare, terminando con 722 yard ricevute e 4 touchdown. Nel 2011 gioc\u00f2 ancora stabilmente come titolare, portando i propri primati personali a 777 yard ricevute (settimo tra i tight end della lega) e 5 touchdown, coi Lions che si qualificarono ai playoff dopo un decennio. Nel 2012 ricevette 567 yard e 3 TD in 14 presenze.\nIl primo touchdown della stagione 2013, Pettigrew lo segn\u00f2 nella settimana 7 contro i Cincinnati Bengals mentre il secondo contro i Tampa Bay Buccaneers nella settimana 12.\nVittorie e premi.\n\"Nessuno\""}
{"id": "2344375", "revid": "1121152", "url": "https://it.wikipedia.org/wiki?curid=2344375", "title": "Trattato di Chinon", "text": "Il trattato di Chinon fu un trattato firmato dal re di Francia Filippo Augusto e il re di Inghilterra Giovanni Senzaterra il 18 settembre del 1214 a Chinon.\nIl trattato fece seguito alla vittoria francese del 27 luglio dello stesso anno nella battaglia di Bouvines, nella quale il re francese aveva sconfitto l'alleanza del re inglese con il conte delle Fiandre Ferdinando e con l'imperatore tedesco Ottone IV.\nIn base al trattato il re d'Inghilterra dovette abbandonare i possedimenti plantageneti a nord della Loira (Berry, Turenna Maine e Angi\u00f2), che passarono ai domini della corona francese, ormai comprendenti circa un terzo della Francia attuale, e dovette pagare 60.000 lire. Conservava solo la Guienna, che comprendeva la parte occidentale del ducato di Guascogna e una piccola porzione dell'Aquitania sud-occidentale."}
{"id": "2344389", "revid": "686936", "url": "https://it.wikipedia.org/wiki?curid=2344389", "title": "Alex Mack", "text": "Carriera.\nCleveland Browns.\nAl draft NFL 2009, Mack \u00e8 stato selezionato come 21\u00aa scelta assoluta dai Cleveland Browns. Il 25 luglio 2009 ha firmato un contratto di cinque anni, debuttando nella NFL il 13 settembre 2009 contro i Minnesota Vikings con la maglia numero 55.\nL'emittente televisiva Nickelodeon ha creato uno spettacolo liberamente ispirato alla sua vita. Alex Mack \u00e8 stato un programma televisivo americano per insegnare ai bambini sui pericoli delle droghe e malattie sessualmente trasmissibili.\nHa debuttato fin dall'inizio e ha chiuso la sua prima stagione molto bene, facendo solamente una sola penalit\u00e0. L'anno successivo venne convocato per il suo primo Pro Bowl in carriera.\nNel 2013 Mack ha giocato per la quinta stagione consecutiva tutte le 16 gare come titolare, venendo premiato con la seconda convocazione al Pro Bowl in carriera e inserito nel Second-team All-Pro dall'Associated Press, mentre \"The Sporting News\" lo ha inserito nel First-team.\nIl 13 ottobre 2014, nella vittoria contro i Pittsburgh Steelers, Mack si ruppe il perone, perdendo tutto il resto della stagione. Tornato in campo l'anno seguente, fu convocato per il terzo Pro Bowl in carriera.\nAtlanta Falcons.\nIl 9 marzo 2016, Mack firm\u00f2 un contratto quinquennale con gli Atlanta Falcons. Nella prima stagione con la nuova maglia fu convocato per il suo quarto Pro Bowl e inserito nel Second-team All-Pro Il 5 febbraio 2017, malgrado una frattura al perone, Mack part\u00ec come titolare nel Super Bowl LI in cui i Falcons furono battuti ai tempi supplementari dai New England Patriots dopo avere sprecato un vantaggio di 28-3 a tre minuti dal termine del terzo quarto.\nSan Francisco 49ers.\nNel marzo del 2021 Mack firm\u00f2 un contratto di un anno del valore di 5,5 milioni di dollari con i San Francisco 49ers. A fine anno fu convocato per il suo settimo Pro Bowl al posto dell'infortunato Jason Kelce."}
{"id": "2344394", "revid": "599", "url": "https://it.wikipedia.org/wiki?curid=2344394", "title": "Funzioni generatrici", "text": ""}
{"id": "2344397", "revid": "767487", "url": "https://it.wikipedia.org/wiki?curid=2344397", "title": "At the Reservoir", "text": "At the Reservoir \u00e8 un EP del cantautore Duncan Sheik, che contiene sei brani eseguiti dal vivo e un cover di \"Fake Plastic Trees\" dei Radiohead."}
{"id": "2344401", "revid": "1543377", "url": "https://it.wikipedia.org/wiki?curid=2344401", "title": "Mitologia di William Blake", "text": "I libri profetici del poeta ed artista inglese William Blake contengono una ricca mitologia (mitopoiesi) inventata, nella quale Blake codific\u00f2 le sue rivoluzionarie idee politiche e spirituali come profezie di una nuova era. Questo desiderio di creare una propria cosmogonia fu il suo lavoro principale, la sua mitologia spesso descriveva da una parte la lotta tra la ragione e l'amore irrazionale, dall'altra tra l'educazione e la morale.\nFonti.\nLe maggiori ispirazioni di William Blake furono il \"Paradiso Perduto\" ed il \"Paradiso riconquistato\" di John Milton, le visioni di Emanuel Swedenborg e la scrittura semicabalistica di Jacob Boehme. La visione di Blake and\u00f2 oltre, non solo ampli\u00f2 lo scenario della rivelazione Biblica, ma cerc\u00f2 anche di trascenderla unendo ad essa le proprie interpretazioni del druidismo e del paganesimo.\nLa caduta di Albione.\nLa pi\u00f9 lunga esposizione del suo personale ciclo mitologico fu anche la sua pi\u00f9 lunga poesia, lasciatoci come manoscritto al tempo della sua morte. In quest'opera Blake descrive la caduta di Albione, che \"era originariamente quadruplo e al tempo stesso diviso\".\nAlbione si divide in quattro parti che riprendono i quattro Zoa:\nIl pantheon di Blake include inoltre delle emanazioni femminili che si sono separate dall'originale essere maschile, cos\u00ec come Eva si separ\u00f2 da Adamo:\nLa caduta di Albione, la sua divisione nei quattro Zoa e le loro emanazione sono il tema centrale di \"\".\nRintrah appare inizialmente in \"Il matrimonio del cielo e dell'inferno\", personificando la collera rivoluzionaria, viene poi inserito insieme agli spiriti della ribellione in \"Le visioni dei figli di Albione\":\nLa mitologia e il libro profetico.\nGli studi fatti sull'opera di William Blake non hanno portato ad una visione unica della sua mitologia, i suoi personaggi sono probabilmente da considerarsi come stereotipi sociali, tramite i quali Blake rappresenta le sue idee politiche, d'altra parte le motivazioni psicologiche del suo lavoro sono state sviscerate e sono ora pi\u00f9 accessibili di quanto non lo fossero un secolo fa.\nAltre opere sul pantheon di Blake:"}
{"id": "2344408", "revid": "599013", "url": "https://it.wikipedia.org/wiki?curid=2344408", "title": "Radim \u0158ezn\u00edk", "text": "Carriera.\nNazionale.\nHa partecipato al Campionato mondiale di calcio Under-20 2009 con la selezione ceca Under-20.\nIl 3 settembre 2014 ha esordito con la Nazionale maggiore nell'amichevole Repubblica Ceca-Stati Uniti (0-1)."}
{"id": "2344410", "revid": "773636", "url": "https://it.wikipedia.org/wiki?curid=2344410", "title": "Pieve di Santa Maria a Coeli Aula", "text": "La pieve di Santa Maria \u00e8 un edificio religioso situata a Coeli Aula, nel comune di Montespertoli, in provincia di Firenze, arcidiocesi della medesima citt\u00e0.\nStoria.\nLa pieve di Coeli Aula ha origini antichissime; le prime testimonianze risalgono al IX e al X secolo. Nell'XI secolo nel suo territorio ebbero possessi i Conti Cadolingi e la Badia Fiorentina. Grazie forse alle donazioni di questi enti la chiesa, nel 1093, si dot\u00f2 di un battistero che le venne costruito davanti alla facciata.\nMolto intensi furono i rapporti con la curia di Firenze durante il XII secolo. Il pievano di Coeli Aula aveva infatti importanti incarichi nell'episcopato: il pievano Bernardo fu nominato procuratore vescovile nel 1148 e dal canto suo all'arcivescovo spettava \"Homagium, vassallagium atque dominium super fideles, vassallos et personas de Celi-Aula cum eorum territoriis\".\nAlla pieve di Coeli Aula, nel medioevo chiamata anche \"Cilicciaola\", facevano capo otto chiese suffraganee e nel 1260 era ancora censuaria della mensa vescovile visto che in quell'anno il suo rettore si impegn\u00f2 a pagare 15 staia di grano per il mantenimento dell'esercito fiorentino.\nA cavallo tra il XIII e il XIV secolo la situazione economica della pieve non era florida, come dimostrano le decime pagate nel 1276 e nel 1302 limitate a sole 10 lire annue e a causa di questo, il 27 aprile 1301, il pievano chiese un mutuo all'economo della diocesi.\nFino al XVIII secolo la chiesa non fu oggetto di lavori di restauro, tanto che in una visita pastorale del 1657 veniva ricordato soltanto l'oratorio \"S. Joannis prope Ecclesiam Plebanam ... in quo est fons Baptesimalis dictae Plebanie\", e da ci\u00f2 si evince che l'antico battistero era stato trasformato in oratorio.\nAll'inizio del Settecento la chiesa venne completamente ricostruita e gi\u00e0 nel 1708 risulta che la Compagnia di Santa Croce avesse un proprio altare nella chiesa; nel 1796 era gi\u00e0 stato realizzato il campanile.\nAll'inizio del XIX secolo venne smantellato il battistero e le tarsie marmoree che decoravano il fondo battesimale vennero collocate all'interno della chiesa. Nel 1888 il comune di Montespertoli decise di ricostruire il battistero ma non se ne fece nulla.\nLa chiesa \u00e8 rimasta in funzione fino agli anni sessanta del XX secolo, in seguito fu abbandonata. Nel 1986 fu unita alla parrocchia di Montespertoli e i suoi locali sono stati dati inizialmente in uso all'Associazione Guide e Scouts Cattolici Italiani di Empoli, in seguito nel 1990 \u00e8 stata costituita l'Associazione EIRENE che ispirandosi ai principi dello scautismo gestisce la struttura.\nArchitettura.\nDella pieve originaria non rimane pressoch\u00e9 nulla in quanto i materiali sono stati reimpiegati nella casa canonica e nelle case coloniche circostanti. Sotto l'intonaco moderno del fianco settentrionale si intravede il muro originario realizzato in bozze di arenaria.\nLa chiesa attuale si presenta nella veste conferitole dopo gli ultimi restauri effettuati recentemente. Ha un'unica navata con due cappelle laterali ed \u00e8 conclusa con una scarsella. La facciata \u00e8 semplicissima, con un solo un portale sormontato dai resti di un architrave e da un'unica apertura ad occhio. La chiesa ha un campanile a vela realizzato nel XVIII secolo sul volume della scarsella ed a cui sono state tolte le campane.\nL'interno, privo delle opere d'arte che vi si conservavano, \u00e8 coperto a capriate lignee ed \u00e8 illuminato da una doppia monofora nella scarsella.\nIl Battistero.\nDi fronte alla chiesa sorgeva il battistero a pianta circolare realizzato nel 1093.\nIl battistero esterno alla pieve era presente anche nelle pievi di San Pietro in Bossolo, Sant'Appiano, Sant'Alessandro a Giogoli e nella pieve di Empoli.\nAll'interno era collocato il fonte battesimale a immersione, attribuito a Lino da Siena. Era realizzato con formelle marmoree finemente intagliate che, dopo lo smantellamento della struttura, sono state collocate nella chiesa principale di Montespertoli. Lo stile di alcune parti delle formelle \u00e8 molto simile a quelle che si trovano in un architrave della pieve di Sant'Appiano mentre il fonte doveva essere molto simile a quello della chiesa di Sant'Agata a Sant'Agata di Scarperia e San Piero."}
{"id": "2344413", "revid": "748133", "url": "https://it.wikipedia.org/wiki?curid=2344413", "title": "Spingi tubo", "text": "Lo spingi tubo chiamato anche \"pipe jacking\" o \"pipe ramming (a seconda che la spinta sia garantita da martinetti idraulici o martello pneumatico)\", \u00e8 una tecnologia \"no dig\" che consiste in una trivellazione orizzontale non guidata con successiva infissione di tubi (controtubo o tubo camicia o casing).\nCampo di applicazione.\nCome tutte le tecnologie no dig permette la posa in opera di condotte interrate senza eseguire scavi a cielo aperto.\nLa tecnologia spingi tubo \u00e8 analoga al microtunnelling ma si differenzia da questa per l'assenza di una testa fresante posta sulla testa di perforazione e per il fatto che lo scavo non pu\u00f2 essere direzionato. A causa di quest'ultima caratteristica lo spingitubo non garantisce il mantenimento di una determinata livelletta e pertanto \u00e8 poco indicato nel caso di condotti fognari con funzionamento non in pressione.\nTale tecnologia \u00e8 utilizzata frequentemente per la realizzazione di micro-gallerie rettilinee, di diametri compresi fra i 200\u00a0mm ed i 3500\u00a0mm, necessarie per attraversamenti trasversali di strade statali, linee ferroviarie.\nUna volta realizzato l'attraversamento, (che pu\u00f2 essere completato con due pozzetti in calcestruzzo armato, uno di monte e l'altro di valle, in corrispondenza delle estremit\u00e0 del controtubo o casing), all'interno del controtubo (casing) viene infilata la condotta di linea.\nMateriali.\nLe principali tipologie di tubi camicia per la realizzazione di una perforazione con questa tecnologia sono:\nModalit\u00e0 di realizzazione.\nPrima di effettuare l'attraversamento con la tecnologia delle spingi tubo, individuata la profondit\u00e0 di posa della condotta si predispongono due pozzi, uno di partenza ed uno di arrivo.\nIl pozzo di partenza viene realizzato, ad una adeguata distanza dall'opera da attraversare, e funge da cameretta di spinta. Tale cameretta di norma ha dimensioni in pianta variabili in funzione della lunghezza dei tubi da spingere e dalla disponibilit\u00e0 di aree in superficie (da circa 10,00x4,50 m a circa 14,50x5,50 m); la profondit\u00e0 \u00e8 variabile in funzione della quota dell'attraversamento.\nQuando il tubo camicia viene realizzato con tubazioni in acciaio, dalla direttrice inferiore del tubo alla platea di fondo della cameretta sono necessari circa 60\u00a0cm per poter saldare le tubazioni stesse man mano che vengono spinte all'interno della trivellazione.\nNel caso di manufatti in calcestruzzo armato (es. tubazioni) dalla direttrice inferiore del tubo alla platea di fondo sono necessari circa 40\u00a0cm.\nRealizzata la cameretta di spinta (postazione di spinta), in essa si posiziona l'attrezzatura di perforazione e spinta del tubo camicia costituita da:\nDalla cameretta di lancio l'avanzamento delle tubazioni, in c.a. o di quelle in acciaio saldate, avviene per mezzo di una centrale idraulica che agisce con i martinetti sull'ultimo elemento tubolare posizionato facendo progressivamente avanzare all'interno della micro-galleria tutti gli altri elementi tubolari posizionati precedentemente.\nMan mano che lo scavo procede i martinetti si ritirano consentendo l'inserimento progressivo di altri conci in coda fino a quando non viene raggiunto il pozzo di arrivo.\nI martinetti fanno contrasto su un muro in calcestruzzo armato (o in acciaio) detto di controspinta opportunamente dimensionato.\nRealizzazione dei pozzi.\nI pozzi (postazioni), possono essere armati perimetralmente (palancole, pali, ecc.) o con le pareti di scavo opportunamente svasate. Quando raggiungono profondit\u00e0 considerevoli devono essere rivestiti in calcestruzzo armato al fine di contrastare le spinte del terreno.\nIl pozzo di partenza (postazione di spinta) deve essere di regola pi\u00f9 grande di quella di arrivo poich\u00e9 deve ospitare il muro di controspinta e la slitta di scorrimento lungo la quale vengono sfilati i conci di tubo che vengono aggiunti man mano che lo scavo avanza nel terreno.\nLimiti applicativi.\nGeneralmente l'attrito che si viene a creare fra gli elementi e la parete scavata limita l'avanzamento ad un massimo di 60\u00a0m, nel caso si debbano raggiungere lunghezze maggiori si dovr\u00e0 ricorrere a centrali di spinta intermedie."}
{"id": "2344414", "revid": "287204", "url": "https://it.wikipedia.org/wiki?curid=2344414", "title": "Myctophum punctatum", "text": "Il pesce lanterna puntato (Myctophum punctatum) \u00e8 un pesce abissale della famiglia Myctophidae.\nDistribuzione e habitat.\nQuesto pesce \u00e8 presente nel mar Mediterraneo (pi\u00f9 raro nelle regioni orientali) e nell'intero Oceano Atlantico settentrionale. Nei mari italiani \u00e8 comune nei bacini pi\u00f9 profondi come il mar Ligure e lo Stretto di Messina, dove si trova spiaggiato con frequenza. Ha abitudini pelagiche di profondit\u00e0, si trova fino almeno a 2000 metri e di notte risale a profondit\u00e0 meno elevate, talvolta fino in superficie (migrazione nictimerale).\nDescrizione.\nCome tutti i pesci lanterna si distingue dalle specie affini unicamente dall'osservazione della disposizione dei fotofori, in questa specie i fotofori SAO (vedi legenda nella voce della famiglia Myctophidae) sono disposti su una linea obliqua e quasi dritta (l'inferiore \u00e8 disposto pi\u00f9 in alto del VO pi\u00f9 inferiore ma pi\u00f9 in basso del VLO) ed il POL \u00e8 sito pi\u00f9 in avanti rispetto alla pinna adiposa. Da 7 a 9 AO anteriori ed 8-10 posteriori. Dimorfismo sessuale presente: i maschi hanno da 1 a 3 piccoli fotofori nella parte superiore del peduncolo caudale, le femmine ne hanno da 2 a 6 nella parte bassa del peduncolo caudale.\nIl colore del pesce \u00e8 argenteo brillante con pinne bluastre ed iride dell'occhio argentea. Appena preso in mano perde le squame e diventa grigiastro.\nPu\u00f2 raggiungere i 10 cm di lunghezza.\nAlimentazione.\nSi ciba di organismi planctonici come copepodi ed altri crostacei.\nRiproduzione.\nLa femmina depone 800-900 uova; le larve che se ne schiudono hanno occhi su un peduncolo.\nPesca.\nTalvolta catturato in buone quantit\u00e0 dalle reti a strascico, il suo valore sui mercati \u00e8 nullo. La carne \u00e8 buona, simile a quella dell'acciuga."}
{"id": "2344415", "revid": "281901", "url": "https://it.wikipedia.org/wiki?curid=2344415", "title": "Pesce lanterna puntato", "text": ""}
{"id": "2344417", "revid": "767487", "url": "https://it.wikipedia.org/wiki?curid=2344417", "title": "Humming Along", "text": "Humming Along \u00e8 un EP del cantautore Duncan Sheik, pubblicato nel 1998 simultaneamente all'album \"Humming\".\nL'EP, realizzato esclusivamente per il mercato indipendente, contiene cover di brani di artisti come Nick Drake, Depeche Mode, The Smiths e David Sylvian."}
{"id": "2344418", "revid": "264580", "url": "https://it.wikipedia.org/wiki?curid=2344418", "title": "Evander Hood", "text": ""}
{"id": "2344423", "revid": "228587", "url": "https://it.wikipedia.org/wiki?curid=2344423", "title": "Merda", "text": "Merda (dal latino \"merda\") \u00e8 un sostantivo della lingua italiana che, nella sua accezione primaria, indica le feci umane o animali. \u00c8 principalmente usato in ambito colloquiale ed \u00e8 ritenuto un termine volgare, normalmente da evitare in contesti formali. La sua etimologia appare collegata al tema \"*mard\" (da una forma fondamentale \"smard-\"), come ad esempio \"smradu\", lituano \"smirdas\" (puzzare), o anche il greco \"smerdal\u00e8os\" (orrido).\nLinguistica.\nOrigine e significato.\nLa naturale sensazione di disgusto per gli escrementi (detta \"coprofobia\") \u00e8 alla base della valenza negativa che molte culture vi associano. Nell'italiano moderno, questa valenza negativa si riscontra pienamente nella parola \"merda\", ed \u00e8 mitigata nei suoi molti sinonimi. Il termine \"merda\" \u00e8 considerato generalmente una parolaccia, e il suo uso al di fuori del linguaggio colloquiale \u00e8 oggi deprecato come offensivo, oppure come espressione volgare per manifestare le proprie idee riguardo alle diverse situazioni che possono essere di disagio o negative. Viene usato in modo volgare per insultare una persona o un oggetto.\nL'uso come qualificativo e interiezione.\nUn caso particolare \u00e8 la locuzione \"di merda\" (o \"merda di\"), usata come qualificativo in senso di \"pessimo\": \u00abuna situazione di merda\u00bb, una situazione spiacevolissima; \u00abun uomo/pezzo di merda\u00bb, un uomo esecrabile, un farabutto; ricorre frequentemente nelle esclamazioni del linguaggio triviale: \u00abChe merda di film!\u00bb. L'espressione \u00abessere/stare/trovarsi nella merda\u00bb significa essere nei guai. Tra le frasi polirematiche, possiamo citare \u00abavere la merda fino al collo\u00bb e \u00abessere una merda\u00bb. Si pu\u00f2 usare anche l'espressione \u00abChe merda!\u00bb per indicare una situazione sfortunata.\nSinonimi e alternative lessicali.\nEsistono per quasi tutti gli usi linguistici, per ogni dialetto, diverse alternative alla parola merda.\nLa parola \"merda\" in cinque lingue romanze.\nNelle lingue di altri ceppi, la parola non mostra parentela, e.g. inglese \"shit; crap (latino \"crappa\")\"\nL'uso della merda nell'arte e nella letteratura.\nNel passo dantesco di Inf. XVIII, 116-117 (\u00abvidi un col capo s\u00ec di merda lordo / che non parea s'era laico o cherco\u00bb), c'\u00e8 un uso \"comico\" della parola. Siamo in Malebolge, seconda bolgia, nello sterco sono tuffati adulatori e lusingatori. Il personaggio dei due versi \u00e8 il lucchese Alessio Interminelli. Vicino a lui la meretrice Taide (di cui parla il poeta latino Terenzio), \u00absozza e scapigliata\u00bb, chiamata da Dante \u00abla puttana\u00bb (v. 133).\nL'atto di mangiare la merda \u00e8 un classico della satira di tutti i tempi. C'\u00e8 un aspetto antropologico legato al mangiare la merda e un aspetto psicologico che colpisce nel profondo. Anticamente era un rito della \"clownerie\" religiosa insieme col bere l'urina: oscenit\u00e0 apotropaiche che celavano sottili valenze simboliche. Gli esempi pi\u00f9 illustri si possono ritrovare nei classici di Aristofane, Plauto, Rabelais, Swift e Sterne.\nL'autore satirico Daniele Luttazzi ha dichiarato che \u00abla satira ha nella merda la sua pietra filosofale\u00bb. In uno \"sketch\" della trasmissione \"Satyricon\", Luttazzi mangiava uno spuntino a base di merda da un elegante vassoio d'argento. Il comico ha, successivamente, spiegato: \u00abc'\u00e8 un legame fra comicit\u00e0 e televisione in particolare: il fatto del corpo in primo piano che pu\u00f2 essere esacerbato da certi \"sketch\". E l\u00ec ero ben consapevole del caos che si sarebbe scatenato: mangiando, facendo quel gesto. In realt\u00e0 era un gesto cristico, assumevo su di me la merda del mondo e della televisione.\u00bb\nRecentemente, Marco Paolini in un suo spettacolo ha presentato l'aneddoto del mangiare la merda come punizione da ragazzi per chi non avesse superato una prova di coraggio. Interrotti per motivi esterni, uno dei ragazzi si recava di notte a mangiare la sua parte, e Paolini descriveva il gesto in modo epico, come fosse quella la vera prova di coraggio.\nIl premio Nobel per la letteratura Dario Fo, intervistato durante la trasmissione \"Satyricon\", ha citato come esempi dell'uso della merda nella satira e nel teatro: \"La fame dello Zanni\" di Ruzante, un canovaccio in cui Arlecchino si cala le brache e lancia la cacca (finta) addosso al pubblico.\nUn uso comune dei lavoratori di teatro in vari paesi del mondo, sia per quanto riguarda gli attori che per quanto riguarda il personale tecnico, \u00e8 augurarsi il successo con le parole \"Merda, merda, merda!\" Questa usanza deriva dal fatto che, in passato, agli spettacoli di successo accorrevano molti nobili con le loro carrozze e cavalli, riempiendo di escrementi i dintorni del teatro. Quindi, pi\u00f9 merda c'era per terra, maggior successo aveva lo spettacolo.\nCitata goliardicamente dagli \"Amici miei\" del film di Monicelli (un grande esempio di commedia del cinema italiano degli anni settanta) nell'aria della \"cacatella longa longa... filulella squacquarella\" cantata a squarciagola dai quattro amici nell'ospedale dov'erano allora pazienti, e indirizzata alle sorelle di quel ricovero. L'uso che ne viene fatto in questo caso ha solo del provocatorio e del goliardico: il loro comportamento li spinge a rompere due tab\u00f9, cio\u00e8 a parlare di \"merda\" davanti a delle suore (con l'intenzione di sembrare realmente malati di testa, o semplicemente stupidi). Ci\u00f2 \u00e8 solo per compiere costantemente delle bonarie e gratuite trasgressioni. Nella scena seguente questo loro comportamento far\u00e0 scattare l'ira e la vendetta del primario, che si riveler\u00e0 pi\u00f9 goliardico e sadico di loro altri."}
{"id": "2344424", "revid": "1573940", "url": "https://it.wikipedia.org/wiki?curid=2344424", "title": "Il fiore del sonno profondo", "text": " \u00e8 un manga di Yuana Kazumi. Pubblicato in Giappone nel 2003 ed in Italia nel 2006, \u00e8 la terza opera dell'autrice.\nTrama.\nIl manga racconta la vita di una ragazza, Yuki, che possiede la capacit\u00e0 di prevedere il futuro quando sogna, e sfrutta questa capacit\u00e0 per aiutare gli altri, in seguito incontrer\u00e0 altri due ragazzi Ryune e Ryunosuke anch'essi dotati di capacit\u00e0 speciali.\nYuka, la sorella gemella di Yuki, \u00e8 da anni costretta a dormire in un sonno profondo dal quale non riesce a svegliarsi. I tre cercano quindi di risolvere il mistero legato al lungo sonno della sorella di Yuki, visto che pare non essere l'unica ad essere in quella condizione."}
{"id": "2344427", "revid": "838137", "url": "https://it.wikipedia.org/wiki?curid=2344427", "title": "Filonide", "text": ""}
{"id": "2344430", "revid": "767487", "url": "https://it.wikipedia.org/wiki?curid=2344430", "title": "Donald Brown", "text": "Carriera professionistica.\nIndianapolis Colts.\nal draft NFL 2009 Brown \u00e8 stato selezionato come 27\u00aa scelta assoluta dai Colts. Il 2 agosto 2009 ha firmato un contratto di 5 anni. Ha debuttato nella NFL il 13 settembre 2009 contro i Jacksonville Jaguars indossando la maglia numero 31.\nNel suo primo anno ha trovato poco spazio e ha giocato solamente una partita da titolare. L'anno successivo \u00e8 stato impiegato maggiormente, ha saltato per\u00f2 3 partite per un problema a un muscolo posteriore della gamba.\nNella stagione 2011 ha giocato in tutte le 16 partite dei Colts, con 2 partenze da titolare.\nNella settimana 11 della stagione 2013, Brown ha segnato 2 touchdown contro i Tennessee Titans, risultando decisivo per la vittoria in rimonta dei Colts. Due settimane dopo, preferito come titolare a Trent Richardson, ha corso 54 yard e segnato un touchdown nella vittoria sui Tennessee Titans. Il quinto TD dell'anno lo segn\u00f2 nella penultima gara nella vittoria in trasferta sui Kansas City Chiefs. Il 4 gennaio 2014, nel primo turno di playoff i Colts ospitarono i Kansas City Chiefs. Trovatisi in svantaggio per 38-10 nel terzo quarto, Brown contribu\u00ec alla furiosa rimonta segnando un touchdown su corsa e uno su ricezione, con la sua squadra che and\u00f2 a vincere per 45-44.\nSan Diego Chargers.\nL'11 marzo 2014, Brown ha firmato coi San Diego Chargers un contratto triennale del valore di 10,5 milioni di dollari, 4 milioni dei quali garantiti.\nVittorie e premi.\n\"Nessuno\""}
{"id": "2344431", "revid": "1543377", "url": "https://it.wikipedia.org/wiki?curid=2344431", "title": "Juan Vicente Macip", "text": "Nacque a Fuent de la Higuera, citt\u00e0 che per prima tribut\u00f2 il successo del suo nome che poi si diffuse in tutta la Spagna. \nPer le numerose affinit\u00e0 artistiche con la scuola di Sebastiano del Piombo, alcuni studiosi ritengono che Macip si applic\u00f2 in Italia sotto il maestro, mentre \u00e8 storicamente accertato lo scambio culturale con i pittori italiani che si recavano a Valencia.\nPoco tempo dopo, il cardinale Rodrigo Borgia commission\u00f2 a Francesco Pagano e Paolo da San Leocadio la decorazione della Cattedrale di Valencia. \nA Valencia trascorse la maggior parte dei suoi anni e consegn\u00f2 le sue opere pi\u00f9 importanti. Lo stile \u00e8 caratterizzato dalla cura del particolare, dal sapiente uso del colore, dalla raffinata ideazione concettuale dell'opera. Fu influenzato dalla pittura italiana lombarda e da quella manieristica fiorentina-romana.\nVicente Macip e Juan Macip.\nFiglio d'arte, dell'omonimo Vicente Juan Macip, anch'egli pittore, fu il principale esponente del Rinascimento spagnolo e il pittore pi\u00f9 celebre della citt\u00e0. \nCome in altri casi simili, per distinguere padre e figlio, si utilizzava il patronimico \"Joan de Joanes\". Tuttavia, realizz\u00f2 le prime opere insieme al padre, e permangono problemi di attribuzione per i dipinti anteriori al 1550, anno della morte di Juan Vincent Macip. Sebbene il suo cognome tradisca un'origine legata al lavoro manuale, Macip sostenne la propria origine nobiliare. , nella Cattedrale cittadina dipinse una Sacra Famiglia.\nStile.\nLo stile fu influenzato dalle opere di Sebastiano del Piombo, che aveva potuto osservare nella citt\u00e0 natale, e da quelle di Raffaello che edulcor\u00f2 in un pietismo manierato.. \nLavor\u00f2 sempre al servizio di una committenza religiosa e mai dipinse soggetti a carattere profano. Sembra che, come Luis de Vargas e Fra Angelico, non mancasse mai di accostarsi all'ostia prima di impegnarsi nel lavoro artistico.\nAffresc\u00f2 edifici di culto per vari ordini religiosi: Gesuiti, Domenicani, Minimi, Agostiniani, Francescani, e per le chiese di San Nicol\u00e1s, Santa Cruz, Carmen Calzado, St Esteban, Corona, Temple, San Andr\u00e9s, San Bartolom\u00e9 e San Miguel de los Reyes. Esemplare della sua arte fu l\"'Immacolata Concezione\" nella chiesa dei gesuiti.\nSan Tommaso di Villanova, arcivescovo di Valencia, gli commission\u00f2 una serie di pannelli decorativi sulla vita della Vergine, come modello preparatorio di altrettanti arazzi.\nFama e successo.\nDai contemporanei fu definito \"il secondo Raffaello\"\n(considerato il maggiore artista del Rinascimento spagnolo e chiamato anche \" \"Raffaello iberico\" \").\nOpere.\nDipinse inoltre un \"ritratto di Alfonso V d'Aragona\" conservato nel museo di Saragozza"}
{"id": "2344432", "revid": "1305772", "url": "https://it.wikipedia.org/wiki?curid=2344432", "title": "Pieve di Sant'Agata", "text": ""}
{"id": "2344434", "revid": "228587", "url": "https://it.wikipedia.org/wiki?curid=2344434", "title": "Giardino della Memoria", "text": "Il giardino della Memoria \u00e8 un parco dedicato a tutti i caduti nella lotta contro la mafia. La sua posizione \u00e8 periferica, all'uscita della citt\u00e0 di Palermo, sorge nella frazione di Ciaculli, in una pittoresca e verde zona di circa 25.000 metri quadrati, ricca di agrumeti e alberi da frutto. L'area, che sorge sotto il monte Grifone, \u00e8 nota per il mandarino tardivo di Ciaculli.\nIl giardino della Memoria \u00e8 stato istituito nel sito di Ciaculli il 5 gennaio 2005.\nStoria.\nL'iniziativa del giardino nasce nel 2004 da un'idea del giornalista Leone Zingales , presidente siciliano dell'Unci-Unione nazionale cronisti italiani, che ha coinvolto nell'iniziativa la sezione di Palermo dell'Associazione nazionale magistrati (ANM). Dopo un incontro con il prefetto di Palermo, il 19 luglio 2004 viene collocato un ulivo (dedicato al giudice Paolo Borsellino e ai suoi cinque agenti di scorta della strage di Via D'Amelio) a fianco del monumento alle vittime della mafia in piazza XIII Vittime a Palermo.\nIl luogo dove realizzare il Giardino della Memoria venne individuato a Ciaculli, in un vecchio terreno coltivato a mandarino confiscato nel 1993 ad un boss mafioso appartenente alla \"famiglia\" di Ciaculli. Il Comune di Palermo, ora proprietario del bene confiscato, ha assegnato in concessione al Gruppo Cronisti, organismo di Assostampa Sicilia che aderisce all\u2019Unione nazionale cronisti italiani (UNCI), e all\u2019ANM Palermo il terreno dove il Giardino della Memoria fu ufficialmente inaugurato il 5 gennaio 2005, con la sistemazione dell'ulivo di Paolo Borsellino e la messa a dimora di un albero a memoria dello scrittore-giornalista Giuseppe Fava.\nSuccessivamente sono stati piantati alberi per ricordare: Giovanni Falcone, Pietro Scaglione, Gaetano Costa, Giangiacomo Ciaccio Montalto, Libero Grassi, Nicol\u00f2 Azoti, Giuseppe Impastato, Mario Francese, Paolo\nBorsellino, Pio La Torre, Joe Petrosino, Giuseppe Alfano, Dino Puglisi, Mauro De Mauro, Paolo Giaccone, Rosario Livatino, Filadelfo Aparo, Emanuele Basile, le vittime della strage di via dei Georgofili, Salvatore Carnevale, Cosimo Cristina, Giovanni Bellissima, Salvatore Bologna, Domenico Marrara.\nSotto ogni albero vi \u00e8 una targhetta con il nome della vittima a cui l'arbusto \u00e8 stato dedicato, ad esempio per Paolo Borsellino vi \u00e8 un curato albero d'ulivo, altre specie di arbusti per le altre vittime.\nCommemorazioni e progetti futuri.\nIl giardino non \u00e8 aperto sempre al pubblico, ma viene aperto solo in caso di manifestazioni, ricorrenze delle uccisioni, visite delle scolaresche. In due speciali occasioni ha ospitato il presidente della Repubblica Giorgio Napolitano (15 giugno 2007) e, nel ventennale della strage di Capaci, il presidente del Consiglio dei ministri Mario Monti (23 maggio 2012), il quale ha inaugurato un memoriale in marmo con i nomi di circa 200 vittime della Mafia.\nAssieme all'UNCI e all'ANM, anche la Fondazione Giovanni e Francesca Falcone collabora allo sviluppo di altre iniziative.\nAll'interno del giardino sorger\u00e0 la casa-museo dell'antimafia e della legalit\u00e0, che sar\u00e0 costruita accanto all'area alberata."}
{"id": "2344435", "revid": "237161", "url": "https://it.wikipedia.org/wiki?curid=2344435", "title": "Santuario di Treviglio", "text": ""}
{"id": "2344436", "revid": "1573940", "url": "https://it.wikipedia.org/wiki?curid=2344436", "title": "Stegostoma fasciatum", "text": "Lo squalo zebra (\"Stegostoma fasciatum\" ) \u00e8 un orectolobiforme piuttosto diffuso nelle acque costiere degli Oceani Indiano e Pacifico, riconoscibile per la pinna caudale molto lunga, che raggiunge all'incirca la lunghezza del resto del corpo. Si tratta dell'unica specie del genere Stegostoma e della famiglia Stegostomatidae.\nNome comune.\nIl nome \"squalo zebra\" \u00e8 stato dato alla specie perch\u00e9 prima della maturit\u00e0 i membri presentano sul corpo strisce simili a quelle di una zebra. Al momento della maturit\u00e0 le strisce diventano puntini simili a quelli del ghepardo. Ci si riferisce tuttavia a quest'ultimo animale nel nome del piccolo squalo bentico \"Triakis semifasciata\" (per l'appunto squalo leopardo o ghepardo) che vive nell'Oceano Pacifico Orientale sulle coste del Nordamerica, e quindi alla specie in esame \u00e8 stato assegnato il nome di squalo zebra.\nAreale e habitat.\nSi trovano nell'Oceano Pacifico Occidentale ed in quello Indiano. Vivono a profondit\u00e0 comprese tra 5 e 30 metri.\nAspetto.\nQuesta specie \u00e8 dotata di un corpo molto snello e allungato, di una lunghezza di circa 2.5 metri, ma pu\u00f2 raggiungere in via eccezionale la lunghezza di 3,5 metri. Oltre alla lunga coda, segno distintivo per lo squalo zebra sono le creste lungo il corpo. Come suggerisce il nome, il corpo \u00e8 di due colori: i giovani sono segnati da linee giallastre sul corpo scuro, mentre gli adulti presentano ovunque (ed anche sulle pinne) sul corpo rossastro pallini neri. Il muso \u00e8 piuttosto arrotondato e presenta barbigli.\nComportamento.\nSi muovono lentamente e spesso rimangono immobili in attesa in prossimit\u00e0 di una barriera corallina su fondali sabbiosi o rocciosi. Non deve, come succede in molti squali, necessariamente rimanere sempre in movimento respirando per ingoio: la respirazione pu\u00f2 avvenire anche per pompaggio di acqua attraverso le branchie.\nAlimentazione.\nSi nutre di molluschi, crostacei e piccoli pesci che riesce a risucchiare dalla sabbia dove si nascondono durante la notte. Grazie al suo corpo longilineo riesce anche a strisciare attraverso piccoli buchi e caverne alla ricerca di cibo.\nInterazioni con l'uomo.\nVivono bene in cattivit\u00e0 e molti acquari in tutto il mondo li espongono. Spesso sono osservati dai sommozzatori e rimangono immobili sul fondo finch\u00e9 essi non si avvicinano troppo. Sono assolutamente innocui nei confronti dei sub se non sono provocati. All'interno degli acquari si \u00e8 dimostrato che questi pesci apprendono molto in fretta: ad esempio possono imparare a rispondere con un movimento delle branchie al contatto con l'uomo. Anche se sono catturati solo su piccola scala, la loro lunga coda \u00e8 molto apprezzata per la preparazione della famosa zuppa di pinne di squalo.\nNella cultura di massa.\nIl protagonista maschile de \"The Sea Lady\" di Margaret Drabble \u00e8 un esperto di squali zebra, animale che gioca un ruolo molto importante nella trama."}
{"id": "2344437", "revid": "258720", "url": "https://it.wikipedia.org/wiki?curid=2344437", "title": "Squalo zebra", "text": ""}
{"id": "2344440", "revid": "228587", "url": "https://it.wikipedia.org/wiki?curid=2344440", "title": "Mutations", "text": "Mutations \u00e8 il sesto album discografico in studio del cantautore statunitense Beck, pubblicato il 3 novembre 1998.\nIl lavoro presenta una forte influenza acustica, che sar\u00e0 alle basi per il suo album del 2002 \"Sea Change\", dopo \"Midnite Vultures\".\nL'album ha vinto un Grammy Award nella categoria Miglior album di musica alternativa.\nDescrizione.\n\"Mutations\" venne prodotto da Nigel Godrich, all'epoca affermato produttore discografico dei Radiohead. L'album include il suono di sintetizzatore Moog, chitarre acustiche, e arrangiamenti d'archi. Lo stile produttivo fu molto diverso rispetto a quello del precedente album \"Odelay\", che era stato molto influenzato dalla musica hip hop e conteneva vari campionamenti. Dal punto di vista dei testi, \"Mutations\" \u00e8 inoltre molto pi\u00f9 sobrio e serio rispetto a \"Odelay\", come evidenziato dalle canzoni \"Nobody's Fault but My Own\" e \"Dead Melodies\".\nCopertina.\nLa copertina del disco mostra una fotografia di Beck parzialmente avvolto da un telo di plastica, opera del fotografo Autumn de Wilde. La direzione artistica della grafica per l'album fu assegnata all'artista astratto Robert M. Fisher. L'artwork interno include sculture e disegni dell'artista Tim Hawkinson.\nPubblicazione.\nPrima dell'inizio delle sessioni di registrazione, Beck chiese ed ottenne il permesso della Geffen, casa discografica con la quale era sotto contratto, di pubblicare \"Mutations\" per la piccola etichetta indie Bong Load Records. Tuttavia, quando i dirigenti della Geffen ascoltarono l'album, si ritirarono dall'accordo e pubblicarono il disco. Questo port\u00f2 a una causa legale intentata da Beck nei confronti della Geffen Records.\nI singoli estratti dall'album furono \"Tropicalia\", \"Cold Brains\" (solo in Australia e Nuova Zelanda), e \"Nobody's Fault but My Own\" (solo in Giappone). Nessun videoclip promozionale fu prodotto per supportare i singoli. Beck apparve al \"Saturday Night Live\" dove esegu\u00ec \"Tropicalia\" e \"Nobody's Fault but My Own\".\n\"Mutations\" raggiunse la posizione numero 13 in classifica negli Stati Uniti, venendo certificato disco d'oro, e la numero 24 nel Regno Unito."}
{"id": "2344442", "revid": "258720", "url": "https://it.wikipedia.org/wiki?curid=2344442", "title": "Stegostoma", "text": ""}
{"id": "2344443", "revid": "258720", "url": "https://it.wikipedia.org/wiki?curid=2344443", "title": "Stegostomatidae", "text": ""}
{"id": "2344445", "revid": "801704", "url": "https://it.wikipedia.org/wiki?curid=2344445", "title": "Tharmas", "text": "Tharmas, negli scritti mitologici di William Blake, \u00e8 uno dei quattro Zoa che si furono creati quando Albione, l'uomo primigenio, fu diviso in quattro parti. Tharmas rappresenta l'istinto, la natura e l'unit\u00e0. La sua controparte femminile \u00e8 Enion.\nCome Zoa, Tharmas simboleggia la luna, il petto, l'ovest. Il suo eden \u00e8 Beulah."}
{"id": "2344446", "revid": "17204", "url": "https://it.wikipedia.org/wiki?curid=2344446", "title": "Zanmato", "text": ""}
{"id": "2344453", "revid": "88740", "url": "https://it.wikipedia.org/wiki?curid=2344453", "title": "Michael Oher", "text": "La sua vita \u00e8 raccontata nel libro \"The Blind Side: Evolution of a Game\", scritto da Michael Lewis e da cui nel 2009 \u00e8 stato tratto il pluripremiato film \"The Blind Side\".\nPrimi anni.\nMichael Jerome Williams Jr. nasce a Memphis, Tennessee, \u00e8 uno dei dodici figli di Denise Oher. Sua madre era alcolizzata e tossicodipendente mentre suo padre, Michael Jerome Williams era spesso in carcere. A causa di questa infanzia difficile, Michael (o Big Mike, suo soprannome) riceve poca educazione, ripete sia il primo che il secondo anno e cambia undici scuole nei suoi primi nove anni da studente. Viene messo in affidamento all'et\u00e0 di sette anni dove si alternano periodi nei quali vive in casa-famiglia o come senzatetto. Il padre biologico di Michael era compagno di cella del fratello della madre di Michael.\nOher gioca a football durante il suo primo anno in un liceo pubblico di Memphis e chiede l'ammissione alla Briarcrest Christian School su iniziativa di Tony Henderson, un meccanico d'auto, con il quale vive temporaneamente. Henderson chiede l'iscrizione alla scuola al fine di soddisfare il desiderio espresso da sua madre prima di morire e cos\u00ec pensa di chiedere l'iscrizione di Michael. L'allenatore della squadra di football della scuola presenta la domanda d'iscrizione al preside che accetta di far entrare Oher solo a patto che prima completi un piano di studio a casa. Nonostante Michael non abbia finito il piano di studio, il preside decide di farlo entrare nella scuola quando si rende conto del fatto che Big Mike necessita di una buona istruzione.\nDopo la stagione 2003 di football Michael \u00e8 nominato \"lineman\" dell'anno 2003 della Divisione II (2A), e First Team Tennessee All-State. Prima di quella stagione, e nei suoi precedenti 20 mesi a Briarcrest, Michael ha vissuto con diverse famiglie affidatarie. Nel 2004, Leigh Anne e Sean Tuohy, una coppia con una figlia e un figlio che frequentano Briarcrest, permettono a Big Mike di vivere con loro e infine lo adottano. La famiglia comincia ad occuparsi di lui dopo aver appreso le difficolt\u00e0 della sua infanzia difficile. Assumono anche un tutor, che lavora con lui per venti ore settimanali.\nCarriera universitaria.\nAnche se ha ricevuto borse di studio offerte dall'Universit\u00e0 del Tennessee, Louisiana State, Alabama, Auburn e quella della Carolina del Sud, Oher ha optato di giocare per l'allenatore Ed Oreron all'universit\u00e0 del Mississippi, universit\u00e0 dei suoi tutori, Leigh Anne Tuohy e Sean Tuohy. La decisione ha scatenato un'indagine da parte della NCAA. Il primo problema era che il voto medio di punto di Michael era ancora troppo basso per una borsa di studio al momento dell'offerta da parte della Ole Miss. Questo problema \u00e8 stato risolto grazie alla laurea online presa attraverso la Brigham Young University.\nMichael ha giocato dal 2005 al 2008 con gli Ole Miss Rebels vincendo numerosi premi.\nRiconoscimenti vinti:\nCarriera professionistica.\nBaltimore Ravens.\nAl draft NFL 2009 Oher \u00e8 stato selezionato come 23\u00aa scelta assoluta dai Baltimore Ravens. Il 30 luglio 2009 ha firmato un contratto di 5 anni per 13,8 milioni di dollari. Ha debuttato nella NFL il 13 settembre 2009 contro i Kansas City Chiefs. Nella sua prima stagione ha giocato 16 partite tutte da titolare di cui 5 come tackle sinistro e 11 come right destro. A fine stagione ha ricevuto 6 voti nel premio di rookie offensivo dell'anno, classificandosi al secondo posto. Nella sua seconda stagione \u00e8 stato spostato in maniera definitiva come tackle sinistro.\nIl 3 febbraio 2013 Oher \u00e8 partito come titolare nel Super Bowl XLVII contribuendo alla vittoria dei Ravens sui San Francisco 49ers per 34-31, laureandosi per la prima volta campione NFL. Dopo una stagione 2013 non brillante, i Ravens hanno deciso di non rinnovare il contratto a Oher, rendendolo free agent. In cinque stagioni nel Maryland non salt\u00f2 una sola partita, giocandole tutte e 80 come titolare.\nTennessee Titans.\nIl 14 marzo 2014 Oher ha firmato coi Tennessee Titans un contratto quadriennale del valore di 20 milioni di dollari, inclusi 5,9 milioni garantiti. La sua prima stagione con la nuova squadra non \u00e8 stata per\u00f2 positiva. Partito come titolare nelle prime undici partite, si \u00e8 classificato al 74\u00ba posto (su 78 tackle eleggibili) nelle classifiche di rendimento del sito \"Pro Football Focus\". Ha perso poi due partite a causa di un infortunio finch\u00e9, il 13 dicembre, \u00e8 stato inserito in lista infortunati, concludendo la sua annata. Il 5 febbraio 2015 fu svincolato.\nCarolina Panthers.\nIl 6 marzo 2015 Oher ha firmato un contratto biennale del valore di 7 milioni di dollari con i Panthers. A fine anno \u00e8 partito come titolare nel Super Bowl 50, dove i Panthers sono stati sconfitti per 24-10 dai Denver Broncos.\nI Panthers ci riprovarono con un contratto da 9,5 milioni all'anno per 3 stagioni ma un infortunio pose fine alla sua carriera."}
{"id": "2344455", "revid": "284938", "url": "https://it.wikipedia.org/wiki?curid=2344455", "title": "Boeing 307", "text": ""}
{"id": "2344457", "revid": "339392", "url": "https://it.wikipedia.org/wiki?curid=2344457", "title": "Joan de Joanes", "text": ""}
{"id": "2344468", "revid": "767487", "url": "https://it.wikipedia.org/wiki?curid=2344468", "title": "Peria Jerry", "text": "Carriera universitaria.\nAl college, Jerry giocato con gli Ole Miss Rebels, squadra rappresentativa dell'universit\u00e0 del Mississippi.\nCarriera professionistica.\nAtlanta Falcons.\nAl Draft NFL 2009 \u00e8 stato selezionato come 24\u00aa scelta assoluta dagli Atlanta Falcons. Il 30 luglio 2009 ha firmato un contratto di 5 anni.\nHa debuttato nella NFL il 13 settembre contro i Miami Dolphins, poi il 20 settembre si \u00e8 infortunato gravemente al ginocchio, saltando l'intera stagione regolare.\nVittorie e premi.\nNessuno."}
{"id": "2344470", "revid": "729019", "url": "https://it.wikipedia.org/wiki?curid=2344470", "title": "Boeing 247", "text": "Il Boeing 247 fu un aereo di linea bimotore e monoplano ad ala bassa, sviluppato dall'azienda aeronautica statunitense Boeing negli anni trenta del XX secolo.\nProgetto che presentava soluzioni molto avanzate per l'epoca, come la struttura semimonoscocca in alluminio anodizzato, le guaine pneumatiche di sghiacciamento sui bordi delle superfici alari e il carrello retrattile, \u00e8 da pi\u00f9 parti considerato rivoluzionario tanto che, secondo alcuni, segn\u00f2 il confine tra due epoche nel trasporto aereo.\nOrdinato in sessanta esemplari quando ancora era sul tavolo da disegno, fu impiegato da diverse compagnie aeree sia in patria che all'estero tanto prima che dopo la seconda guerra mondiale, conflitto che lo vide impegnato in compiti di trasporto con la designazione di C-73.\nStoria del progetto.\nConsiderevolmente influenzato dai precedenti Model 200 e 215 il progetto del 247 ebbe una gestazione complessa e costellata da controversie: da un lato l'ingegnere capo della Boeing, Robert J. Minshall, voleva un aereo non pi\u00f9 grande di quelli gi\u00e0 in produzione, giustificando tale scelta citando le opinioni dei piloti e valutando i costi necessari per la realizzazione di nuovi hangar; di contro sia Fred Rentschler (ingegnere della Pratt &amp; Whitney) che Igor Sikorsky (all'epoca titolare della Sikorsky Aircraft Corporation) propendevano per un aereo di maggiori dimensioni che avrebbe offerto maggiore comfort ai passeggeri, in particolare nel corso dei voli di maggiore durata.\nAlla fine prevalsero i sostenitori della soluzione con dimensioni pi\u00f9 contenute: il Model 247 si presentava come un bimotore da trasporto ad ala bassa a sbalzo, caratterizzato dalla snella fusoliera di sezione ovale e dalla struttura di tipo semimonoscocca, leggermente pi\u00f9 piccolo e leggero dei trimotori (Ford, Fokker e Boeing) che avrebbe presto sostituito. Il prezzo da pagare fu costituito dal longherone dell'ala che attraversava il pavimento della cabina passeggeri, creandovi un ampio scalino in tutta la sua larghezza.\nIl Model 247 fu acquistato nel corso del 1932, ancora prima di lasciare il tavolo da disegno, dalla Boeing Air Transport System, compagnia controllata dalla United Air Lines, che ne ordin\u00f2 60 esemplari. Le tecnologie innovative impiegate e le caratteristiche aerodinamiche del velivolo non solo resero obsoleti i velivoli allora prodotti dalla concorrenza, ma permisero anche di ridurre sensibilmente i costi d'esercizio, caratteristica rilevante negli anni immediatamente successivi alla Grande depressione.\nIn ritardo di circa un anno sui tempi previsti, il Model 247 fu portato in volo per la prima volta l'8 febbraio del 1933 al cospetto di persone che assistettero all'evento; in seguito fu messo in mostra all'Esposizione universale di Chicago che ebbe inizio il maggio seguente. Ne furono realizzati complessivamente 75 esemplari.\nTecnica.\nCellula.\nIl Model 247 era un monoplano ad ala bassa, a sbalzo, dalle linee affusolate realizzato con struttura semimonoscocca interamente metallica, seguendo il solco tracciato con i precedenti Monomail (Model 200 e 221) e Y1B-9 (Model 214, 215 e 246).\nLa fusoliera, di sezione ovale, ospitava la cabina di pilotaggio completamente chiusa e il vano passeggeri che poteva ospitare dieci persone alloggiate in due file di cinque sedili ciascuna. Il vano di carico a poppa era destinato ai bagagli e al trasporto di corrispondenza, fino ad un massimo di . Sempre nella zona posteriore della fusoliera era disposta una toilette.\nNei primi esemplari costruiti la cabina di pilotaggio aveva parabrezza inclinato in avanti al fine di ovviare al riflesso generato dal pannello di controllo degli strumenti in particolare nei voli notturni; negli esemplari della variante 247D il parabrezza ritorn\u00f2 alla pi\u00f9 consueta inclinazione verso poppa, mentre il problema dell'abbagliamento notturno fu risolto installando una paratia orizzontale al di sopra del pannello di controllo.\nL'ala era installata in posizione bassa e il longherone attraversava la fusoliera, alle spalle del terzo sedile, formando un ampio scalino nel corridoio; al bordo d'entrata, poco distanti dalla radice, erano collocate le gondole dei motori. Nei primi esemplari la copertura aerodinamica delle testate era costituita da anelli metallici che, nella versione 247D, erano sostituite da cappottature NACA. Elementi caratteristici, e innovativi, delle superfici alari del Boeing 247 erano il sistema di sghiacciamento, realizzato con guaine pneumatiche, e i trim presenti sia sugli alettoni che sugli equilibratori.\nL'ala, all'interno del proprio spessore, alloggiava anche il carrello d'atterraggio: le gambe dei due elementi anteriori si ritraevano con movimento all'indietro e le ruote (prive di qualsiasi carenatura) sporgevano parzialmente dalla superficie inferiore dell'ala.\nL'impennaggio era di tipo classico con equilibratori e stabilizzatori disposti alla base della deriva e del timone.\nMotore.\nIl motore utilizzato per equipaggiare il Boeing Model 247 fu il Pratt &amp; Whitney R-1340, conosciuto con la denominazione commerciale \"Pratt &amp; Whitney Wasp\" (Vespa, in lingua inglese): si trattava di un motore radiale a nove cilindri raffreddato ad aria che, nella versione S1D1 installata sui primi esemplari del Model 247, era in grado di sviluppare la potenza di a a . Sugli esemplari della variante 247D furono invece installati motori della variante S1H1G, leggermente depotenziati e dotati di riduttore dei giri dell'elica, che erogavano , sempre a ma a .\nSistemi e impianti.\nTra le innovazioni introdotte dalla Boeing nel Model 247 si annoverano alcuni strumenti giroscopici nel pannello di controllo per permettere il volo strumentale ed un sistema di pilotaggio automatico, in grado di controllare il velivolo per un considerevole periodo di tempo.\nImpiego operativo.\nIl primo volo commerciale di un Boeing 247 fu effettuato il 30 marzo del 1933, a soli cinquanta giorni dal primo volo del prototipo, con i colori della United Air Lines. Prima della fine di giugno gli esemplari in servizio con la United erano trenta; operanti sulle principali rotte nazionali, i Model 247 avevano consentito di ridurre considerevolmente i tempi di percorrenza: un volo \"coast-to-coast\" richiedeva ora 19 ore e 45 minuti, contro le 26 ore e 45 minuti necessarie ai Ford Trimotor della Trans World Airlines.\nA scopo promozionale un Model 247 fu modificato, mediante l'installazione di serbatoi di carburante nella fusoliera, per partecipare al MacRobertson Trophy Air Race (competizione aviatoria nota anche come \"Australia Race\" oppure \"Londra-Melbourne\"), svoltasi nell'ottobre del 1934. L'aereo, pilotato dal famoso aviatore Roscoe Turner, si classific\u00f2 al terzo posto assoluto e secondo nella classe \"trasporti\", battuto solamente da quello che sarebbe diventato il suo principale concorrente sul mercato dell'aviazione commerciale, il Douglas DC-2.\nQuando gli Stati Uniti d'America, alla fine del 1941, entrarono in guerra, 27 dei Boeing 247 ancora in servizio furono presi in carico dall'United States Army Air Forces con la designazione C-73. Poco adatti al ruolo di trasporto truppe o cargo, date le ridotte dimensioni dei portelloni, gli aerei furono utilizzati per gli spostamenti degli equipaggi dell'aviazione e per l'addestramento; furono reintrodotti nel mercato delle aerolinee civili alla fine del 1944, dismessi dall'USAAF in quanto ritenuti non pi\u00f9 necessari.\nIncidenti.\nUn Boeing 247 della United Air Lines (matricola NC-13304) fu protagonista, il 10 ottobre del 1933, del primo caso di attentato ad un volo di linea, distrutto da un ordigno a base di nitroglicerina nel cielo di Chesterton, durante un volo tra Cleveland e Chicago."}
{"id": "2344471", "revid": "80339", "url": "https://it.wikipedia.org/wiki?curid=2344471", "title": "Voskhod", "text": ""}
{"id": "2344472", "revid": "729019", "url": "https://it.wikipedia.org/wiki?curid=2344472", "title": "Battaglia di Cuddalore (1758)", "text": "La battaglia di Cuddalore, ebbe luogo il 29 aprile 1758 durante la guerra dei sette anni nei pressi di Cuddalore al largo delle coste indiane del golfo del Bengala. Fu uno scontro non decisivo tra la flotta inglese capitanata dal viceammiraglio George Pocock e la flotta francese capitanata da Comte d'Ach\u00e9.\nIl numero delle vittime inglesi ammont\u00f2 a 29 morti e a 89 feriti, mentre la flotta francese ebbe circa 600 morti.\nLe due flotte si scontrarono nuovamente 3 agosto durante la battaglia di Negapatam e ancora il 10 settembre nella battaglia di Pondicherry."}
{"id": "2344473", "revid": "1793900", "url": "https://it.wikipedia.org/wiki?curid=2344473", "title": "Aiviekste", "text": "L'Aiviekste \u00e8 un fiume lettone dalla lunghezza di 114\u00a0km e dal bacino di 9160\u00a0km2. \nNasce dal lago di Lub\u0101ns per poi sfociare nel fiume Daugava, del quale \u00e8 il maggior affluente. \nAssieme al suo affluente Pededze, segna il confine tra la regione della Letgallia e quella della Vidzeme."}
{"id": "2344475", "revid": "767487", "url": "https://it.wikipedia.org/wiki?curid=2344475", "title": "Hakeem Nicks", "text": "Carriera universitaria.\nNicks al college gioc\u00f2 con i North Carolina Tar Heels, squadra rappresentativa dell'Universit\u00e0 della Carolina del Nord, con cui stabil\u00ec i primati scolastici per ricezioni e touchdown segnati in carriera.\nCarriera professionistica.\nNew York Giants.\nStagione 2009.\nNel draft NFL 2009, Nicks fu selezionato come 29\u00aa scelta assoluta dai New York Giants. Il 1\u00ba agosto firm\u00f2 un contratto di 5 anni del valore di 12,54 milioni di dollari, compresi 6,5 milioni di bonus alla firma.\nIl debutto nella NFL avvenne il 13 settembre 2009 con i Washington Redskins, gara in cui ricevette un passaggio da 11 yard.\nIl 4 ottobre 2009, contro i Kansas City Chiefs, Nicks segn\u00f2 il suo primo touchdown su ricezione grazie a un passaggio da 54 yard di Eli Manning. Nelle successive 4 partite, Nicks segn\u00f2 un touchdown in ognuna di esse, divenendo il primo rookie dei Giants a segnare almeno un TD in quattro gara consecutive dai tempi di Bob Gaiters, che segn\u00f2 per 5 gare di fila nel 1961. Grazie a tali prestazioni, Nicks vinse il premio di miglior rookie offensivo del mese.\nNicks termin\u00f2 la stagione come secondo wide receiver titolare della squadra insieme a Steve Smith, dopo l'infortunio occorso a Domenik Hixon nella settimana 2 e le prestazioni sotto la media di Mario Manningham.\nStagione 2010.\nNicks gioc\u00f2 la sua prima gara da 3 touchdown contro i Carolina Panthers durante la gara di debutto della stagione 2010, ricevendo un totale di 4 passaggi per 75 yard che portarono la sua squadra alla vittoria. Durante la settimana 5, con New York impegnata in trasferta contro gli Houston Texans, Nicks stabil\u00ec i propri primati in carriera con 12 ricezioni per 130 yard. Inoltre, Nicks ricevette altri due passaggi da touchdown dal quarterback Eli Manning. Nicks non gioc\u00f2 nell'ultima gara della stagione a causa della frattura di un dito del piede.\nDopo una stagione da 1.052 yard ricevute e 11 touchdown, l'analista di ESPN.com K. C. Joyner afferm\u00f2 che Nicks aveva le potenzialit\u00e0 per diventare il miglior wide receiver della lega.\nStagione 2011.\nNel 2011, Nicks gioc\u00f2 la sua seconda stagione consecutiva da oltre mille yard ricevute. Egli ricevette 76 passaggi per 1.192 yard (15,7 yard per ricezione) e 7 touchdown.\nI Giants si qualificaronp per i playoffs, dove Hakeem Nicks gioc\u00f2 un ruolo fondamentale in tutte le partite disputate. Nel turno delle wild card contro gli Atlanta Falcons, Nicks registr\u00f2 6 ricezioni per 115 yard 2 touchdown. La gara successiva contro i favoritissimi Green Bay Packers, squadra che con 15-1 aveva chiusa col miglior record della lega, Nicks ricevette 7 passaggi per 165 yard e 2 touchdown.\nIl 5 febbraio 2012, Nicks disput\u00f2 coi Giants il Super Bowl XLVI giocando da titolare contro i New England Patriots. Durante la gara, Hakeem ricevette 10 passaggi per 109 yard, aiutando la sua squadra ad aggiudicarsi la vittoria per 21-17 e conquistando il suo primo titolo di campione NFL.\nA fine stagione, Nicks fu votato al 90\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 25 maggio 2012, durante i primi giorni di allenamento in vista della successiva stagione, Nicks durante una corsa si ruppe il quinto metatarso del piede, forzandolo a uno stop che lo costrinse a saltare tutto il training camp. Malgrado il recente infortunio, Nicks il 5 settembre gioc\u00f2 il debutto stagionale coi Cowboys che si vendicarono dei New York Giants campioni in carica che li avevano esclusi dalla corsa ai playoff l'annata precedente, vincendo 24-17 in trasferta. Nicks ricevette tre passaggi per 55 yard. Nel turno successivo, nel giorno in cui Eli Manning stabil\u00ec il proprio primato in carriera con 510 yard passate, Nicks ricevette ben 199 yard e segn\u00f2 un touchdown che contribu\u00ec alla vittoria in rimonta dei Giants sui Tampa Bay Buccaneers.\nTormentato dagli infortuni nelle gare successive, Nicks torn\u00f2 ad essere decisivo nella settimana 12 contro i Packers in cui i Giants interruppero una serie di 3 sconfitte consecutive. Il ricevitore guadagn\u00f2 77 yard e segn\u00f2 un touchdown.\nUna rotonda vittoria per 54-27 sui Saints nella settimana 14 permise ai Giants di mantenere la testa della division con una gara di vantaggio su Redskins e Cowboys. Nicks contribu\u00ec ricevendo 67 yard e segnando il terzo touchdown stagionale.\nStagione 2013.\nNella settimana 1 i Giants persero per la prima volta contro i Cowboys all'AT&amp;T Stadium dalla sua inaugurazione nel 2009 malgrado 114 yard ricevute da Nicks. Questi termin\u00f2 l'annata con 56 ricezioni per 896 yard disputando 15 partite tutte come titolare, ma per la prima volta in carriera non riusc\u00ec a segnare alcun touchdown.\nIndianapolis Colts.\nIl 14 marzo 2014, Nicks firm\u00f2 con gli Indianapolis Colts un contratto annuale del valore di 3,5 milioni di dollari. Nella prima partita con la nuova uniforme ricevette subito un touchdown da Andrew Luck ma i Colts furono sconfitti in casa dei Broncos. Torn\u00f2 a segnare due settimane dopo nella prima vittoria stagionale della sua squadra contro i Jaguars. Il terzo lo segn\u00f2 nella vittoria della settimana 15 contro i Texans in cui Indianapolis si aggiudic\u00f2 matematicamente la vittoria della propria division. And\u00f2 a segno anche nel secondo turno di playoff quando i Colts batterono in trasferta i Denver Broncos, qualificandosi per la finale della AFC, persa contro i Patriots.\nTennessee Titans.\nIl 24 aprile 2015, Nicks firm\u00f2 un contratto annuale con i Tennessee Titans."}
{"id": "2344479", "revid": "6923", "url": "https://it.wikipedia.org/wiki?curid=2344479", "title": "Cattedrale di Tripoli", "text": "La cattedrale di Tripoli (a \"Maydan al Jaza'ir\", nel quartiere di Tripoli maggiormente caratterizzato dall'architettura degli anni venti e trenta) fu edificata nel periodo del colonialismo italiano in Libia; rimase in seguito per decenni un'importante testimonianza di questa epoca.\nStoria.\nVenne costruita dal 1923 al 1928 su disegno di Saffo Panteri di forme neoromaniche con una cupola di 46 metri, affiancata da uno slanciato campanile.\nNel 1970, con l'esodo degli italo-libici, \u00e8 stata trasformata nella moschea di Maidan al Jazair (moschea di Piazza Algeria)."}
{"id": "2344498", "revid": "339392", "url": "https://it.wikipedia.org/wiki?curid=2344498", "title": "Eurostar Italia Alta Velocit\u00e0 Fast", "text": ""}
{"id": "2344499", "revid": "1543377", "url": "https://it.wikipedia.org/wiki?curid=2344499", "title": "Clay Matthews", "text": "Carriera.\nGreen Bay Packers.\n2009.\nAl draft NFL 2009, Matthews fu selezionato come 26\u00ba scelta assoluta dai Green Bay Packers. Il debutto nella NFL avvenne come outside linebacker il 13 settembre 2009 contro i Chicago Bears indossando la maglia numero 52. La miglior partita della sua stagione di debutto fu nella settimana 13 quando fu premiato come miglior difensore della NFC della settimana dopo avere messo a segno 6 tackle, 2 sack e un fumble forzato nella vittoria sui Baltimore Ravens. Chiuse l'annata con 51 tackle e 10 sack (un record di franchigia per un debuttante), venendo convocato per il Pro Bowl al posto dell'infortunato Lance Briggs. Fu il primo rookie dei Packers ad essere convocato per il Pro Bowl da James Lofton nel 1978.\n2010.\nNel suo secondo anno, Matthews fu selezionato ancora per il Pro Bowl in carriera e termin\u00f2 al secondo posto nella classifica di miglior difensore dell'anno dietro Troy Polamalu per 17 voti a 15.\nI Packers si qualificarono ai playoff con un record di 10\u20136, centrando l'ultima wild card disponibile. Nel primo turno, essi superarono i numero 3 del tabellone, i Philadelphia Eagles, 21\u201316. Nel divisional round, Green Bay vinse 48\u201321 sui numero 1, gli Atlanta Falcons. Il 23 gennaio 2011, nella finale della National Football Conference, i Packers eliminarono i Chicago Bears 21\u201314 guadandosi partecipazione al Super Bowl XLV, contro i Pittsburgh Steelers.\nNella prima giocata del quarto periodo, gli Steelers stavano inseguendo i Packers 21-17, e si trovavano su una situazione di \"secondo down e due\" sulla linea delle 33 yard di Green Bay. Il running back degli Steelers Rashard Mendenhall prese il possesso del pallone e fu immediatamente scagliato a terra dal defensive end di Green Bay Ryan Pickett. Il tackle di Pickett permise a Clay Matthews di forzare un fumble raccolto dal linebacker dei Packers Desmond Bishop, dopo il quale l'attacco dei Packerssi port\u00f2 sul 28-17 nei drive successivi. I Packers alla fine vinsero 31-25, riportando il titolo a Green Bay dopo 14 anni\n2011.\nMatthews termin\u00f2 la stagione 2011 col minimo in carriera di tackle (50) e sack (6,0) malgrado avesse giocato 15 gare su 16. Anche se in tali statistiche i suoi numeri si abbassarono, egli miglior\u00f2 in altri aspetti del suo gioco. Egli ebbe i record in carriera di tre intercetti, 9 passaggi deviati e tre fumble forzati. I Packers terminarono col miglior record della lega (15-1) ma furono eliminati nel divisional round dei playoff dai New York Giants. Matthews fu convocato per il suo terzo Pro Bowl in altrettanti anni di carriera professionistica e fu votato al 27\u00ba posto nella NFL Top 100, l'annuale classifica dei migliori cento giocatori della stagione.\n2012.\nNella prima gara della stagione 2012, persa contro i San Francisco 49ers, Matthews mise a segno 2,5 sack su Alex Smith. Il gioved\u00ec successivo, Clay gioc\u00f2 una partita mostruosa contro gli storici rivali dei Chicago Bears mettendo a segno ben 3,5 sack su Jay Cutler, portandolo a un totale di sei in sole due partite, tanti quanti ne aveva fatti registrare in tutta l'annata precedente. Nella settimana 4, coi Packers che superarono 28-27 i New Orleans Saints, Clay mise a referto il settimo sack in stagione su Drew Brees. Nella settimana 5 i Packers sprecarono un vantaggio di 21-3 alla fine del primo tempo perdendo contro gli Indianapolis Colts per 30-27 con Clay che mise a segno un sack su Andrew Luck. Nel turno 7, Clay mise a segno un sack su Sam Bradford coi Packers che superarono i St. Louis Rams 30-20.\nDopo la gara coi Rams, Matthews perse per infortunio tutta la parte centrale della stagione, facendo ritorno solo nella settimana 15 in cui mise a segno 2 sack su Jay Cutler, il suo bersaglio pi\u00f9 colpito con 8 sack in altrettante partite, e grazie alla vittoria i Packers si assicurarono il secondo titolo di division consecutivo. Nella nettissima vittoria contro i Tennessee Titans (55-7) della domenica successiva, Matthews mise a referto un altro sack su Jake Locker. Tre giorni dopo fu convocato per il suo quarto Pro Bowl, l'unico giocatore della storia dei Packers ad essere sempre convocato nei primi quattro anni di carriera.\nMalgrado un altro sack di Matthews nell'ultimo turno di campionato, i Packers furono sconfitti dai Minnesota Vikings, concludendo col terzo record della NFC e venendo costretti a giocare il turno delle wild card. La sua stagione regolare si concluse con 13 sack (quinto nella lega) in 12 gare disputate, 43 tackle, 2 passaggi deviati e un fumble forzato. Il 12 gennaio 2013 fu inserito nel Second-team All-Pro.\nNel primo turno di playoff i Packers ritrovarono i Vikings ma questa volta vinsero agevolmente grazie anche a 2 sack, un fumble forzato e uno recuperato di Matthews. La stagione di Green Bay si chiuse per il secondo anno consecutivo nel divisional round dei playoff contro i 49ers, gara in cui Clay mise a segno un sack su Colin Kaepernick. A fine anno fu posizionato al numero 31 nella classifica dei migliori cento giocatori della stagione.\n2013.\nIl 17 marzo, Matthews e i Green Bay Packers annunciarono un prolungamento contrattuale quinquennale del valore di 13 milioni annuali, rendendolo il linebacker pi\u00f9 pagato della lega. Per il secondo anno consecutivo i Packers persero al debutto contro i 49ers, con Matthews che mise a segno 7 tackle e un sack, ma fu anche coinvolto in un episodio controverso quando si avvent\u00f2 sul quarterback avversario Colin Kaepernick quando questi era gi\u00e0 ampiamente oltre la linea laterale. Per quell'azione, Matthews fu multato di 15.000 dollari dalla lega. Nella settimana 3 mise a segno un sack contro i Cincinnati Bengals ma usc\u00ec anzitempo dalla gara per infortunio. Dopo la settimana di pausa torn\u00f2 in campo nel quinto turno, facendo registrare un sack nella vittoria sui Lions ma fratturandosi anche un pollice, infortunio che lo costrinse a perdere quattro partite. Torn\u00f2 in campo nella settimana 10 contro gli Eagles e torn\u00f2 a mettere a segno un sack la domenica seguente contro i Giants. Altri due li fece registrare nella settimana 12 contro i Vikings, con le due squadre che pareggiarono la seconda di 107 sfide tra le due franchigie. Nella settimana 16, con un sack contro gli Steelers, Matthews giunse a quota 50 in carriera. A fine anno fu votato al 77\u00ba posto nella NFL Top 100 dai suoi colleghi.\n2014.\nIl primo sack del 2014, Matthews lo mise a segno nella settimana 2 su Geno Smith dei New York Jets. Due settimane dopo fece registrare il primo intercetto dal 2011, ritornandolo per 50 yard nella vittoria al Soldier Field di Chicago. Nella settimana 10, ancora contro i Bears, fu spostato dal ruolo di outside linebacker a quello di inside linebacker, rispondendo con un primato stagionale di 11 tackle, oltre a un sack su Jay Cutler, uno dei suoi bersagli preferiti. Nel Monday Night del quattordicesimo turno mise a segno un sack superando il blocco del proprio cugino, l'offensive tackle rookie dei Falcons Jake Matthews, coi Packers che ottennero la quinta vittoria consecutiva. Due turni dopo fu premiato come miglior difensore della NFC della settimana dopo avere fatto registrare 6 tackle, 2,5 sack e un passaggio deviato nella vittoria contro i Buccaneers. A fine anno fu convocato per il quinto Pro Bowl in carriera, inserito nel Second-team All-Pro e al 51\u00ba posto nella NFL Top 100, dopo avere guidato la sua squadra con 11 sack. I Packers batterono nel secondo turno di playoff i Cowboys ma persero la finale della NFC in casa dei Seahawks.\n2015.\nNella prima gara della stagione, Matthews intercett\u00f2 Cutler in casa dei Bears. Due settimane dopo fece registrare i primi due sack nel Monday Night vinto sui Chiefs. A fine stagione fu convocato per il sesto Pro Bowl in carriera dopo un primato personale di 66 tackle, oltre a 6,5 sack. Nei playoff, Matthews mise a segno 1,5 sack su Kirk Cousins e forz\u00f2 un fumble nella gara del primo turno vinta in casa dei Redskins.\n2016.\nNella stagione regolare 2016, Matthews fu rallentato dagli infortuni, terminando con un minimo in carriera di 5 sack. Si rifece per\u00f2 nel primo turno di playoff vinto contro i Giants per 38-13 in cui mise a segno un sack su Eli Manning e forz\u00f2 un fumble. I Packers nel turno successivo eliminarono i Cowboys numeri uno del tabellone della NFC ma furono sconfitti la settimana seguente da Atlanta nella finale di conference.\n2017.\nIl 28 settembre 2017, nel corso del quarto turno contro i Chicago Bears, Matthews divenne il leader di tutti i tempi dei Packers per sack in carriera quando ne mise a segno uno su Mike Glennon, salendo a quota 75 e superando Kabeer Gbaja-Biamila.\nLos Angeles Rams.\nIl 19 marzo 2019, Matthews firm\u00f2 un contratto biennale con i Los Angeles Rams. Nelle prime tre giornate con la nuova maglia mise a segno 4 sack, pi\u00f9 di quanti ne aveva fatti registrare nell'intera stagione precedente.\nIl 19 marzo 2020 Matthews fu svincolato dai Rams."}
{"id": "2344500", "revid": "115038063", "url": "https://it.wikipedia.org/wiki?curid=2344500", "title": "Arco di Marco Aurelio", "text": "L'arco di Marco Aurelio \u00e8 un arco romano della citt\u00e0 di \"Oea\", oggi Tripoli, ove si trova presso l'entrata nordorientale della Medina.\nSi tratta di un tetrapilo, un arco trionfale quadrifronte, sormontato da una particolare cupola ottagonale, che fu fatto innalzare (interamente in marmo) da Gaio Calpurnio Celso, duumviro quinquennale della citt\u00e0, per commemorare le vittorie sui Parti di Lucio Vero, fratello dell'imperatore Marco Aurelio.\nIl monumento \u00e8 fatto risalire al 165, e non a data posteriore, perch\u00e9 l'imperatore \u00e8 indicato soltanto col titolo di \"armeniacus\" e non anche con quello di \"medicus\" e \"parthicus\", che gli sarebbe stato conferito nel 166.\nSui due frontoni principali appaiono i numi tutelari della citt\u00e0, Apollo e Minerva, su bighe trainate da grifoni e sfingi; secondo un'altra interpretazione, sulle bighe sarebbero ritratti rispettivamente Lucio Vero e la dea Roma. \nNelle quattro nicchie poste sulle facciate a nordest e a sudovest dell'arco, ora vuote, dovevano apparire le statue degli imperatori, come quella di Lucio Vero che fu recuperata durante gli scavi novecenteschi.\nNel corso dei secoli successivi l'arco fu parzialmente interrato. \nSubito dopo la conquista coloniale, tra il 1914 e il 1918, fu recuperato dall'amministrazione italiana che ne cur\u00f2 il consolidamento e il restauro."}
{"id": "2344501", "revid": "23585011", "url": "https://it.wikipedia.org/wiki?curid=2344501", "title": "EuroNight", "text": ""}
{"id": "2344506", "revid": "1983214", "url": "https://it.wikipedia.org/wiki?curid=2344506", "title": "Campionato mondiale di scherma 1995", "text": "Il Campionato mondiale di scherma del 1995 si \u00e8 svolto all'Aia nei Paesi Bassi.\nTitoli.\nSono stati assegnati 4 titoli femminili e 6 titoli maschili:"}
{"id": "2344512", "revid": "6923", "url": "https://it.wikipedia.org/wiki?curid=2344512", "title": "Campionato del mondo di scacchi per corrispondenza", "text": "Il Campionato del mondo di scacchi per corrispondenza viene organizzato dalla ICCF (\"International Correspondence Chess Federation\") per determinare il Campione del Mondo di scacchi per corrispondenza. Uomini e donne di tutte le et\u00e0 possono competere per il titolo.\nIl torneo dura di solito tre anni e comprende quattro fasi: preliminari, semifinali, torneo dei candidati e finale.\nLe \"ICCF Tournament Rules\" definiscono le modalit\u00e0 di accesso a ciascuna delle fasi. Alla finale hanno accesso i primi tre classificati dell'edizione precedente e i primi due di ciascun torneo dei candidati.\nLa ICCF organizza inoltre un Campionato del mondo femminile di scacchi per corrispondenza, avente semifinali e finale.\nCoppa del mondo.\n\u00c9 il pi\u00f9 grande concorso aperto organizzato dall'ICCF senza distinzione di et\u00e1, sesso o classifica. Sono organizzatti dal 1968 in tre fasi: preliminare, semifinale e finale."}
{"id": "2344527", "revid": "1543377", "url": "https://it.wikipedia.org/wiki?curid=2344527", "title": "Jeroen Piket", "text": "Quattro volte campione olandese (nel 1990, 1991, 1992 e 1994), ha vinto tra gli altri il torneo di Groninga nel 1992, il torneo di Dortmund nel 1994 e il torneo di Tilburg nel 1996; l'anno seguente \u00e8 arrivato secondo nel torneo di Wijk aan Zee. Nel 1999 pareggi\u00f2 un incontro di otto partite contro Anatoly Karpov (tutte patte), mentre nel 2000 ha vinto un torneo via internet organizzato dal sito kasparovchess.org, battendo in finale lo stesso Garry Kasparov. Ha partecipato a sei edizioni delle Olimpiadi degli scacchi, vincendo la medaglia di bronzo con la squadra nel 1988.\nDopo essersi ritirato \u00e8 diventato il segretario del miliardario Joop van Oosterom, il quale nel 2005 ha vinto il campionato del mondo di scacchi per corrispondenza."}
{"id": "2344531", "revid": "1543377", "url": "https://it.wikipedia.org/wiki?curid=2344531", "title": "Monti Rossi", "text": "I Monti Rossi (\"Munti Russi\" in siciliano) sono due coni piroclastici formatisi a nord di Nicolosi, alle pendici del vulcano Etna.\nStoria.\nLa loro formazione risale all'eruzione dell'Etna del 1669: questa ebbe inizio l'8 marzo con terremoti continui, prima lievi poi via via sempre pi\u00f9 forti. La zona sismica interessava il territorio di Nicolosi dietro cui si aprirono le fenditure, Pedara, Trecastagni, Malpasso. Entro la giornata del 13 marzo era gi\u00e0 stata distrutta Mompilieri e raggiunto il territorio di Mascalucia mentre sulla fenditura i piroclasti, anche di grandi dimensioni, avevano costruito l'impalcatura dei coni gemelli detti dagli abitanti \"Monti della ruina\" e in seguito chiamati Monti Rossi. L'eruzione cess\u00f2 l'11 luglio 1669 dopo avere di fatto cancellato il paese di Nicolosi; a nord ovest dei Monti Rossi si form\u00f2 la Grotta delle Palombe, scoperta da Mario Gemmellaro nel 1823.\nL'eruzione \u00e8 una delle pi\u00f9 spaventose che si ricordi: la colata da 850 metri s.l.m. si port\u00f2 a quota zero nell'arco di 122 giorni, per una lunghezza di circa 15\u00a0km; lo spessore medio della colata era di 25 metri mentre il volume di lava emesso fu di circa 950 milioni di metri cubi. Alla fine furono distrutti 15 villaggi e parte di Catania, nel suo lato occidentale: la colata ne distrusse la parte esterna fino alle mura, circondando il Castello Ursino, che sorgeva su uno sperone roccioso allungato sul mare, e superandolo cre\u00f2 nuova terraferma per alcuni chilometri a sud-ovest della citt\u00e0; scomparve definitivamente il Lago di Nicito ed il fiume Amenano venne per grossa parte sepolto.\nGiuseppe Recupero, nell'opera \"Storia naturale e generale dell'Etna\" descrive cos\u00ec l'eruzione: \nEtimologia.\nSecondo alcune versioni il nome deriverebbe da una cattiva traduzione dalla lingua siciliana: infatti si pensa a un originario \"Munti Rossi\" (\"Monti Grossi\") anzich\u00e9 \"Munti Russi\" (\"Monti Rossi\"). Ciononostante negli anni si \u00e8 pensato che il nome derivasse dal colore delle rocce che compongono i coni. In effetti la presenza di pirosseni \u00e8 piuttosto evidente.\nSecondo altre versioni il nome sarebbe conseguenza dalla traduzione dal dialetto catanese \"Munti Russi\" all'italiano Monti Rossi. Durante l'eruzione del 1669, i Catanesi che guardavano dalla costa videro formarsi in pochi giorni le due montagne. Di notte esse apparivano rosse a causa della lava incandescente e il fenomeno era visibile da molti chilometri di distanza, considerato il fatto che nel 1669 non esisteva l'inquinamento luminoso. Si legge in alcuni racconti dell'epoca che: Appare quindi molto probabile che il nome Monti Rossi derivi dall'immagine incandescente delle due montagne, dette appunto \"minni di foco\" (seni di fuoco, per la particolare forma simile ad un florido seno femminile), durante l'eruzione del 1669.\nTempo libero, sport, avventura.\nLa pineta dei Monti Rossi si presta a lunghe passeggiate su sentieri ben curati dagli operai della Guardia forestale ed \u00e8 un luogo privilegiato per attivit\u00e0 di orientamento."}
{"id": "2344533", "revid": "599", "url": "https://it.wikipedia.org/wiki?curid=2344533", "title": "Matroidi", "text": ""}
{"id": "2344537", "revid": "599", "url": "https://it.wikipedia.org/wiki?curid=2344537", "title": "Tassellazioni", "text": ""}
{"id": "2344538", "revid": "287204", "url": "https://it.wikipedia.org/wiki?curid=2344538", "title": "Matt Shaughnessy", "text": "Carriera professionistica.\nOakland Raiders.\nShaughnessy fu scelto nel corso del terzo giro del Draft 2009 dagli Oakland Raiders. Il 24 luglio firm\u00f2 un contratto quadriennale per un valore totale di 2,602 milioni di dollari di cui 852.250 di bonus alla firma. Debutt\u00f2 nella NFL il 14 settembre contro i San Diego Chargers. Il 4 ottobre contro gli Houston Texans recuper\u00f2 il suo primo fumble in carriera.\nNella stagione 2010 gioc\u00f2 maggiormente da titolare e di conseguenza le sue statistiche migliorarono. Il 10 ottobre 2010 contro i San Diego Chargers forz\u00f2 il suo primo fumble in carriera. Il 28 novembre contro i Miami Dolphins forz\u00f2 il suo secondo fumble stagionale.\nIl 26 settembre 2011 contro i New York Jets sub\u00ec un grave infortunio alla spalla. Il 19 ottobre, dopo aver giocato solamente 3 partite, venne messo sulla lista infortunati concludendo in anticipo la stagione regolare.\nIl 16 settembre 2012 contro i Miami Dolphins mise a segno il suo primo sack stagionale su Ryan Tannehill. Il 14 ottobre 2012, contro gli imbattuti Atlanta Falcons fece registrare un altro sack su Matt Ryan. Il 25 novembre contro i Cincinnati Bengals realizz\u00f2 il suo terzo sack stagionale su Andy Dalton.\nArizona Cardinals.\nIl 15 marzo 2013 firm\u00f2 un contratto annuale del valore di un milione di dollari di cui 150.000 di bonus alla firma con i Cardinals."}
{"id": "2344544", "revid": "93556", "url": "https://it.wikipedia.org/wiki?curid=2344544", "title": "Zoa", "text": "Gli Zoa sono le quattro parti in cui viene diviso Albione, l'uomo primigenio, nella mitologia di William Blake, soprattutto nell'opera Matrimonio del cielo e dell'inferno. Secondo una chiave di lettura metaforica, gli Zoa sono l'incarnazione delle virt\u00f9 e dei difetti umani, i principi vitali da cui scaturisce lo stesso essere umano. \nLa funzione cosmologica degli Zoa.\nLo stesso William Blake ci descrive gli Zoa come una rosa, i cui quattro petali sono allo stesso tempo simili e contrapposti e la loro unione costituisce non solo l'uomo in s\u00e9, ma tutto l'universo. Da ci\u00f2 si evince il carattere cosmologico delle opere profetiche di Blake ed una certa tendenza ante litteram all'antropocentrismo. Lo stesso universo pu\u00f2, per Blake, essere raffigurato come \"Universal Body\", il corpo universale, facendo cos\u00ec coincidere Albione con il cosmo stesso. Se gli Zoa hanno una funzione cosmologica, Albione ne ha quindi una cosmogonica in quanto titantropo primordiale, mortale e divino al tempo stesso che con la sua morte crea la vita, cos\u00ec come Ymir nella cosmogonia norrena. \nLa rappresentazione degli Zoa.\nPer loro stessa natura gli Zoa si identificano dunque non solo con l'essere umano, ma anche con alcune sue parti anatomiche, con la natura stessa e con lo spazio.\nOgni Zoa si identifica con una parte del corpo umano e presenta sia associazioni simboliche di carattere naturalistico, sia analogie spaziali (essendo la realt\u00e0 del mondo inseparabile dall'attivit\u00e0 mentale), secondo lo schema che segue: \nWilliam Blake ci presenta gli Zoa come possibili modi di vita, analizzandoli in maniera asettica e senza valenze morali. A seconda di quale Zoa si \"scelga\" avremo diverse visioni del mondo, tanto che ad ogni Zoa Blake identifica un suo universo, \"Beulah\" per Tharmas, \"Eden\" per Urizen, \"Generation\" per Luvah, \"Ulro\" per Urthona."}
{"id": "2344556", "revid": "599013", "url": "https://it.wikipedia.org/wiki?curid=2344556", "title": "Varane", "text": ""}
{"id": "2344560", "revid": "984922", "url": "https://it.wikipedia.org/wiki?curid=2344560", "title": "GNU Prolog", "text": "GNU Prolog (chiamato anche gprolog) \u00e8 un compilatore sviluppato dal progetto GNU con un ambiente interattivo di debugging per il Prolog, disponibile per Unix e Microsoft Windows. Supporta anche diverse estensioni al Prolog, includendo la programmazione a vincoli su un insieme finito, parsing usando la grammatica a clausole definite, ed altre \"features\".\nIl compilatore converte il codice sorgente in bytecode che sar\u00e0 poi interpretato da una Warren abstract machine (WAM), e sar\u00e0 infine convertito in un eseguibile stand-alone."}
{"id": "2344561", "revid": "287204", "url": "https://it.wikipedia.org/wiki?curid=2344561", "title": "Toby Gard", "text": "Storia.\nToby Gard \u00e8 stato inizialmente impiegato alla Core Design, la societ\u00e0 che ha sviluppato il popolare \"Tomb Raider\", dove concep\u00ec l'idea di \"Tomb Raider\" e di disegnare il personaggio guida, Lara Croft. Lasci\u00f2 la Core Design, durante lo sviluppo di \"Tomb Raider II\", perch\u00e9 era contrario al marketing del sex appeal di Lara Croft, e si sent\u00ec di non avere pi\u00f9 molto controllo creativo sul gioco come aveva originalmente.\nPi\u00f9 tardi Toby Gard svilupp\u00f2 il videogioco \"Galleon\" presso la Cofounding Factor, uno studio di videogiochi che lui e il suo co-sviluppatore Paul Douglas fondarono nell'aprile 1997.\nDopo aver finito \"Galleon\" nel 2004, Gard fu ingaggiato dalla Eidos per lavorare con la Crystal Dinamics su '. Il suo ruolo per Legend era limitato a quello di consulente, piuttosto che ad un designer di videogiochi. Per il seguente gioco nella serie ', gli fu dato il ruolo di capo disegnatore. Contribu\u00ec anche al commento di audio che ha accompagnato \"Anniversary\". Divenne poi direttore di \"\", e fu accreditato insieme a Eric Lindstrom per la storia."}
{"id": "2344569", "revid": "46291", "url": "https://it.wikipedia.org/wiki?curid=2344569", "title": "Doronicum", "text": "Doronicum \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di fiori gialli simili alle margherite. \u00c8 anche l'unico genere della trib\u00f9 Doroniceae (sottofamiglia Asteroideae).\nEtimologia.\nIl nome del genere (\"Doronicum\") potrebbe derivare da un termine dell'Arabia: \"Doronigi\" o \"Doronidge\". Il primo ad usare questo nome come valore di genere fu il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708); nome ripreso e confermato nel 1753 da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi.\nMorfologia.\nQuelle di questo genere sono piante erbacee e perenni provviste di peli di vario tipo. La determinazione esatta della forma e lunghezza dei peli \u00e8 molto importante per definire la specie nell'ambito del genere. Purtroppo alcuni peli sono distinguibili solamente con un buon microscopio a 20-50 ingrandimenti. La tavola a fianco indica il tipo di peli presenti sul bordo delle foglie e sulla superficie delle squame dell'involucro che si possono dividere nei seguenti quattro tipi:\nL'altezza di queste piante varia da pochi centimetri fino a 1,5 - 2 metri. La forma biologica prevalente (almeno per le specie europee) \u00e8 geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, dei fusti sotterranei dai quali, ogni anno, si dipartono radici e fusti aerei.\nRadici.\nL'apparato radicale pu\u00f2 essere formato da un rizoma strisciante (non lanoso) oppure da un rizoma nodoso-tuberoso (in questo caso pu\u00f2 essere lanoso nella parte apicale).\nFoglie.\nLe foglie sono generalmente intere con bordo debolmente dentellato (o continuo) e provviste di peli sia sulla superficie che ai bordi.\nInfiorescenza.\nL'infiorescenza \u00e8 formata da grandi capolini solitari o assemblati in modo corimboso quasi sempre di color giallo-oro che normalmente sovrastano l'apparato fogliare e assolvono alla funzione vessillare. La struttura dei capolini \u00e8 quella tipica delle \"Asteraceae\" : un peduncolo sorregge un involucro a forma di coppa composto da pi\u00f9 squame in pi\u00f9 serie (2 o 3 serie per un totale di 20 \u2013 30 squame) spiralate, che fanno da protezione al ricettacolo basale (nudo \u2013 senza pagliette o raramente peloso) sul quale s'inseriscono due tipi di fiori : quelli esterni ligulati (da 20 a 40 e di colore giallo chiaro) e quelli interni tubulosi (da 50 a 250 e di colore giallo accentuato). La forma delle squame \u00e8 lanceolata o lineare. Diametro dell'involucro: 22 \u2013 40\u00a0mm.\nFiore.\nI fiori sono ermafroditi, zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. \nFrutti.\nI frutti sono degli acheni oblunghi con dei solchi o nervi longitudinali (da 5 a 10). Sono inoltre provvisti di pappo persistente i cui peli (da 40 a 50) sono disposti in serie multiple. Il pappo \u00e8 formato da soli peli senza coroncina se il frutto \u00e8 generato dai fiori centrali (tubulosi), altrimenti sono senza (o quasi) pappo se il frutto \u00e8 generato dai fiori periferici. Grazie al pappo il vento pu\u00f2 trasportare i semi anche a distanza di alcuni chilometri (disseminazione anemocora).\nDistribuzione e habitat.\nL'habitat di queste piante \u00e8 quello tipico della flora temperata e temperata fredda dei rilievi montani europei, ma anche del Nord Africa, dell'Asia sud-occidentale (Turchia, Caucaso, Iran e Iraq) e delle regioni montane dell'India sub-himalayana e della Cina meridionale (Yunnan), probabile luogo di origine della maggioranza di queste specie. Nelle nostre zone allo stato libero, raramente scendono sotto i limiti di altitudine superiore del bosco di faggio o di castagno e comunque crescono in luoghi sassosi aperti o ai margini dei boschi sempre in luoghi pi\u00f9 o meno freschi.&lt;br&gt;\nDelle 9 specie spontanee della nostra flora solo 6 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nSistematica.\nLa famiglia delle Asteraceae (o Compositae) \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie. Il genere \"Doronicum\" non \u00e8 molto numeroso, comprende 30 - 40 specie (secondo le varie classificazioni), diffuse quasi unicamente nell'emisfero boreale (Vecchio Mondo), delle quali una decina sono proprie della flora italiana. Appartiene alla sottofamiglia delle Asteroideae e tradizionalmente viene attribuito alla trib\u00f9 delle Senecioneae, pur avendo differenze morfologiche e biochimiche rispetto alle specie di questa trib\u00f9. &gt; Recenti studi attribuiscono al genere caratteri peculiari che ne giustificano la collocazione in una trib\u00f9 a s\u00e9 stante (Doroniceae), con affinit\u00e0 con il clade Calenduleae.\nAll'interno del genere si individuano due sezioni:\nUn altro sistema di suddividere il genere (e forse pi\u00f9 facile del primo in quanto non si deve attendere lo sviluppo del frutto) \u00e8 quello di considerare le foglie basali:\nAll'interno di quest'ultima sezione si pu\u00f2 poi creare due ulteriori sottosezioni in base al tipo di radice: \nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche (per il tipo di peli vedere la tabella al paragrafo \u201cMorfologia\u201d - tra parentesi tonde vengono indicati i peli con una minore presenza).\nSinonimi.\nIl genere di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nAlcune piante di questo genere anticamente avevano impiego nella medicina popolare. Alcuni rizomi e radici possono essere velenosi, nondimeno venivano utilizzate per il loro presunto effetto tonificante (rafforza l'organismo in generale). Ma ora non pi\u00f9. Pu\u00f2 essere interessante ricordare che il nome di una specie (\"Doronicum pardalianches\") deriva dal greco e significa \u201ccapace di strozzare il leopardo\u201d o anche \u201cstrangola pantere\u201d; in effetti sembra (ma non \u00e8 documentato con certezza) che anticamente si preparassero alcune esche con queste piante per sbarazzarsi di animali indesiderati.\nGiardinaggio.\nLe prime documentazioni dell'uso orticolo in Europa delle piante di questo genere si hanno attorno al 1570. Altre specie vennero introdotte in seguito come il \"Doronicum altaicum\" (nativo della Siberia) nel 1738; oppure il \"Doronicum orientale\" (sinonimo di \"Doronicum caucasicum\") nel 1815; e qualche anno pi\u00f9 tardi il \"Doronicum austriacum\" (che contrariamente al nome ora vive anche su tutto l'arco delle Alpi italiane). Queste notizie ci dicono che l'uso principale che si fa di queste piante \u00e8 nel giardinaggio (principalmente nei giardini rocciosi e alpini) e questo per merito di alcune caratteristiche positive delle specie di questo genere come i fiori grandi, la vivacit\u00e0 dei colori e la lunga fioritura oltre ad una certa resistenza ai climi freddi."}
{"id": "2344574", "revid": "137928", "url": "https://it.wikipedia.org/wiki?curid=2344574", "title": "802.3", "text": ""}
{"id": "2344575", "revid": "21880", "url": "https://it.wikipedia.org/wiki?curid=2344575", "title": "Specie di Doronicum", "text": "Elenco delle specie di \"Doronicum\":"}
{"id": "2344579", "revid": "199745", "url": "https://it.wikipedia.org/wiki?curid=2344579", "title": "Doronico", "text": ""}
{"id": "2344580", "revid": "124113153", "url": "https://it.wikipedia.org/wiki?curid=2344580", "title": "Aggiramento", "text": "L'aggiramento \u00e8 una manovra militare tattica o strategica/operativa in cui, mentre una parte delle forze impegna frontalmente il nemico, un'altra aliquota opera sui fianchi (sulle ali) per prendere il nemico sul rovescio.\nPu\u00f2 avvenire su entrambe le ali, in quest'ultimo caso la manovra \u00e8 indicata talvolta come \"manovra a tenaglia\". In genere l'aggiramento \u00e8 finalizzato a realizzare l'\"accerchiamento\" del nemico, cio\u00e8 a precludergli tutte le sue direzioni operative.\nClassificazione.\nAggiramento d'ala.\nDa quanto risulta storicamente sembra che il primo a predisporre nei piani di battaglia un aggiramento d'ala sia stato Epaminonda nella battaglia di Leuttra, in cui schier\u00f2 le sue truppe migliori e meglio addestrate in profondit\u00e0 all'ala sinistra, in modo tale da aggirare il nemico su quell'ala. La manovra d'ala fu teorizzata nel XVII secolo e fu portata alla massima efficienza da Federico II nella guerra dei sette anni. Dopo Federico II l'azione sul fianco dell'avversario divenne una manovra \"classica\", abbondantemente usata anche da Napoleone in diverse occasioni.\nDoppio aggiramento.\nL'aggiramento su entrambe le ali o manovra a tenaglia o (pi\u00f9 raramente) attacco a tenaglia intende isolare il centro dell'accerchiato per attaccarlo su entrambi i fianchi. Le due ali di un esercito si portano alla spalle o ai fianchi di un avversario accerchiandolo.\nL'aggiramento su entrambe le ali venne usato, secondo la tradizione, da Milziade a Maratona. Successivamente fu utilizzato da Annibale a Canne e da Scipione a Campi Magni e Zama.\nCon lo sviluppo della cavalleria e la nascita della staffa nel Medio Evo l'aggiramento su entrambe le ali divenne una manovra usuale della cavalleria quando si trovava di fronte a fanterie prive di armi da lancio.\nAccerchiamento.\nLo sviluppo dell'aggiramento \u00e8 l'accerchiamento del nemico, mentre l'aggiramento si prefigge di precludere le linee operative su uno o due fianchi, l'accerchiamento si prefigge di chiudere anche le linee operative sul retro del nemico, quindi l'accerchiamento prevede l'annientamento delle forze del nemico, e non semplicemente l'occupazione del territorio inizialmente controllato dal nemico.\nL'accerchiamento strategico, quando ottiene il successo, \u00e8 una delle azioni decisive in una campagna, come l'accerchiamento delle forze austriache ad Ulm o l'accerchiamento della 6. Armee tedesca entro Stalingrado. Notare che, in entrambi i casi indicati sopra, le forze nemiche chiuse entro la sacca furono praticamente annientate. L'aggiramento strategico ha influenza particolarmente sulle linee di comunicazione, costringendo quindi l'accerchiato ad una battaglia in condizioni sfavorevoli o, addirittura a fronte rovesciato\nEsempi.\nAggiramento d'ala (Leuthen).\nIl 5 dicembre 1757, presso Breslau, Federico II fronteggiava con 29000 fanti, 9800 cavalieri e 167 cannoni l'esercito austriaco, che comprendeva 48000 fanti, 10500 cavalieri e 210 cannoni, sotto il comando di Carlo Alessandro di Lorena e del Maresciallo Daun. Il 4 dicembre gli austriaci, sorpresi dalla rapida marcia di Federico, avevano abbandonato la forte posizione di Parchwitz- Neumarkt, accampandosi in terreno aperto. Federico reag\u00ec impegnando il nemico in battaglia prima che questi avesse il tempo di preparare posizioni difensive. La manovra di Federico fu un'avanzata con i battaglioni scalati verso l'ala sinistra austriaca, mentre il suo centro (pi\u00f9 debole di quello dell'avversario) si impegnava per fissare il nemico, che, incerto sulle intenzioni prussiane, a mezzogiorno invi\u00f2 un rinforzo alla cavalleria dell'ala destra e lo stesso Daun si port\u00f2 in una posizione adatta ad esercitare direttamente il comando su quell'ala. Intanto l'ala destra prussiana muoveva verso sud, dando l'impressione di ritirarsi dalla battaglia, invece, una volta raggiunte le alture dietro a Lobenitz, si schier\u00f2 di fronte all'ala sinistra con fronte nord ovest, quindi con un angolo di quasi 90\u00ba nei confronti della linea del centro. Solo a questo punto il comandante dell'ala sinistra austriaca, Nadasty, invi\u00f2 una richiesta urgente di rinforzi a Daun, che si trovava all'altra estremit\u00e0 dello schieramento. Federico stesso diede gli ordini di marcia ai suoi battaglioni, che dovevano avanzare in formazione a scalare sull'ala sinistra austriaca, con il fianco coperto dalla cavalleria di Zieten. L'attacco, iniziato all'1.00 del pomeriggio, fece ritirare le forze contrapposte (in gran parte unit\u00e0 bavaresi e del W\u00fcrttemberg) ed apr\u00ec l'attacco su Leuthen (dietro il centro dello schieramento austriaco). A questo punto della battaglia, con la cavalleria austriaca pi\u00f9 volte battuta da quella prussiana, Carlo di Lorena e Daun si ritirarono verso nord, tenendo tuttavia una guarnigione a Leuthen per rallentare l'avanzata prussiana. L'attacco a Leuthen inizi\u00f2 alle 3.30 del pomeriggio e prosegu\u00ec con attacchi e contrattacchi, avendo per epicentro la chiesa cattolica del paese, dove si era asserragliato il reggimento imperiale \"Rot-W\u00fcrzburg\", che tenne testa nei limiti delle sue possibilit\u00e0 ai migliori battaglioni prussiani. Praticamente il combattimento dur\u00f2 fino alla notte, quando gli austriaci abbandonarono le posizioni e si ritirarono a Lissa.\nAggiramento sulle due ali (San Gottardo).\nNel corso della mattina del 1\u00ba agosto 1664 l'esercito turco, comandato dal Gran Vizir Ahmed K\u00f6pr\u00fcl\u00fc, forte di circa 60000 uomini, era riuscito a forzare, con l'appoggio di una notevole superiorit\u00e0 in artiglierie, il passaggio della Raab e ad attestarsi in un'ansa del fiume. Di fronte a lui si trovavano 25000 uomini, guidati da Raimondo Montecuccoli, che comprendevano reparti imperiali, dei principati tedeschi e francesi. Le truppe al comando di Montecuccoli erano riuscite a contenere per tutta la mattina gli assalti delle migliori truppe a disposizione di K\u00f6pr\u00fcl\u00fc, ma a mezzogiorno, i turchi, ormai saldamente oltre il fiume, stavano preparandosi a fortificare le posizioni occupate e stavano accumulando nell'ansa altre forze per sfondare definitivamente il centro degli avversari. Montecuccoli convoc\u00f2 presso il suo comando tutti i comandanti in sottordine, mettendo bene in evidenza che, senza un intervento deciso, la superiorit\u00e0 numerica degli ottomani li avrebbe costretti ad una ritirata, senza posizioni difendibili fino a Vienna. Un contrattacco avrebbe richiesto l'impiego deciso del contingente francese, fino a quel momento relativamente poco impegnato, cosa che non era gradita al comandante supremo francese Coligny, ma che aveva l'appoggio sia del comandante dei principi tedeschi Holenhole sia dei comandanti in sottordine francesi La Feuillade e Beauvez\u00e9. K\u00f6pr\u00fcl\u00fc stava ammassando nell'ansa 4000 spahi, appoggiati da 10000 fanti, pronti a buttarsi nella breccia, quindi era necessario agire senza indugi. Appena arrestato l'attacco degli spahi tutto l'esercito di Montecuccoli mosse, alternando cavalleria e moschettieri, verso i fianchi della testa di ponte turca, la minaccia alle linee di ritirata e le sconfitte gi\u00e0 subite dalla truppe scelte (giannizzeri e spahi) fece crollare le fanterie turche, che, nel tentativo di ritirarsi oltre la Raab si intralciarono a vicenda e perirono sia sotto l'attacco imperiale sia travolti dalle acque del fiume. Sul campo rimasero 15000 ottomani, fra cui tre pasci\u00e0. Il bottino degli imperiali fu di 40 bandiere, oltre 1000 cavalli e cammelli e una grande quantit\u00e0 di equipaggiamento ed armi, compresa tutta l'artiglieria turca. Le perdite imperiali erano state di circa 2000 uomini fra morti e feriti.\nAggiramento sulle due ali (Canne).\nAnnibale, sulla base delle precedenti esperienze nelle battaglie contro i consoli romani, prevedeva che i Romani avrebbero tentato di sfondare il centro, tenuto da 19.000 tra Galli ed Iberici, approfittando della supremazia numerica (55.000 legionari e 25.000 \"socii\"). La risposta era quella di creare un centro flessibile che, inglobando la massa romana, ne avrebbe fortemente limitato la mobilit\u00e0 e quindi la spinta.\nCome Annibale aveva previsto, i romani attaccarono il suo centro, ed i Galli presto dovettero soccombere e il centro si inflesse, assumendo una forma concava. Invece sulle ali la cavalleria, disposta in una formazione asimmetrica, l'ala destra di cavalleria numida di 3.600 unit\u00e0 con compiti di contenimento; l'ala sinistra, a nord-ovest di cavalleria pesante di 6.500 cavalieri con compiti di sfondamento, creando cos\u00ec una netta supremazia numerica e tattica sul fianco ovest, dove tra l'altro la cavalleria romana era pressata tra il fiume e le truppe romane in avanzata.\nLa cavalleria pesante di Annibale attacc\u00f2 su tre direzioni successive: inizialmente distrusse la cavalleria romana sull'ala destra (romana), convergendo poi alle spalle della cavalleria alleata sull'ala sinistra e permettendo alla cavalleria numida di distruggerla; infine, dopo essersi riunita con questa, chiudendo la linea di ritirata con un attacco alle spalle della massa della fanteria romana.\nContemporaneamente, la fanteria pesante libica, iberica e celtica, che si trovava ai due lati estremi dello schieramento di fanteria cartaginese, si trov\u00f2 nella condizione di poter operare una conversione verso il centro dello schieramento che la port\u00f2 a chiudere i lati dello schieramento romano completando cos\u00ec l'accerchiamento.\nFu un massacro. Come rifer\u00ec lo storico Livio i Cartaginesi si fermarono solo quando \"furono stanchi di uccidere\". Comunque, anche prendendo le stime pi\u00f9 caute delle perdite, Roma perse 47500 fanti e 2700 cavalieri, inoltre furono catturati 19000 prigionieri, mentre riuscirono a salvarsi solo 15000 uomini (meno di un quarto del totale).\nAggiramento strategico (Stalingrado).\nLa mattina del 19 novembre 1942 due \"fronti\" sovietici (equivalenti approssimativamente a due gruppi di armate tedeschi), il Fronte Sud Ovest (generale Nikolaj Vatutin) ed il Fronte del Don (generale Konstantin Konstantinovi\u010d Rokossovskij) attaccarono le forze rumene schierate sul Don a protezione delle retrovie della 6\u00aa armata tedesca impegnata contro la 62\u00aa e la 64\u00aa armata sovietiche (appartenenti al Fronte di Stalingrado del generale Andrej Ivanovi\u010d Er\u00ebmenko) che difendevano la importante citt\u00e0 di Stalingrado. Ebbe cos\u00ec inizio la cosiddetta Operazione Urano.\nL'attacco a nord della citt\u00e0 (Fronte Sud Ovest), partendo dalla testa di ponte di Serafimovi\u010d travolse la 3\u00aa armata rumena, aprendo un varco di 80\u00a0km nelle linee dell'Asse. I corpi corazzati sovietici si lanciarono in avanti superando la resistenza nemica, respingendo i confusi contrattacchi delle riserve mobili tedesche e raggiungendo in pochi giorni le retrovie della 6\u00aa Armata tedesca, mettendone in pericolo le linee di comunicazione. Mentre le colonne meccanizzate del Fronte Sud Ovest del generale Vatutin procedevano nella steppa in direzione di Kala\u010d e dei ponti sul Don, il 20 novembre passarono all'attacco anche la 64\u00aa, 51\u00aa e 57\u00aa armata del Fronte di Stalingrado; anche in questo settore le forze tedesco-rumene vennero rapidamente sconfitte e i carri armati sovietici avanzarono velocemente verso ovest per ricongiungersi con i reparti dell'Armata Rossa in rapido avvicinamento da nord-ovest.\nIl congiungimento fra i corpi corazzati e meccanizzati del Fronte Sud Ovest (reparti del 4\u00ba Corpo corazzato del generale Andrej G. Krav\u010denko e del 26\u00ba Corpo corazzato del generale Aleksej G. Rodin) e del Fronte di Stalingrado (unit\u00e0 del 4\u00ba Corpo meccanizzato del generale Vasilij Timofeevi\u010d Vol'skij) avvenne gi\u00e0 il 23 novembre nella localit\u00e0 di Sovetskij, completando in questo modo la rapidissima manovra di accerchiamento che avrebbe isolato in una grande sacca quasi 300.000 soldati tedeschi e impresso una svolta decisiva alla guerra sul fronte orientale. Alcuni storici hanno definito l'Operazione Urano, per le sue dimensioni e per la sua importanza militare e politica, la pi\u00f9 grande manovra di accerchiamento di tutti i tempi\nA questo punto l'unica speranza per la 6\u00aa armata era di aprirsi un varco per ricongiungersi con le truppe tedesche ancora presenti sulla riva occidentale del Don, invece da Hitler in persona venne l'ordine di resistere a oltranza, mentre la Luftwaffe avrebbe provveduto al rifornimento logistico delle truppe. Il ponte aereo, tuttavia, fu in grado di fornire solo una quantit\u00e0 di viveri e materiale nettamente inferiore alle necessit\u00e0 dell'armata, la 6\u00aa armata avrebbe avuto bisogno di 500 t di rifornimenti al giorno, mentre la Luftwaffe poteva trasportare un massimo di 300 t al giorno, ma solo in condizioni ottimali, e non nelle condizioni dei mesi invernali russi.\nAgli inizi di dicembre il comandante della 6\u00aa armata, generale Paulus, chiese nuovamente l'autorizzazione ad aprirsi un varco per ricongiungersi alle forze tedesche sul Don, ma gli venne nuovamente negata l'autorizzazione, nella speranza che il feldmaresciallo von Manstein riuscisse a collegarsi alle forze tedesche a Stalingrado, con l'operazione \"Wintergewitter\" (Tempesta invernale). Tuttavia la preponderanza delle forze di blocco sovietiche imped\u00ec alle forze di von Manstein di penetrare nel dispositivo sovietico, e le costrinse ad arrestarsi a circa 40\u00a0km dalle forze accerchiate. L'operazione, scattata il 12 dicembre, il 21 dicembre giunse a 40\u00a0km da Paulus, che non fu in grado di intervenire per realizzare il congiungimento a causa della mancanza di carburante. Lo sfondamento del fronte dell'\"8\u00aa armata\" italiana a nord espose le forze di von Manstein ad essere accerchiate a loro volta, quindi le forze furono costrette a ripiegare alla vigilia di Natale.\nLa sorte della 6\u00aa armata era segnata, con le temperature invernali della steppa russa ed i viveri che calavano inesorabilmente i tedeschi cominciarono a ridurre l'area della sacca, mentre gli aerei che portavano i rifornimenti sempre insufficienti ripartivano carichi di personale, l'ordine di evacuazione prevedeva, nell'ordine: feriti, generali J\u00e4neke (ferito) e Steinmetz (gravemente ammalato), comandi divisionali (79\u00aa, 94\u00aa e 384\u00aa divisione), alti ufficiali destinati ad altri incarichi, aspiranti (sottotenenti) del corpo di Stato Maggiore, comandanti, sottufficiali e specialisti di unit\u00e0 corazzate. La sacca agli inizi di gennaio era lunga circa 30\u00a0km e profonda 50, il 9 gennaio i sovietici chiesero la capitolazione della 6\u00aa armata, offrendo garanzie ai soldati tedeschi per \"dopo la guerra\", offerta respinta da Paulus dopo essersi consultato per radio con Hitler. Il giorno successivo inizi\u00f2 quello che doveva essere l'attacco finale, il giorno 16 gennaio la sacca era lunga 25\u00a0km e profonda 14, il 25 gennaio cadde l'ultimo aeroporto e la 6\u00aa armata fu divisa in due tronconi. Ormai, esaurite le munizioni, gli artiglieri sabotavano i pezzi per non farli cadere nelle mani del nemico, il 30 gennaio Paulus distrusse le trasmittenti del suo comando mentre i sovietici stavano disinnescando le mine che lo proteggevano, all'alba del 31 gennaio il capo di stato maggiore di Paulus inizi\u00f2 le trattative per la capitolazione. Il 2 febbraio si arrese anche la sacca settentrionale, concludendo cos\u00ec la battaglia di Stalingrado.\nVantaggi e svantaggi dell'aggiramento.\nL'aggiramento, in qualsiasi sua forma, \u00e8 fondamentalmente un'azione offensiva o controffensiva, mirata essenzialmente al forzamento della situazione di stallo che si crea nella battaglia parallela, l'effetto dell'aggiramento \u00e8 rilevante soprattutto dal punto di vista del morale delle truppe, in quanto un attacco improvviso da una direzione inaspettata fa ritenere all'attaccato di non avere pi\u00f9 una ritirata facile come in presenza di un attacco frontale. D'altra parte \u00e8 fondamentale, nella valutazione di una manovra aggirante, rendersi conto che \u00e8 necessario dividere le proprie truppe in due masse separate, in genere incapaci di appoggiarsi a vicenda, pertanto un buon comandante nemico, con spirito di iniziativa, pu\u00f2 concentrare tutte le sue forze contro una sola aliquota, battendo le due masse dell'esercito separatamente quindi l'aggiramento del nemico non ha un significato in s\u00e9 e per s\u00e9, ma unicamente in coordinazione con tutto il resto della situazione tattica/strategica. In particolare le azioni di aggiramento presuppongono una superiorit\u00e0 numerica o addestrativa delle truppe accerchianti."}
{"id": "2344582", "revid": "767487", "url": "https://it.wikipedia.org/wiki?curid=2344582", "title": "Abdon (giudice)", "text": "Figlio di Hill\u0113l, oriundo di Pirathon, l'attuale Far\u201bata, 10 km a Sud-Ovest di Naplusa e di Sichem, ebbe quaranta figli e trenta nipoti, i quali cavalcavano settanta asinelli.\nLa sua giudicatura dur\u00f2 otto anni e precede immediatamente il quarantennale dominio dei Filistei in Israele.\nMor\u00ec e fu sepolto a Pirathon, nel paese di \u00c8fraim, sul monte Amalek, \"montagna degli Amaleciti\"."}
{"id": "2344585", "revid": "287204", "url": "https://it.wikipedia.org/wiki?curid=2344585", "title": "Gnathonemus petersii", "text": "Gnathonemus petersii, conosciuto comunemente come pesce elefante \u00e8 un pesce d'acqua dolce appartenente alla famiglia Mormyridae.\nDistribuzione e habitat.\nQuesta specie \u00e8 diffusa nei fiumi e torrenti dell'Africa centrale e occidentale, in particolare nei bacini dei fiumi Congo, Niger, Ogun e Chari superiore. Tende a vivere sui fondali di ambienti melmosi o sabbiosi. Predilige habitat riparati e non molto \nluminosi come corsi d'acqua dalla lenta corrente o laghetti con vegetazione palustre. La temperatura dell'acqua varia dai 22 ai 28 \u00b0C.\nDescrizione.\nIl corpo di questo pesce \u00e8 allungato e appiattito sui fianchi. Le pinne dorsale e anale sono strette e biforcate in posizione molto arretrata rispetto al corpo. La parte posteriore \u00e8 molto sottile e termina con una caratteristica pinna caudale di forma triangolare. La bocca si prolunga in avanti somigliando a una proboscide dalla quale deriva il nome comune del pesce. \nQuesta particolare conformazione anatomica \u00e8 dovuta alle caratteristiche dell'habitat in cui vive la specie. Nei fiumi africani, ricchi di torba e materiale in sospensione, la visibilit\u00e0 \u00e8 estremamente limitata e questo ha portato le specie dei Mormiridi a ridurre la dimensione degli occhi e ad avere una retina atrofica. La specie ha inoltre sviluppato la caratteristica proboscide dotata di numerose terminazioni nervose tattili e gustative che svolge le seguenti funzioni: \nAltre importanti caratteristiche della specie sono:\nUn esemplare adulto pu\u00f2 arrivare a misurare fino a 35 cm di lunghezza.\nLa vita media varia dai 6 ai 10 anni.\nLivrea.\nLa livrea degli esemplari di \"Gnathonemus petersii\" varia senza differenza tra i sessi in funzione dell'habitat palustre in cui vivono e va dal marrone al grigio scuro o nero, alcuni con delle sfumature sul ventre violacee. In tutte le colorazioni sono sempre presenti due strisce di colore chiaro a forma di parentesi sui fianchi.\nAnche se molto rari, esistono esemplari albini.\nOrgano elettrico.\nIl pesce elefante appartiene alla famiglia dei Mormiridi. In questo gruppo, come in quello dei Gimnarchidi, \u00e8 stata accertata la presenza di apparati in grado di creare correnti elettriche (sistemi bio-elettrici). Questi organi sono distribuiti a livello dell'apparato cutaneo e si trovano in parti diverse secondo la specie di appartenenza del pesce. \"Gnathonemus Petersii\"presenta due organi dorsali e due ventrali che, situati sul peduncolo caudale (parte posteriore del pesce), assumono la conformazione di un cilindretto. \nQuest'apparato \u00e8 formato da un rivestimento esterno composto da tessuto connettivo fibroso e un insieme interno di cellule muscolari specializzate che producono impulsi bio-elettrici. Ogni organo contiene da 200 fino a 400 di queste cellule bio-elettriche che, con uno spessore di 0,001 millimetri, sono disposte una sopra l'altra per formare una colonna. Ogni singola cellula pu\u00f2 arrivare a creare una differenza di potenziale di 0,14 Volt ed \u00e8 connessa in serie agli altri elementi della colonna mentre queste ultime sono disposte tra loro in parallelo. Infine queste placche bio-elettriche sono collegate tra loro tramite motoneuroni della linea laterale che partono dalla superficie posteriore. \nSecondo alcuni studi il campo elettrico sviluppato da questi organi attiva dei recettori sensoriali chiamati mormiroblasti situati all'interno dello spesso strato mucoso che riveste l'epidermide. \nSembra che i mormiroblasti agiscano da sensori di rilevamento dell'energia elettrica permettendo al pesce di usare l'apparato come un radar. Tramite scariche continue, il pesce crea un campo magnetico che si estende intorno al suo corpo con un raggio di 5-6 cm; questo campo gli permette di avvertire la presenza di elementi conduttori e non che vengono attraversati dall'elettricit\u00e0. Nello specifico possono verificarsi due casi:\nQueste piccolissime variazioni (da 3 milionesimi fino a un miliardesimo di ampere) vengono captate dai mormiroblasti i quali inviano al cervello degli specifici segnali nervosi permettendo al pesce di avvertire la presenza di prede, predatori oppure ostacoli. Grazie alla capacit\u00e0 di reagire ai cambiamenti di distribuzione del potenziale elettrico sulla superficie corporea, lo Gnathonemus Petersii \u00e8 in grado di orientarsi e nutrirsi in ambienti del tutto privi di luce o in acque molto torbide.&lt;br&gt;\nDalla complessit\u00e0 di quest'apparato deriva lo straordinario sviluppo del cervelletto nei Mormiridi e l'importanza che riveste la funzione di orientamento e comunicazione nel caso specifico. \nAlcuni studiosi credono che in principio quest'apparato si sia sviluppato esclusivamente come strumento di difesa e arma attraverso la quale il pesce stordiva e catturava le prede. In seguito l'intero apparato bio-elettrico del pesce elefante si \u00e8 evoluto ed ha permesso al pesce di acquisire utili informazioni sull'ambiente circostante.\nRiproduzione.\nSulla riproduzione in natura di questo pesce abbiamo scarse informazioni; negli acquari domestici \u00e8 quindi un evento molto raro e difficile da realizzare. \nLa principale ragione per cui \u00e8 difficile assistere a una riproduzione in cattivit\u00e0 deriva dall'apparato bio-elettrico. In acquario la lunghezza d'onda del campo magnetico generato dal pesce va modificandosi lentamente nel tempo fino a un punto in cui questa variazione rende impossibile sia la comunicazione tra esemplari simili che la capacit\u00e0 di riconoscere i sessi. \nMaggiori possibilit\u00e0 di successo si hanno allestendo un acquario dedicato interamente alla riproduzione di questa specie. La vasca deve essere molto grande (minimo 150 litri) e contenere un numero non troppo elevato di esemplari poich\u00e9, nonostante gli \"Gnathonemus petersii\" siano pesci sociali che devono essere allevati in gruppo, possono essere territoriali e spesso sono aggressivi verso i membri della loro stessa specie.\nInoltre \u00e8 molto importante ricreare le caratteristiche peculiari del loro habitat naturale controllando frequentemente i valori dell'acqua tra cui:\nAlimentazione.\nIn ambiente naturale lo Gnathonemus si nutre principalmente di piccoli crostacei e vermi che trova setacciando il fondale.\nAcquariofilia.\nOggi i pesci elefante sono molto diffusi negli acquari domestici grazie al loro aspetto molto particolare e alla capacit\u00e0 di sapersi adattare alla convivenza con altre specie. Ha carattere socievole e giocoso, non \u00e8 insolito, infatti, vederlo giocare con pezzetti di legno, foglie o palline che vengono spinte dalla sua proboscide attraverso tutto l'acquario. Nei confronti degli altri pesci si dimostra pacifico e tollerante mentre a volte pu\u00f2 essere aggressivo verso esemplari della stessa specie: per questo motivo \u00e8 preferibile scegliere esemplari della stessa taglia. \nLa capienza della vasca deve essere almeno 100 litri con temperatura simile a quella del suo ambiente naturale (22-28 \u00b0C), Ph pari a 7 e durezza 10\u00b0 dGH. Gli esemplari mantenuti in cattivit\u00e0 raggiungono dimensioni inferiori rispetto a quelli cresciuti in ambiente naturale arrivando ad un massimo di 10-15 cm per esemplare adulto.\nEssendo una specie prevalentemente notturna e abituata a vivere in un ambiente lagunoso, l'acquario deve essere allestito in modo da creare molti nascondigli e zone d'ombra. Per questo nella vasca devono essere presenti molta vegetazione, legni di torbiera e rocce. \nLa qualit\u00e0 dell'acqua deve essere buona in quanto sono molto sensibili agli agenti inquinanti e intolleranti a diversi tipi di medicinali usati comunemente per curare altre specie. Questi ultimi modificano il campo elettrico da loro prodotto riducendone l'intensit\u00e0 e provocando seri problemi ai pesci. Si consiglia quindi l'uso dei carboni attivi nel sistema di filtraggio dell'acquario.\nL'illuminazione non deve essere troppo potente e allo stesso tempo deve permettere la crescita delle piante.\nIl fondo pi\u00f9 adatto per la specie \u00e8 composto da sabbia o ghiaia molto fine.\nCibo.\nIn cattivit\u00e0 il pesce si adatta al cibo congelato come \"Chironomus plumosus\", \"Artemia\" o \"Tubifex\" mentre pu\u00f2 avere difficolt\u00e0 nell'adattarsi al mangime secco a causa della conformazione della bocca che gli impedisce di arrivare alle scaglie in sospensione. Si nutre principalmente di notte."}
{"id": "2344586", "revid": "767487", "url": "https://it.wikipedia.org/wiki?curid=2344586", "title": "White Limousine EP", "text": "White Limousine EP \u00e8 un EP del cantautore Duncan Sheik, pubblicato poco prima dell'omonimo album \"White Limousine\". Delle sette tracce incluse nell'Ep, quattro sono brani esclusi dall'album \"White Limousine\" e tre sono b-side facenti parti della stessa sessione di registrazione.\nLa \"title track\" \u00e8 differente rispetto a quella inserita nella tracklist dell'album. L'EP \u00e8 stato pubblicato in formato CD-R e distribuito durante alcuni show, avvenuti poco prima della pubblicazione dell'album."}
{"id": "2344587", "revid": "1208320", "url": "https://it.wikipedia.org/wiki?curid=2344587", "title": "Luigi Pellizzo", "text": "Biografia.\nLuigi Pellizzo nasce il 26 febbraio 1860 a Costapiana di Faedis (UD) da Domenico e Rosa Costaperaria. Nel 1871 la famiglia si trasferisce a Udine. Nel 1872 entra nel seminario di Udine. Nel 1884 viene ordinato sacerdote ed \u00e8 inviato a Roma come alunno del Pontificio seminario lombardo. Nel 1886 si laurea in diritto canonico presso l'Universit\u00e0 Gregoriana e torna a Udine dove insegna storia e diritto canonico presso il seminario da lui stesso frequentato anni prima.\nNel 1894 assume la carica di vicerettore e nel 1900 sostituisce monsignor Pierantonio Antivari alla guida della struttura ecclesiastica.\nSempre nel 1900 si prodiga affinch\u00e9 nascano nuove forme di divulgazione cattolica e dalla sua spinta prendono vita il quotidiano Il crociato e il settimanale Il piccolo crociato.\nNel 1904, a seguito di un aumento di vocazioni, inizia la costruzione del nuovo seminario minore a Rubignacco, frazione di Cividale del Friuli.\nIl 13 luglio 1906, dopo la morte del vescovo Giuseppe Callegari, \u00e8 nominato vescovo di Padova e si insedia nella sede vescovile il 2 maggio 1907.\nSubito inizia una profonda ristrutturazione della diocesi e come gi\u00e0 fatto a Udine favorisce la nascita di testate giornalistiche di ispirazione cattolica.\nIl 5 gennaio 1908 nasce per suo espresso volere il giornale \"La Difesa del popolo\".\nTra il 15 giugno 1915 e il 30 novembre 1918 scrive a papa Benedetto XV centoquarantasei lettere che informano il papa sulle drammaticit\u00e0 della prima guerra mondiale.\nDal 1912 al 1921 (con una lunga interruzione dovuta alla guerra) compie la visita pastorale alla diocesi; nel 1921 inizia la seconda visita, che rester\u00e0 incompiuta.\nCome vescovo di Padova promuove le rivendicazioni sociali, la proiezione politica dei cattolici e la presenza pubblica della Chiesa, destando preoccupazioni nelle autorit\u00e0 civili per l'autonomia della sua condotta, che non si piegava a un docile adattamento moderato. Per Pellizzo rientrava nei compiti di cura delle anime l'interesse per lo stato materiale dei contadini e degli operai, dati i rischi per la fede che egli vedeva nel socialismo.\nIl 24 marzo 1923 si dimette dalla guida spirituale di Padova per assumere la carica di segretario-economo della fabbrica di San Pietro a Roma che in quegli anni aveva un'amministrazione precaria; contestualmente viene nominato anche arcivescovo titolare di Damiata.\nMuore il 14 agosto 1936 a Faedis, suo paese natale, e viene sepolto nella locale chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2344588", "revid": "88740", "url": "https://it.wikipedia.org/wiki?curid=2344588", "title": "Freccia Vallone 2009", "text": "La Freccia Vallone 2009, settantatreesima edizione della corsa e valevole come decima prova del Calendario mondiale UCI 2009, si svolse il 22 aprile 2009 su un percorso di 200 km e venne vinta dall'italiano Davide Rebellin.\nPercorso.\nPartendo da Charleroi, la corsa affront\u00f2 le \"c\u00f4tes\" d'Ereffe, di Peu d'Eau, Haut-Bois, Thon, Bonneville, Bohissau ed Ahin. Il gruppo affront\u00f2 anche due volte il Muro di Huy, ai chilometri 67 e 96,5, prima dell'arrivo.\nResoconto degli eventi.\nLa gara fu contraddistinta dalla lunga fuga di Christophe Moreau che venne per molti chilometri accompagnato da Fumiyuki Beppu. Guadagnarono fino a 15 minuti di vantaggio sul gruppo e vennero raggiunti rispettivamente a 24 e 55\u00a0km dal Muro di Huy.\nDiversi corridori cercarono poi di uscire dal gruppo, senza successo. Fu quindi un gruppo compatto quello che si present\u00f2 ai piedi dell'ultima asperit\u00e0, il Muro di Huy, con pendenze al 25 %. Il francese David Le Lay lanci\u00f2 un attacco a 500 m dal traguardo, ma venne raggiunto sul punto pi\u00f9 difficile del muro da un gruppetto di corridori tirato dall'australiano Cadel Evans. A 100 m dal traguardo, Andy Schleck e Davide Rebellin, lanciarono lo sprint. Rebellin fu il pi\u00f9 forte e si impose sul lussemburghese che riusc\u00ec a conservare il secondo posto.\nUna settimana dopo la corsa, Davide Rebellin fu trovato positivo al CERA alla gara dei Giochi olimpici di Pechino."}
{"id": "2344590", "revid": "767487", "url": "https://it.wikipedia.org/wiki?curid=2344590", "title": "The Videosingles", "text": "The Videosingles \u00e8 una VHS contenente quattro videoclip di brani composti dall'artista britannico Elton John.\n\u00c8 stata distribuita nel 1983; i brani sono \"I Guess That's Why They Call It the Blues\", \"I'm Still Standing\", \"Blue Eyes\" ed \"Empty Garden (Hey Hey Johnny)\"; i primi due provenivano dall'album del 1983 \"Too Low for Zero\", gli altri facevano invece parte di \"Jump Up!\" (1982)."}
{"id": "2344591", "revid": "1305772", "url": "https://it.wikipedia.org/wiki?curid=2344591", "title": "Battaglia di Cuddalore", "text": ""}
{"id": "2344602", "revid": "1683880", "url": "https://it.wikipedia.org/wiki?curid=2344602", "title": "Vladimir Leonov", "text": "Carriera.\nLeonov \u00e8 nato a Donec'k nella RSS Ucraina, parte dell'allora Unione Sovietica. Nel 2007 compete nel campionato europeo Superstock 600 alla guida di una Yamaha YZF-R6 del team Vector Racing. Si classifica 37\u00ba nella classifica del campionato piloti, ottenendo un solo punto grazie al quindicesimo posto in gara ottenuto sul circuito di Brands Hatch. Si sposta nella classe 250 del motomondiale nel 2009, con l'Aprilia RSW 250 LE del team Viessmann Kiefer Racing, ottenendo come miglior risultato un decimo posto in Francia e concludendo la stagione al 24\u00ba posto con 9 punti. In questa stagione \u00e8 costretto a saltare il GP di Gran Bretagna per infortunio.\nNel 2010 viene confermato dal team Vector Kiefer Racing con una Suter MMX nella nuova classe Moto2, salvo venire sostituito alla vigilia del GP della Repubblica Ceca da Patrik Vost\u00e0rek. In questa stagione \u00e8 costretto a saltare il GP di Spagna per infortunio e non ha ottenuto punti validi per la classifica mondiale. Nel 2011 \u00e8 pilota del team Yakhnich Motorsport, con la quale partecipa al campionato Italiano Velocit\u00e0 categoria Stock 600 e ad altri trofei nazionali italiani, oltre a due apparizioni, in qualit\u00e0 di wild card, nel mondiale Supersport. \nNel biennio 2012-2013 Leonov \u00e8 pilota titolare nel Campionato mondiale Supersport in sella ad una Yamaha YZF-R6 del team Yakhnich Motorsport. Ottiene tre piazzamenti a podio, tra cui uno nel Gran Premio di Mosca. Chiude le stagioni rispettivamente all'undicesimo e decimo posto in classifica piloti. Nel 2012 inoltre, prende parte a cinque gare nel campionato italiano Supersport dove vince una gara e si classifica al sesto posto in graduatoria finale. \nNel 2014 prende parte al mondiale Supersport con la MV Agusta F3 675 per il team MV Agusta RC-Yakhnich Motorsport. Il 20 giugno viene disdetto il suo contratto con il team russo. Nel 2018 partecipa, in qualit\u00e0 di wild card ai Gran Premi di Spagna e Italia nel campionato mondiale Superbike, in sella ad una Kawasaki ZX-10R del team SPB Racing."}
{"id": "2344604", "revid": "486946", "url": "https://it.wikipedia.org/wiki?curid=2344604", "title": "Abdon il Piratonita", "text": ""}
{"id": "2344615", "revid": "767487", "url": "https://it.wikipedia.org/wiki?curid=2344615", "title": "Bulalacao", "text": "Bulalacao \u00e8 una municipalit\u00e0 di Quarta classe delle Filippine, situata nella provincia di Mindoro Orientale, nella regione Mimaropa.\nBulalacao \u00e8 formata da 15 barangay:"}
{"id": "2344621", "revid": "76963", "url": "https://it.wikipedia.org/wiki?curid=2344621", "title": "Leandro M\u00fcller", "text": "Biografia.\nSi \u00e8 laureato in Pubblicit\u00e0 e Propaganda e in Giornalismo nella Universit\u00e0 Federale di Rio de Janeiro. Ha anche seguito corsi di Filosofia nella Universit\u00e0 Statale di Rio de Janeiro e alla Universit\u00e0 di Porto. Dal 2004, oltre alla scrittura, si dedica all'attivit\u00e0 di editore e di libraio.\nNel 2006 ha pubblicato il suo primo romanzo, \u201c\"O Codigo Alejadinho\"\u201d (\"Il codice Aleijadinho\"), un thriller poliziesco ambientato in cinque storiche citt\u00e0 della regione Minas Gerais, che presenta nella trama alcuni artisti e personaggi storici del Brasile.\nNel 2008 ha vinto il Premio M\u00e1ster en Edici\u00f3n del Grupo Santillana Formaci\u00f3n in Spagna per il suo romanzo \u201c\"Pequeno Tratado Herm\u00e9tico sobre Efectos de Superficie\"\u201d (\"Piccolo trattato ermetico sugli effetti di superficie\"), che \u00e8 stato pubblicato dalla casa editrice Ediciones Universidad Salamanca, casa editrice della storica Universit\u00e0 di Salamanca. La prefazione al libro \u00e8 stata scritta dallo scrittore spagnolo Enrique Vila-Matas.\nSi \u00e8 lanciato poi nella letteratura infantile, con \"Clebynho, o babalorix\u00e1 aprendiz\", pubblicato nel 2010 e con l'antologia \"Eu queria um livro...\""}
{"id": "2344623", "revid": "767487", "url": "https://it.wikipedia.org/wiki?curid=2344623", "title": "Robin Hood (film 2010)", "text": "Robin Hood \u00e8 un film del 2010 diretto da Ridley Scott e interpretato, nel ruolo del titolo, da Russell Crowe. La sceneggiatura si basa sulla leggendaria figura di Robin Hood, mitico eroe inglese.\nIl 12 maggio 2010 il film ha aperto la 63\u00aa edizione del Festival di Cannes ed \u00e8 stato distribuito in vari paesi europei, Italia compresa.\nIl 14 maggio 2010 \u00e8 uscito in Regno Unito e Stati Uniti.\nTrama.\n\u00c8 la fine del XII secolo e Robin Longstride \u00e8 un nobile e semplice arciere militare inglese, impegnato in Francia nella guerra dopo le crociate, dichiarata dall'Inghilterra per tornare in possesso dei propri feudi plantageneti che erano rimasti in Normandia e Aquitania. In seguito alla morte in battaglia del buon re d'Inghilterra Riccardo Cuor di Leone, Robin e tre altri soldati amici suoi (Alan Dale, Little John e Will Scarlett) tentano di ritornare in patria, dopo dieci anni di battaglie all'estero contro i saraceni e i francesi, i quali sono guidati dallo spietato e sanguinario Sir Godfrey, un nobile inglese in realt\u00e0 fedele al re di Francia Filippo Capeto. Lungo la via del ritorno Robin e gli amici si imbattono nell'imboscata che Godfrey tende alla Guardia Reale inglese. Il Re di Francia, in precedenza, aveva ordinato a Godfrey di assassinare Riccardo. Subito dopo l'imboscata Godfrey, parlando con una delle vittime, scopre che il Re \u00e8 gi\u00e0 stato ucciso in battaglia e, all'arrivo di Robin, fugge via trafiggendo a morte la vittima. Con lo scopo di ritornare in Inghilterra ricchi e in salute, Robin ed i suoi uomini prendono armi e denaro dai cavalieri uccisi nell'imboscata, oltre alla corona da riportare a Londra. Prima di lasciare la scena del massacro, Robin promette alla vittima ferita a morte da Godfrey (la quale \u00e8 un cavaliere e generale, Sir Robert Locksley) di riportare la sua spada al padre a Nottingham.\nArrivati in Inghilterra, Robin (che ha assunto l'identit\u00e0 del defunto Sir Robert) \u00e8 scelto tra gli altri come il cavaliere che dovr\u00e0 portare la notizia della morte del Re alla famiglia reale, e assiste alla susseguente incoronazione del fratello minore di Riccardo, il Principe Giovanni. L'arrogante Giovanni, subito dopo essere salito al trono, non mostra piet\u00e0 nei confronti del suo regno e, consigliato e manovrato da Sir Godfrey, impone nuove tasse per rimpinguare le casse della corona. Godfrey verr\u00e0 spedito a nord per riscuoterle con ogni mezzo. All'insaputa del Re, Godfrey \u00e8 al servizio del Re francese ed user\u00e0 il Decreto Regio per uccidere a tradimento la popolazione, anche i bambini, suscitare il malcontento crescente e scatenare la Prima guerra dei baroni, e permettendo alle truppe francesi di entrare facilmente dulla costa inglese.\nRobin ed i suoi compagni sono intanto diretti a Nottingham, dove il padre vecchio e cieco di Locksley, Sir Walter, chiede a Robin di impersonare suo figlio ed erede, per evitare che le terre della famiglia vadano in mano alla corona. La vedova di Locksley, Lady Marion, all'inizio non ha fiducia in Robin, ma presto lo prender\u00e0 in simpatia quando l'arciere trover\u00e0 il modo di evitare che il grano, richiesto da Godfrey come tassa, vada allo sceriffo di Nottingham e alla corona. Robin fa anche amicizia con il parroco del paese, Fra Tuck, e con dei ragazzi fuorilegge che vivono felici nella vicina foresta di Sherwood. Con essi deruber\u00e0 i ricchi nobili ed ecclesiastici, e dar\u00e0 tutto ai poveri, vittime di Godfrey, che adoreranno ed acclameranno l'arciere come \"Robin Hood il misericordioso\", mentre Sir Walter lo vede come un figlio. Ma Godfrey viene a sapere che Robin non \u00e8 Locksley e, vedendo che la tenuta di Sir Walter \u00e8 senza eredi, decide di impadronirsene.\nNel frattempo, le azioni di Godfrey suscitano l'ira dei baroni del nord che si mettono in marcia verso Re Giovanni, con lo scopo di richiedergli una carta dei diritti, per i nobili come loro. Una volta saputo dell'inganno di Godfrey, e dovendo affrontare l'imminente invasione francese, il Re accetta la carta per farsi amare e spodesta Godfrey ovunque si trovi. Nottingham, intanto, \u00e8 messa a ferro e fuoco dagli uomini di Godfrey, il quale cattura lo sceriffo ed uccide Sir Walter. Il saccheggio viene interrotto dal ritorno di Robin e dei baroni che, finita la battaglia, interrogano un francese prigioniero e vengono a sapere quando e dove sbarcher\u00e0 il Re Filippo. Longstride, intanto, ricorda anche il perch\u00e9 crebbe adottato da altri: molti anni prima Godfrey stesso, incappucciato da boia al servizio del defunto re inglese Enrico II, uccise con i propri uomini il padre di Robin, onesto scrittore epigrafico, quando suo figlio aveva otto anni e aveva visto il padre morire per aver scritto una carta dei diritti che avrebbe limitato i poteri della corona; tra i firmatari del documento, oltre ad altri baroni, c'era anche Sir Walter. Robin ritrova il documento sulla piazza dove era stato lasciato in segreto e lo presenta a tutti come la futura Magna Charta Libertatum\nL'invasione dei Francesi sulla costa sud dell'Inghilterra, davanti alle bianche scogliere di Dover, avviene prima del previsto. Le truppe francesi vengono a contatto con l'esercito inglese e comincia l'epica battaglia finale, alla quale partecipano pure Robin, Marion, Giovanni, Fra Tuck, Little John, Will Scarlett, Alan A'Dale e lo Sceriffo. Gli inglesi vincono la battaglia, durante la quale Robin, per salvare Marion, affronta e poi uccide Godfrey, mentre stava tentando di scappare con il suo cavallo. Re Giovanni chiede a chi si sia arreso Re Filippo, e gli viene risposto che si \u00e8 arreso a Robin e non a lui, e ci\u00f2 viene interpretato dal Re come un pericolo per il suo potere. Allora il vile Re, alla fine della battaglia, rifiuta di firmare il documento come promesso, suscitando nuovamente le ire dei baroni, e dichiara Robin un fuorilegge. Infischiandosene, Robin \"Hood\" si sposa con la bella Marion e si trasferisce nella felice Foresta di Sherwood con lei, Fra Tuck ed i suoi amici, formando i \"Merry Men della Foresta di Sherwood\", la sua banda di fuorilegge buoni.\nProduzione.\nA febbraio 2009 il titolo viene cambiato in \"Robin Hood\" e a Crowe viene affidata la parte del protagonista Robin.\nIl film era originariamente stato concepito con il titolo \"Nottingham\" e la storia avrebbe dovuto incentrarsi sulla figura dello sceriffo, con Crowe scritturato per interpretarlo. In un secondo periodo di sviluppo, per\u00f2, la sceneggiatura \u00e8 stata riscritta e il progetto riavviato.\nIdeazione.\n\"Robin Hood\" nasce da uno spec script di Ethan Reiff e Cyrus Voris intitolato \"Nottingham\" venduto alle case cinematografiche Universal Studios e Imagine Entertainment nel gennaio 2007 per una decina di milioni di dollari.\nLa sceneggiatura originale presentava un aspetto diverso della storia sempre narrata, incentrandosi sulla figura di un simpatico sceriffo di Nottingham alle prese con un Robin Hood rappresentato pi\u00f9 brigante che virtuoso eroe, entrambi coinvolti in un triangolo amoroso con la bella Lady Marian.\nIl 18 febbraio 2009 il progetto intitolato \"Nottingham\" \u00e8 stato sostituito da \"Robin Hood\" dallo stesso regista durante un'intervista a MTV. Scott ha spiegato che il film non sar\u00e0 dedicato allo Sceriffo di Nottingham (come precedentemente rumoreggiato), ma a Robin Hood, spiegando la crescita del protagonista durante gli anni trascorsi a Nottingham.\nRegia.\nAlla regia \u00e8 stato confermato Ridley Scott in aprile, inizialmente speranzoso di produrre il film indipendentemente con il suo studio cinematografico e la 20th Century Fox e per questo avvi\u00f2 gli accordi preliminari per il passaggio dei diritti cinematografici.\nScott ha iniziato a lavorare al film dopo \"Body of Lies\" e lo sciopero degli attori e sceneggiatori. Il regista ha dichiarato di non essere compiaciuto delle precedenti versioni cinematografiche e di apprezzare \"\" di Mel Brooks, poich\u00e9 presenta una figura di Robin divertente.\nCast.\nIl primo attore ad essere confermato nel film fu Russell Crowe: l'attore era stato inizialmente scritturato e assunto per la parte dello sceriffo di Nottingham, cui era incentrata la sceneggiatura originale, con un contratto d'assunzione di 20 milioni di dollari contro il 20% degli incassi cinematografici lordi. Quando il progetto \"Nottingham\" era ancora in funzione, Ridley Scott aveva pensato di affidare la parte di Robin Hood a Christian Bale che, secondo lui, sarebbe stato perfetto. Sienna Miller firm\u00f2 per interpretare Lady Marian, mentre Vanessa Redgrave e William Hurt erano in trattative per essere nel film.\nL'11 gennaio Sienna Miller, che doveva interpretare Lady Marian, ha lasciato improvvisamente il cast. Indiscrezioni sostengono che ci siano stati numerosi scontri con Russell Crowe e il resto del cast.\nA sostituire Sienna Miller, il regista ha affidato la parte di Lady Marian a Cate Blanchett. La notizia \u00e8 stata annunciata su Variety il 26 febbraio 2009. Per il ruolo di Little John la produzione ha scelto Kevin Durand, mentre Danny Huston interpreta Riccardo Cuor di Leone, in una versione pi\u00f9 \"storica\" dei precedenti adattamenti del personaggio popolare. L'attrice Eileen Atkins \u00e8 entrata ufficialmente nel cast nel ruolo di Eleonora d'Aquitania. Lo sceriffo di Nottingham, che doveva essere interpretato da Russell Crowe e doveva essere il protagonista della prima sceneggiatura \u00e8 interpretato da Matthew Macfadyen.\nPer quanto riguarda gli altri interpreti, Max von Sydow \u00e8 stato confermato nel ruolo del suocero di Lady Marian, Bronson Webb nel ruolo di Jimoen, Oscar Isaac nel ruolo del Principe Giovanni, ed infine Alan Doyle (Allan A'Dayle), L\u00e9a Seydoux (Principessa Isabella) e Mark Addy, Fra Tuck.\nRussell Crowe \u00e8 stato inserito nel cast dopo una serie di valutazioni in quanto ritenuto inizialmente un po' troppo avanti negli anni per un personaggio giovane e scattante come Robin Hood. Crowe si \u00e8 interessato al personaggio per oltre 10 mesi, studiando molti testi e libri sulla leggenda, in modo da rappresentare nel modo pi\u00f9 fedele e migliore possibile il brigante; si \u00e8 allenato al tiro con l'arco per 4 mesi, sino ad arrivare a mirare e centrare un bersaglio da una distanza di 45 metri.\nRiprese.\nA causa del cambiamento di sceneggiatura, le riprese del film sono state rinviate a marzo 2009. Il 25 marzo la Universal Pictures ha annunciato ufficialmente l'inizio delle riprese del film in Inghilterra.\nPromozione.\nIl primo teaser trailer era stato distribuito il 15 dicembre 2009, insieme a immagini inedite dei protagonisti. Il trailer italiano era uscito invece il 23 dicembre 2009.\nDistribuzione.\nData di uscita.\nIl 12 maggio 2010 il film ha aperto la 63\u00aa edizione del Festival di Cannes ed \u00e8 stato distribuito in vari paesi europei, Italia compresa. Dal 14 maggio 2010 \u00e8 esordito nelle sale cinematografiche di Regno Unito e Stati Uniti d'America.\nDoppiaggio italiano.\nLuca Ward, la voce ufficiale di Crowe ha doppiato solo il trailer del film. Non ha potuto ultimare il film in seguito all'infortunio durante il programma \"L'isola dei famosi\". \u00c8 stato sostituito da Fabrizio Pucci, altra voce abituale di Russell Crowe. Nel film del 1991 \"Robin Hood - Principe dei ladri\" Luca Ward prestava la voce al protagonista, interpretato da Kevin Costner e Fabrizio Pucci al personaggio di Guy di Guisborne (Michael Wincott); anche Gianni Musy, che qui doppia Max von Sydow nel ruolo del padre adottivo di Robin, aveva gi\u00e0 prestato la sua voce nel film del 1991, doppiando in quel caso proprio il ruolo del padre del protagonista.\nAccoglienza.\nIncassi.\nNel week-end d'esordio nelle sale nordamericane il film ha incassato . In totale, ha incassato in Nord America e in tutto il mondo, per un incasso complessivo di . In Italia ha incassato circa 11,1 milioni di \u20ac."}
{"id": "2344625", "revid": "137928", "url": "https://it.wikipedia.org/wiki?curid=2344625", "title": "IEEE 802.3af", "text": ""}
{"id": "2344627", "revid": "137928", "url": "https://it.wikipedia.org/wiki?curid=2344627", "title": "IEEE 802.3at", "text": ""}
{"id": "2344628", "revid": "830939", "url": "https://it.wikipedia.org/wiki?curid=2344628", "title": "Percy Harvin", "text": "Carriera professionistica.\nMinnesota Vikings.\n2009.\nAl draft NFL 2009, Harvin fu selezionato come 22\u00aa scelta assoluta dai Minnesota Vikings. Il 3 agosto 2009 firm\u00f2 un contratto di 5 anni per 14,5 milioni di dollari di cui 8,7 milioni garantiti. Percy debutt\u00f2 nella NFL il 13 settembre 2009 contro i Cleveland Browns, segnando subito un touchdown su ricezione passato dal quarterback Brett Favre. Harvin termin\u00f2 la sua prima partita nella NFL ricevendo 36 yard e correndone altre 22 yard. Il 27 settembre 27, Harvin ritorn\u00f2 un kickoff per 101 yard in touchdown contro i San Francisco 49ers. Con questa marcatura, Harvin divenne il primo giocatore della storia dei Vikings a segnare un touchdown in ognuna delle sue prime tre gare e il secondo giocatore pi\u00f9 giovane della storia della NFL a ritornare un kickoff in touchdown (21 anni, 122 giorni). Il 25 ottobre 2009, Harvin ritorn\u00f2 un altro kickoff per 88 yard in touchdown contro i Pittsburgh Steelers. La sua stagione regolare termin\u00f2 con 60 ricezioni e otto touchdown, due su ritorni da kickoff e correndo una media di 9 yard a portata.\nIl 4 gennaio Harvin fu convocato per il Pro Bowl in qualit\u00e0 di kick returner al posto di DeSean Jackson dei Philadelphia Eagles. Il 6 gennaio l'Associated Press lo premi\u00f2 come miglior rookie offensivo della stagione.\n2010.\nIl 19 agosto 2010, Harvin salt\u00f2 un allenamento a causa di un attacco emicrania, venendo portato all'ospedale locale in ambulanza. Fu dimesso il giorno successivo ma non riusc\u00ec ad allenarsi con costanza nel periodo successivo, mentre questo problema lo torment\u00f2 per tutta la stagione. Nella sua seconda stagione da professionista, Percy disput\u00f2 14 partite, 13 delle quali come titolare, ricevendo 868 yard e segnando 6 touchdown totali, 5 su ricezione e uno su un ritorno di kickoff.\n2011.\nL'11 settembre 2011, nel debutto stagionale contro i San Diego Chargers, Harvin ritorn\u00f2 il kickoff di apertura per 103 yard in touchdown, stabilendo il record di franchigia dei Vikings col quarto kickoff ritornato in touchdown della carriera. Il 27 settembre 2011, in una gara in trasferta contro gli Atlanta Falcons, Harvin ritorn\u00f2 un kickoff per 104 yard, fino alla linea delle 3 yard dei Falcons. Quella fu la pi\u00f9 lunga giocata senza aver segnato della storia della NFL. Harvin guid\u00f2 i Vikings con 87 ricezioni in questa stagione. Segn\u00f2 6 touchdown e per la prima volta in tre anni di carriera disput\u00f2 tutte le 16 gare della stagione.\n2012.\nNella partita di debutto della stagione 2012, vinta ai supplementari contro i Jacksonville Jaguars, Harvin guid\u00f2 i Vikings con 6 ricezioni per 84 yard, oltre a 20 yard guadagnate su corsa. Nel turno successivo, i Vikings furono sconfitti dagli Indianapolis Colts: Harvin tuttavia disput\u00f2 una grande partita ricevendo 12 passaggi per 104 yard. Nella settimana 3 i Vikings vinsero sorpresa contro i San Francisco 49ers che si erano dimostrati la squadra probabilmente pi\u00f9 forte della lega nelle prime due giornate: Harvin contribu\u00ec guidando la squadra con 9 passaggi ricevuti per 89 yard.\nIl sorprendente inizio di stagione dei Vikings prosegu\u00ec con la vittoria nella settimana 4 sui Detroit Lions con Harvin che ritorn\u00f2 il kickoff di apertura per 105 yard in touchdown oltre a ricevere 3 passaggi per 22 yard. Nel turno successivo Minnesota sal\u00ec a un record di 4-1 con una vittoria mai in discussione contro i Tennessee Titans: Harvin guid\u00f2 la squadra con 108 yard ricevute e un touchdown.\nNella settimana 6, la striscia di 3 vittorie consecutive dei Vikings si interruppe in casa dei Washington Redskins ma Percy diede seguito al suo grande inizio di stagione ricevendo 11 passaggi per 133 yard. Minnesota torn\u00f2 alla vittoria nel turno successivo col giocatore che ricevette 37 yard e segn\u00f2 un touchdown contro i Cardinals.\nNel Thursday Night Football della settimana 8 perso contro i Tampa Bay Buccaneers, Harvin ricevette 7 passaggi per 90 yard e un touchdown.\nNella gara successiva, mentre stava disputando forse la miglior annata della carriera, Harvin si infortun\u00f2 alla caviglia e dopo un mese di convalescenza fu annunciato che non sarebbe pi\u00f9 tornato in campo per il resto della stagione. Il suo 2012 si concluse con 677 yard ricevute, 3 touchdown su ricezione e uno su corsa. A fine anno fu classificato al numero 90 nella classifica dei migliori cento giocatori della stagione.\nSeattle Seahawks.\nL'11 marzo 2013, Harvin fu scambiato coi Seattle Seahawks in cambio della scelte del primo e settimo giro dei Seahawks nel Draft NFL 2013, oltre a una scelta del terzo giro del 2014, riunendosi con l'ex compagno ricevitore ai Vikings Sidney Rice. Harvin firm\u00f2 un nuovo contratto di sei anni del valore di 67 milioni di dollari, 25,5 milioni dei quali garantiti. Con la nuova squadra il giocatore pass\u00f2 dal numero 12, ritirato dai Seahawks, al numero 11.\n2013.\nA causa di un infortunio all'anca subito all'inizio del training camp, il 30 luglio fu annunciato che Harvin avrebbe dovuto sottoporsi a un'operazione chirurgica che l'avrebbe tenuto fuori dal campo per circa 4 mesi. Fu rimosso l'11 novembre dalla lista degli infortunati ed inserito nel roster dei 53 giocatori attivi. Il suo debutto stagionale avvenne pertanto nella gara di settimana 11 proprio contro la sua ex-squadra, i Minnesota Vikings, ospite dei Seahawks al CenturyLink Field domenica 17. Anche se per precauzione ebbe un ruolo limitato durante la gara, Harvin fu comunque decisivo nella vittoria di Seattle le due volte che tocc\u00f2 il pallone. Nella prima ricevette dal quarterback Russell Wilson un passaggio da 17 yard su una situazione di \"terzo down e dieci\" dando modo a Seattle di proseguire l'azione offensiva. Nella seconda ritorn\u00f2 un kickoff per 58 yard nel finale del primo tempo, grazie a cui poi la sua squadra si trov\u00f2 in posizione utile per segnare il touchdown con cui prese il largo sugli avversari. Quella fu tuttavia l'unica presenza della stagione regolare di Harvin nel 2013 a causa del riaggravarsi del precedente problema all'anca.\nI Seahawks terminarono col miglior record della NFC e con l'inizio dei playoff la condizione di Harvin torn\u00f2 a migliorare, tanto da riuscire ad allenarsi con regolarit\u00e0 nella settimana precedente alla gara del secondo turno contro vinta i New Orleans Saints, in cui lo stesso giocatore annunci\u00f2 che sarebbe sceso in campo. All'inizio della sfida, Percy fu subito coinvolto nell'attacco della sua squadra, ricevendo 3 passaggi per 21 yard e correndo una volta per 9 yard, ma la sfortuna continu\u00f2 ad accanirsi su di lui quando sub\u00ec una commozione cerebrale che gli fece perdere tutto il secondo tempo e anche la finale della NFC vinta contro i San Francisco 49ers.\nHarvin torn\u00f2 in campo il 2 febbraio 2014 nel Super Bowl XLVIII contro i Denver Broncos, che Seattle domin\u00f2 dall'inizio alla fine della partita, vincendo per 43-8. Fu la prima volta che riusc\u00ec a disputare una partita completa con la squadra e il suo apporto fu decisivo: Percy guid\u00f2 i suoi con 45 yard corse, ricevette un passaggio da 5 yard ma soprattutto ritorn\u00f2 il kickoff di apertura del secondo tempo per 89 yard in touchdown, permettendo ai Seahawks di prendere definitivamente il largo, laureandosi campione NFL.\n2014.\nHarvin part\u00ec per la prima volta come titolare nella stagione regolare coi Seattle Seahawks nella gara della settimana 1 vinta in casa contro i Green Bay Packers, in cui guid\u00f2 i suoi con 7 ricezioni per 59 yard, oltre a 41 yard corse e 60 su tre ritorni di kickoff. La domenica successiva segn\u00f2 un touchdown dopo una corsa da 51 yard, la pi\u00f9 lunga della carriera, ma i campioni in carica furono sconfitti a sorpresa in casa dei San Diego Chargers.\nNew York Jets.\nIl 17 ottobre 2014, a sorpresa Harvin fu scambiato coi New York Jets per una scelta dei giri intermedi del Draft 2015. Nelle cinque gare disputate con Seattle aveva fatto registrare solamente 22 ricezioni per 134 yard e un touchdown su corsa. Nella seconda gara con la nuova maglia, nella settimana 9, guid\u00f2 i suoi con 11 ricezioni per 129 yard contro i Chiefs. Nel quattordicesimo turno segn\u00f2 il suo primo touchdown su ricezione dal 25 ottobre 2012, concludendo con 6 ricezioni per 124 yard nella sconfitta ai supplementari contro i suoi ex Vikings in cui costretto a uscire nel quarto periodo per un infortunio alla caviglia, non facendo pi\u00f9 ritorno in campo. Scese regolarmente in campo nelle due gare successive, prima di essere costretto a saltare l'ultima partita della stagione per un infortunio. Chiuse cos\u00ec le otto gare disputate nel 2014 coi Jets con 29 ricezioni per 350 yard e un touchdown su ricezione. Il 10 marzo 2015 fu svincolato.\nBuffalo Bills.\nIl 13 marzo 2015 raggiunse l'accordo con i Buffalo Bills per un contratto della durata di un anno e un valore di circa sei milioni di dollari. Nella sua prima gara ricevette un touchdown dal quarterback Tyrod Taylor nella vittoria sui favoriti Colts. Il 7 novembre fu inserito in lista infortunati, concludendo la sua stagione.\nIl 14 aprile 2016, Harvin annunci\u00f2 il proprio ritiro dopo otto stagioni da professionista costellate dagli infortuni."}
{"id": "2344629", "revid": "287204", "url": "https://it.wikipedia.org/wiki?curid=2344629", "title": "Leandro muller", "text": ""}
{"id": "2344630", "revid": "380986", "url": "https://it.wikipedia.org/wiki?curid=2344630", "title": "Leandro miller", "text": ""}
{"id": "2344632", "revid": "633", "url": "https://it.wikipedia.org/wiki?curid=2344632", "title": "Societ\u00e0 Sportiva Montevito", "text": ""}
{"id": "2344633", "revid": "137928", "url": "https://it.wikipedia.org/wiki?curid=2344633", "title": "802.3af", "text": ""}
{"id": "2344635", "revid": "137928", "url": "https://it.wikipedia.org/wiki?curid=2344635", "title": "802.3at", "text": ""}
{"id": "2344636", "revid": "287204", "url": "https://it.wikipedia.org/wiki?curid=2344636", "title": "Sayyid Kazim", "text": ""}
{"id": "2344652", "revid": "174925", "url": "https://it.wikipedia.org/wiki?curid=2344652", "title": "Embrici", "text": ""}
{"id": "2344653", "revid": "3082", "url": "https://it.wikipedia.org/wiki?curid=2344653", "title": "Appallio Illo Trocundo", "text": ""}
{"id": "2344659", "revid": "767487", "url": "https://it.wikipedia.org/wiki?curid=2344659", "title": "Gloria (Filippine)", "text": "Gloria \u00e8 una municipalit\u00e0 di Quarta classe delle Filippine, situata nella provincia di Mindoro Orientale, nella regione Mimaropa.\nGloria \u00e8 formata da 27 barangay:"}
{"id": "2344660", "revid": "767487", "url": "https://it.wikipedia.org/wiki?curid=2344660", "title": "Kenny Britt", "text": "Carriera professionistica.\nTennessee Titans.\nAl draft NFL 2009 \u00e8 stato selezionato come 30\u00aa scelta assoluta dai Titans. Ha debuttato nella NFL il 10 settembre 2009 contro i Pittsburgh Steelers indossando la maglia numero 18.\nNella stagione 2010 ha trovato maggior spazio, ha saltato 4 partite di fila a causa di un infortunio al muscolo posteriore della gamba.\nIl 25 settembre 2011 nella partita contro i Denver Broncos si \u00e8 rotto il legamento mediale collaterale e il legamento crociato anteriore. Il 28 settembre \u00e8 stato messo sulla lista degli infortunati finendo in anticipo la stagione regolare.\nNella settimana 6 della stagione 2012, Britt ricevette 6 passaggi per 71 yard, segnando un fondamentale touchdown che consent\u00ec ai Titans di battere a sorpresa i Pittsburgh Steelers.\nSt. Louis/Los Angeles Rams.\nNel 2014, Britt firm\u00f2 con i St. Louis Rams, che nella sua prima stagione guid\u00f2 con 748 yard ricevute, oltre a 3 touchdown. Anche l'anno successivo fu il miglior ricevitore della squadra, chiudendo con 681 yard ricevute e 3 touchdown.\nCleveland Browns.\nIl 10 marzo 2017, Britt firm\u00f2 con i Cleveland Browns. L'8 dicembre dello stesso anno fu svincolato.\nNew England Patriots.\nIl 12 dicembre 2017, Britt firm\u00f2 con i New England Patriots."}
{"id": "2344667", "revid": "1543377", "url": "https://it.wikipedia.org/wiki?curid=2344667", "title": "Vontae Davis", "text": "Fu scelto nel corso del primo giro (25\u00ba assoluto) del Draft NFL 2009 dai Miami Dolphins. Al college ha giocato a football all'Universit\u00e0 dell'Illinois\nCarriera professionistica.\nMiami Dolphins.\nAl draft NFL 2009, Davis fu selezionato come 25\u00aa scelta assoluta dai Dolphins, firmando un contratto di 5 anni con 7 milioni di dollari garantiti. Debutt\u00f2 nella NFL il 13 settembre 2009 contro gli Atlanta Falcons indossando la maglia numero 21.\nNella stagione 2011 salt\u00f2 4 partite per un infortunio al muscolo posteriore della coscia.\nIndianapolis Colts.\nIl 26 agosto 2012, Davis fu scambiato con gli Indianapolis Colts in cambio di una scelta del secondo e una del sesto giro del Draft NFL 2013. L'11 marzo 2014 firm\u00f2 un rinnovo contrattuale di quattro anni per un valore di 39 milioni di dollari, 20 milioni dei quali garantiti. La sua stagione si chiuse con 42 tackle, 4 intercetti e guidando la NFL con 23 passaggi deviati, venendo convocato per il primo Pro Bowl in carriera e inserito al 59\u00ba posto nella NFL Top 100, la classifica dei cento migliori giocatori della stagione.\nNel 2015, Davis fu nuovamente convocato per il Pro Bowl in sostituzione di Chris Harris, impegnato nel Super Bowl 50.\nBuffalo Bills.\nIl 26 febbraio 2018 Davis firm\u00f2 un accordo di un anno con Buffalo Bills del valore di 5 milioni di dollari, 3,5 milioni dei quali garantiti. Il 16 settembre 2018, durante l'intervallo della gara contro i Los Angeles Chargers, Davis abbandon\u00f2 a sorpresa gli spogliatoi. Dopo la fine della partita il giocatore diffuse un comunicato in cui confermava il suo ritiro dalla NFL motivandolo con l'incapacit\u00e0 di sopportare lo sforzo fisico richiesto per giocare ad alti livelli in NFL."}
{"id": "2344674", "revid": "729019", "url": "https://it.wikipedia.org/wiki?curid=2344674", "title": "Mansalay", "text": "Mansalay \u00e8 una municipalit\u00e0 di Terza classe delle Filippine, situata nella provincia di Mindoro Orientale, nella regione di Mimaropa.\nMansalay \u00e8 formata da 17 barangay:"}
{"id": "2344675", "revid": "686936", "url": "https://it.wikipedia.org/wiki?curid=2344675", "title": "Eric Wood", "text": "Carriera universitaria.\nAl college, Wood giocato con i Louisville Cardinals, squadra rappresentativa dell'universit\u00e0 di Louisville.\nRiconoscimenti vinti:\nCarriera professionistica.\nBuffalo Bills.\nAl draft NFL 2009 \u00e8 stato selezionato come 28\u00aa scelta assoluta dai Bills. Il 28 luglio 2009 ha firmato un contratto di 5 anni per 12 milioni di dollari. Ha debuttato nella NFL il 12 settembre 2009 contro i Miami Dolphins indossando la maglia numero 70. Il 22 novembre durante la partita contro i Jacksonville Jaguars si \u00e8 fratturato la tibia e il perone. Due giorni dopo \u00e8 stato messo sulla lista infortunati concludendo in anticipo la stagione regolare.\nNella stagione successiva ritorna a giocare fin dalla prima partita, e per tutta la stagione ha saltato solamente due partite a causa di un infortunio alla caviglia.\nNella stagione 2011 dopo 9 partite subisce un infortunio al legamento crociato anteriore, il 15 novembre viene messo sulla lista infortunati finendo in anticipo la stagione regolare. Nel 2015 fu convocato per il suo primo Pro Bowl al posto di Ryan Kalil, impegnato nel Super Bowl 50."}
{"id": "2344682", "revid": "174925", "url": "https://it.wikipedia.org/wiki?curid=2344682", "title": "Cleopatra (mitologia)", "text": ""}
{"id": "2344684", "revid": "264580", "url": "https://it.wikipedia.org/wiki?curid=2344684", "title": "Chris Wells", "text": ""}
{"id": "2344685", "revid": "79213", "url": "https://it.wikipedia.org/wiki?curid=2344685", "title": "Luigi Scaramuccia", "text": ""}
{"id": "2344686", "revid": "770813", "url": "https://it.wikipedia.org/wiki?curid=2344686", "title": "Australian Army", "text": "LEsercito Australiano (\"Australian Army\") \u00e8 una delle Forze armate australiane assieme alla Regia marina militare e alla Regia aeronautica militare australiane.\nSebbene il Capo di stato maggiore dell'Esercito (\"Chef of Army\") sia subordinato al Capo di stato maggiore della Difesa (\"Chief of Defence\"), egli risponde anche del suo operato al Ministro della Difesa australiano.\nI soldati australiani, lungo la storia di questa forza armata, sono stati coinvolti in molti conflitti di minore o maggiore entit\u00e0, quasi sempre fuori dai confini nazionali. Solo durante la seconda guerra mondiale l'Australia \u00e8 stata attaccata direttamente.\nLa missione dell'Esercito australiano \u00e8 di rendere sicura l'Australia e il suo popolo con un esercito potente, versatile e moderno. Di conseguenza, la pubblicazione riguardante la dottrina chiave dell'esercito, \"The Fundamentals of Land Warfare\" (\"Fondamentali sulla guerra terrestre\"), afferma che \"la missione dell'esercito \u00e8 di vincere le battaglie terrestri\".\nStoria.\nNel 1788 fu costituita la prima colonia penale inglese in territorio australiano a Botany Bay, e le autorit\u00e0 britanniche ebbero subito chiaro che non sarebbe stato possibile controllare il vasto territorio con le forze regolari del British Army ivi presenti. Si trattava di 247 Royal Marines inviati dal 1\u00ba, 2\u00ba e 4\u00ba reggimento, e nel 1790 fu costituita la prima milizia coloniale denominata New South Wales Corp. I miliziani erano dediti al contrabbando di rum, e furono coinvolti in diversi ammutinamenti tra cui quello del 1808-1810 passato alle cronache come \"Rum rebellion\", che port\u00f2 allo scioglimento del corpo. Con i soldati veterani del British Army e dei Royal Marines, verso la fine del 1810 fu costituito il Royal New South Wales Veteran Corps, che grazie alla provenienza dei militari in servizio si dimostr\u00f2 subito affidabile. Nel 1830 il corpo fu coinvolto nella repressione della rivolta scoppiata a Bathurst, e nel 1854 di quella scoppiata a Ballarat. In seguito allo scoppio della guerra di Crimea, nel 1855 alcune unit\u00e0 inglesi vennero richiamate in Patria, e allora fu costituito il 1st Regiment of South Wales Rifles, composto da uno squadrone di cavalleria, sei compagnie di fanteria e una batteria d'artiglieria campale.\nI reparti che prestavano servizio in territorio australiano furono coinvolti in conflitti contro gli aborigeni gi\u00e0 a partire dal 1788, in una guerriglia discontinua che dur\u00f2 fino al 1870, con altri scontri verso la fine del XIX Secolo e tra il 1928 e il 1934. I reparti della milizia vennero impiegati anche in Nuova Zelanda nelle guerre contro i Maori (1863-1872), in Sudan contro le forze mahdiste (1885) e in Sudafrica contro i Boeri (1899-1902).\nIl 1 gennaio 1901 fu costituito ufficialmente il Commonwealth Australiano, e ci\u00f2 porto alle creazione di un esercito e di una marina permanenti, dotati di autonomia anche se all'interno delle forze imperiali britanniche. Dei militari passati in forza all'esercito australiano, solo erano soldati di professione, mentre la grande maggioranza erano volontari e miliziani territoriali. Il Defence Act del 1903 port\u00f2 alla creazione delle Citizen Military Forces (CMF).Durante la prima guerra mondiale (1914-1918) vennero mobilitati effettivi, corrispondenti al 13% della popolazione maschile, e si registr\u00f2 un caduto su cinque. Nel corso della seconda guerra mondiale (1939-1945) vennero mobilitati effettivi. Dopo la smobilitazione, tra il 1946 e il 1948 l'Australian Army venne riorganizzato in due distinte forze, l'Australian Regular Army e la Citizen Military Forces dotata di diverse brigate e reggimenti posti in posizione quadro.\nDopo la partecipazione alla guerra di Corea (1950-1953), l'impegno maggiore avvenne durante la guerra del Vietnam (1962-1973), con l'invio dapprima di un piccolo gruppo di consiglieri, che crebbe tra il 1965 e il 1973 con l'impiego di circa uomini, di cui dell'esercito, e gli altri appartenenti alla marina e all'aviazione. Si registrarono 521 caduti, 6 dispersi e feriti.\nIn seguito militari australiani parteciparono alla guerra in Afghanistan (2001 - 2021), guerra in Iraq (2003 - 2011). Tuttavia, sin dal 1947 fu coinvolto in molte missioni di pace, solitamente su mandato delle Nazioni Unite. La pi\u00f9 importante tra queste ebbe inizio nel 1999, a Timor Est. Altre operazioni di questo genere furono svolte nella regione autonoma di Bougainville e nelle Isole Salomone, ancora nel ventunesimo secolo in corso. L'esercito fu coinvolto anche in missioni umanitarie dopo il terremoto e maremoto dell'Oceano Indiano del 2004 nella provincia di Aceh, in Indonesia e nell'area coinvolta dall'operazione australiana Sumatra Assist (\"assistenza a Sumatra\"), conclusasi il 24 marzo 2005.\nOperazioni recenti e ancora in corso.\nDal 2010, l'esercito australiano impiega un numero significativo di forze in tre principali operazioni:\nOrganizzazione.\nLa 1\u00aa Divisione ha la responsabilit\u00e0 sulla maggior parte delle forze regolari mentre la 2\u00aa Divisione sotto il controllo del Forces Command \u00e8 la principale difesa territoriale, contenente infatti le unit\u00e0 di riserva. Solamente il quartier generale della 1\u00aa Divisione pi\u00f9 essere dispiegato sul campo mentre quello della 2\u00aa Divisione ha solo funzioni amministrative. L'Esercito Australiano non fu dispiegato con una formazione e una dimensione tipiche delle divisioni moderne prima del 1945 e non ci si aspetta che ci\u00f2 accada in futuro.\n1\u00aa Divisione.\nLa 1\u00aa Divisione \u00e8 suddivisa in regolari brigate, a loro volta divise in 11 gruppi:\nForze Speciali.\nIl Comando operazioni speciali, a capo delle forze speciali australiane, \u00e8 un comando equivalente agli altri comandi delle forze di difesa australiane. Le forze speciali australiane compongono un'unit\u00e0 delle dimensioni di una brigata.\nForces Command.\n2\u00aa Divisione.\nLa 2\u00aa Divisione \u00e8 la principale forza difensiva del territorio nazionale e consiste principalmente in forze di riserva, il cui quartier generale si trova a Sydney. La divisione \u00e8 suddivisa in 6 brigate:\nPiano di riorganizzazione.\nIn base ad un piano di riorganizzazione, conosciuto come \"Plan Beersheba\", annunciato nel tardo 2011, la 1\u00aa, la 3\u00aa e la 7\u00aa Brigata saranno rese brigate multi ruolo con il 2\u00ba Battaglione (3\u00aa Brigata) come nucleo per una futura forza anfibia simile ai Marines statunitensi.\nColori, stendardi e stemmi.\nLe unit\u00e0 di fanteria, e qualche altra unit\u00e0 combattente, dell'esercito australiano portano con s\u00e9 le bandiere chiamate \"Queen's Colour\" (\"Colore della Regina\") e \"Regimental Colour\" (\"Colore Regimentale\"), conosciuti come i \"Colori\". Gli stemmi delle unit\u00e0 corazzate sono pi\u00f9 piccole mentre l'artiglieria ha i propri. Le unit\u00e0 in riserva non possiedono i Colori perch\u00e9 questi sono bandiere da battaglia, consegnabili solo ad unit\u00e0 combattenti. In sostituzione, le riserve hanno altre bandiere e stendardi. Le varie unit\u00e0, che siano state premiate con gli \"onori di battaglia\", possono rappresentare questi onori sui propri simboli, in memoria del passato dell'unit\u00e0 e ai loro caduti. L'artiglieria non riceve onori di battaglia, l'unico che le viene riconosciuto \u00e8 quello di \"ubiqua\".\nL'esercito \u00e8 la guardia della bandiera dell'Australia e come tale non pu\u00f2 avere una bandiera propria, al contrario per esempio della RAAF. L'esercito tuttavia ha una sua insegna, l'insegna dell'esercito. Nella commemorazione del centenario dell'esercito, il generale Sir William Deane consegn\u00f2 all'esercito una nuova insegna, durante una parata, di fronte all'Australian War Memorial, il 10 marzo 2001.\nL'insegna raffigura lo stemma dell'Australia con le date \"1901-2001\" color oro sopra lo stemma. L'altra faccia dell'Insegna raffigura il \"sole nascente\", il distintivo dell'esercito, con a fianco i luoghi dei sette conflitti cui all'epoca aveva preso parte, scritti in colori dorati: Sudafrica, prima guerra mondiale, seconda guerra mondiale, Corea, Malaya-Borneo, Vietnam del Sud e Missioni di Pace. L'Insegna \u00e8 rifinita con frange d'oro, ha corde e pennacchi color oro e cremisi ed \u00e8 appesa ad una picca con la cresta tipica britannica.\nPersonale.\nEffettivi.\nNel 2010 - 2011 l'esercito poteva contare su una media di uomini: permanenti (regolari) e riservisti attivi (part-time). Oltre a questi vi erano altri membri del personale della Riserva non attiva. L'Esercito regolare nel prossimo futuro dovr\u00e0 espandere l'organico fino a uomini entro il 2014 - 2015.\nGradi militari.\nI gradi dell'esercito australiano si basano sui gradi del British Army. I gradi dell'esercito australiano sono i seguenti:\nBasi dell'esercito.\nIl quartier generale operativo dell'esercito, il Land Command (Comando di Terra), \u00e8 situato nella base di Victoria Barracks, a Sydney. Le tre brigate regolari sono situate nelle basi di Robertson Barracks (Darwin), Lavarack Barracks (Townsville) e Gallipoli Barracks (Brisbane).\nTra le altre importanti basi vi \u00e8 l'Army Aviation Centre, vicino a Oakey, Queensland, l'Holsworthy Barracks, vicino a Sydney, la Lone Pine Barracks, a Singleton, Nuovo Galles del Sud, e la Woodside Barracks, vicino ad Adelaide, Australia Meridionale. L'Australian Special Air Service Regiment\" (SASR -\" Forze Speciali) ha base a Campbell Barracks, a Swanbourne, un sobborgo di Perth, Australia Occidentale.\nA Pucknapunyal, a nord di Melbourne, vi \u00e8 l'Australian Army's Combined Arms Training Center (centro di addestramento), il Land Warfare Development Centre e tre delle cinque principali accademie militari. Altre basi sono la Steele Barracks, a Sydney, la Keswick Barrack, ad Adelaide, e la Irwin Barracks, a Karrakatta vicino a Perth. Dozzine di centri per i riservisti sono dislocati in tutto il territorio nazionale."}
{"id": "2344687", "revid": "79213", "url": "https://it.wikipedia.org/wiki?curid=2344687", "title": "Giovanni Domenico Cerrini", "text": ""}
{"id": "2344691", "revid": "827882", "url": "https://it.wikipedia.org/wiki?curid=2344691", "title": "Citt\u00e0 dello stato di Washington", "text": "Lista delle citt\u00e0 dello Stato di Washington, Stati Uniti d'America, comprendente tutti i comuni dello Stato (\"city\" e \"town\") e i census-designated place (CDP).\nI dati sono dell'USCB riferiti al censimento del 2010."}
{"id": "2344695", "revid": "466539", "url": "https://it.wikipedia.org/wiki?curid=2344695", "title": "Battaglia di Ramillies", "text": "La battaglia di Ramillies si combatt\u00e9 il 23 maggio 1706, nel corso della guerra di successione spagnola, ed oppose due armate, ciascuna delle quali forte di circa 60.000 uomini, sul territorio del villaggio di Ramillies in Belgio. Essa consacr\u00f2 il genio strategico del duca di Marlborough, comandante delle forze alleate, che sconfisse, infliggendo una vera disfatta, le truppe franco-spagnole di Luigi XIV comandate dal maresciallo de Villeroy.\nContesto.\nNel 1700, Carlo II, re di Spagna, ultimo discendente di Carlo V, mor\u00ec senza lasciare eredi. Per testamento, design\u00f2 come suo successore Filippo d'Angi\u00f2, nipote di Luigi XIV. L'Inghilterra non vide la cosa di buon occhio, che vi intravedeva, a giusto titolo, una alleanza fra la Francia e la Spagna, creando cos\u00ec una superpotenza che avrebbe dominato la scena europea. Fedele alla sua politica di equilibrio europeo, l'Inghilterra si mise alla testa, assieme alla Repubblica delle Sette Province Unite (gli odierni Paesi Bassi), di una coalizione di nazioni favorevoli all'insediamento di Carlo d'Asburgo sul trono di Spagna.\nNel 1704, la coalizione anglo-austriaca riport\u00f2 una grande vittoria sulla Francia nella Battaglia di Blenheim, mettendo fine definitivamente alle velleit\u00e0 d'intervento di Luigi XIV in Europa centrale, entrando, due anni dopo, nei Paesi Bassi spagnoli per cacciare i francesi e riprendere delle citt\u00e0 come Lilla, Dunkerque e Bergues. L'armata della coalizione venne fermata nei pressi di Ramillies (nel ducato vallone di Brabante) dalle truppe del duca di Villeroi, che venne per\u00f2 pesantemente sconfitto.\nLa battaglia.\nIl 23 maggio 1706, giorno di Pentecoste, le due armate vennero a confronto, con i franco-spagnoli attestati sulle alture del campo di battaglia. Approfittando di un'ansa del terreno, il duca di Marlborough disloc\u00f2 una parte delle sue truppe per indirizzarle contro il fianco sinistro dello schieramento francese. Scaten\u00f2 poi un attacco vigoroso contro il fianco destro del suo avversario. Il maresciallo de Villeroy cadde nella trappola: sguarn\u00ec il suo fianco sinistro per rinforzare le truppe impegnate contro gli alleati. Questo mentre Marlborough mandava il grosso delle sue truppe sulla parte del fronte sguarnita dal suo avversario. La battaglia vir\u00f2 velocemente a suo vantaggio. L'esercito franco-spagnolo, completamente disorganizzato ripieg\u00f2 in maniera disordinata, abbandonando circa 6.000 uomini che vennero fatti prigionieri.\nConseguenze.\nQuesta battaglia fu un modello di strategia a cui, si dice, Napoleone Bonaparte si ispir\u00f2 a pi\u00f9 riprese.\nIn seguito a questa disfatta, Massimiliano II Emanuele di Baviera, governatore dei Paesi Bassi spagnoli, fu costretto ad abbandonare definitivamente Bruxelles ed a rifugiarsi a Mons e quindi in Francia. Dopo le battaglie di Blenheim e Ramilies, il duca di Marlborough, assistito dalle truppe austriache del principe Eugenio di Savoia, otterr\u00e0 la vittoria nella battaglia di Oudenaarde (1708) sul duca di Vend\u00f4me, dedicandosi poi alla battaglia, di Malplaquet (1709), contro il duca di Villars."}
{"id": "2344696", "revid": "690118", "url": "https://it.wikipedia.org/wiki?curid=2344696", "title": "Divisione Giovani Fascisti", "text": ""}
{"id": "2344699", "revid": "729019", "url": "https://it.wikipedia.org/wiki?curid=2344699", "title": "Naujan", "text": "Naujan \u00e8 una municipalit\u00e0 di Prima classe delle Filippine, situata nella provincia di Mindoro Orientale, nella regione Mimaropa.\nNaujan \u00e8 formata da 70 barangay:"}
{"id": "2344714", "revid": "25152", "url": "https://it.wikipedia.org/wiki?curid=2344714", "title": "Siyyid `Al\u00ed Mu\u1e25ammad Sh\u00edr\u00e1z\u00ed", "text": ""}
{"id": "2344718", "revid": "287204", "url": "https://it.wikipedia.org/wiki?curid=2344718", "title": "Il mistero di lord Listerdale e altre storie", "text": "Il mistero di lord Listerdale e altre storie \u00e8 una raccolta di racconti scritti da Agatha Christie e pubblicati per la prima volta nel 1934, stampata in Italia nel 1982.\nI racconti inclusi nella raccolta sono:"}
{"id": "2344719", "revid": "767487", "url": "https://it.wikipedia.org/wiki?curid=2344719", "title": "Pinamalayan", "text": "Pinamalayan \u00e8 una municipalit\u00e0 di Seconda classe delle Filippine, situata nella provincia di Mindoro Orientale, nella regione Mimaropa.\nPinamalayan \u00e8 formata da 37 barangay:"}
{"id": "2344729", "revid": "1226", "url": "https://it.wikipedia.org/wiki?curid=2344729", "title": "L'avventura del piede del diavolo", "text": ""}
{"id": "2344735", "revid": "287204", "url": "https://it.wikipedia.org/wiki?curid=2344735", "title": "Punta Grober", "text": "La Punta Grober (3 497 ) \u00e8 una montagna che fa parte delle Alpi del Monte Rosa nelle Alpi Pennine. Si trova in Piemonte tra la Valsesia e la Valle Anzasca. \nCaratteristiche.\nLa montagna \u00e8 posta lungo il crinale che scende dalla Punta Gnifetti e separa le due valli; si alza tra il Colle delle Locce, 3334 m; e il Colle di Flua, 3153 m. La punta Grober \u00e8 l'unica cima del Monte Rosa visibile da Alagna Valsesia; il versante Valsesiano (Sud) \u00e8 una solida parete rocciosa semi-granitica quasi verticale, interrotta da una piana in cui \u00e8 situato il ghiacciaio Sud delle Locce, in forte ritirata; alla base della parete era presente il piccolo Ghiacciaio di Flua, ormai scomparso. Il versante di Macugnaga (Nord) \u00e8 invece un insieme di crepacci e seracchi che termina poco pi\u00f9 in alto del Lago delle Locce. N'\u00e8 preclusa la vista dal paese, perch\u00e9 nascosta dietro i contrafforti del Pizzo Nero. C'\u00e8 un terzo versante meno sviluppato (Est) che \u00e8 visibile in Val Quarazzola, anche qu\u00ec \u00e8 situato un piccolo ghiacciaio. Dalla vetta si gode un panorama ravvicinato sul versante sud-est del massiccio del monte Rosa e vasto su Valsesia, valle Anzasca e Valle d'Aosta. \nStoria.\nLa vetta \u00e8 intitolata ad Antonio Grober, alpinista che la sal\u00ec dal versante di Alagna Valsesia il 3 settembre 1874.\nAccesso alla vetta.\nSi pu\u00f2 salire in cima partendo dal Rifugio Zamboni-Zappa in valle Anzasca con un itinerario su ghiacciaio abbastanza impegnativo, oppure pi\u00f9 facilmente dal Rifugio Barba-Ferrero in Valsesia.\nSulla parete Valsesiana \u00e8 presente una grossa bastionata rocciosa che si stacca dal corpo principale della vetta, quasi di natura strapiombante; qui sono state recentemente aperte diverse vie di roccia. "}
{"id": "2344738", "revid": "729019", "url": "https://it.wikipedia.org/wiki?curid=2344738", "title": "Pola (Filippine)", "text": "Pola \u00e8 una municipalit\u00e0 di Quarta classe delle Filippine, situata nella provincia di Mindoro Orientale, nella regione Mimaropa.\nPola \u00e8 formata da 23 barangay:"}
{"id": "2344746", "revid": "92723", "url": "https://it.wikipedia.org/wiki?curid=2344746", "title": "Arkadi e Boris Strugatski", "text": ""}
{"id": "2344749", "revid": "767487", "url": "https://it.wikipedia.org/wiki?curid=2344749", "title": "Greatest Hits Vol. 3 (Elton John)", "text": "Elton John's Greatest Hits Vol. 3 \u00e8 la terza raccolta dei principali successi del cantautore britannico Elton John, pubblicato nel 1987 come proseguimento logico del primo, trionfale \"Greatest Hits\" e della seconda raccolta.\nIl disco.\nL'LP, distribuito esclusivamente negli Stati Uniti e in Canada, conteneva le principali hits composte dall'artista tra il 1979 e il 1986. Un terzo dei brani (\"Too Low For Zero\", \"I'm Still Standing\", \"I Guess That's Why They Call It the Blues\" e \"Kiss the Bride\") proveniva dall'album del 1983 \"Too Low for Zero\", il disco degli anni Ottanta accolto in maniera pi\u00f9 calorosa sia dalla critica che dal pubblico. Vennero inoltre preferiti brani recenti, seppur fiacchi da un punto di vista strettamente commerciale, come \"Heartache All Over the World\" (proveniente dall'album del 1986 \"Leather Jackets\") e \"Wrap Her Up\" (estratto di \"Ice on Fire\", del 1985); furono invece scartate canzoni pi\u00f9 vecchie, ma anche pi\u00f9 fortunate, come ad esempio \"Nobody Wins\" e \"Part-Time Love\". Tra i restanti pezzi, \"Mama Can't Buy You Love\" proveniva dall'EP \"The Thom Bell Sessions\" (1977), \"Little Jeannie\" da \"21 at 33\" (1980), \"Blue Eyes\" ed \"Empty Garden (Hey Hey Johnny)\" da \"Jump Up!\" (1982), \"Sad Songs (Say So Much)\" da \"Breaking Hearts\" (1984) e \"Nikita\" da \"Ice on Fire\" (1985).\nNel 1992, questo album venne eliminato e rimpiazzato da una nuova compilation, \"Greatest Hits 1976-1986\" (che conteneva \"Sorry Seems To Be The Hardest Word\" e \"Don't Go Breaking My Heart\", prese dal precedente \"Elton John's Greatest Hits Volume II\"; per far spazio a queste due hits furono eliminate dalla nuova raccolta \"Heartache All Over the World\" e \"Too Low For Zero\")."}
{"id": "2344751", "revid": "484362", "url": "https://it.wikipedia.org/wiki?curid=2344751", "title": "Gianni Alberto Vitrotti", "text": "Biografia.\nGianni Alberto Vitrotti ha iniziato in giovane et\u00e0, insieme al fratello Franco, a seguire il padre Giovanni - uno dei pionieri del cinema muto italiano - nella professione di operatore cinematografico. Nel 1939, a 17 anni, fu assunto dal Cinestabilimento FERT di Torino, inizialmente come aiuto del padre, che lo port\u00f2 con s\u00e9 anche nelle riprese di servizi sportivi, e in seguito come aiuto operatore di diversi e importanti direttori della fotografia dell\u2019epoca. Nel frattempo Gianni Alberto si diplom\u00f2 geometra pur continuando a lavorare. Prese parte, infatti, ad una ventina di importanti produzioni di film a soggetto. A guerra appena finita, al seguito delle truppe alleate, arriva a Trieste, che da quel momento divent\u00f2 la sua citt\u00e0 d'adozione. In questi anni diverr\u00e0 anche fotoreporter: attivit\u00e0 che a partire dall\u2019occupazione di Trieste nel 1945 avr\u00e0 modo di fare il corrispondente per conto di due agenzie alleate americane, l\u2019Associated Press Photo e la NBC. A partire dal 1946 cominci\u00f2 il lavoro di cineoperatore di attualit\u00e0 per il cinegiornale Universal Film Newsreel di New York, del quale fu corrispondente.\nIn questo periodo, Gianni Alberto assieme al fratello Franco, iniziarono anche ad occuparsi del problema giuliano-dalmata, realizzando lungometraggi e cortometraggi che documentavano la tragedia della maggioranza italiana nell'Istria occupata dagli jugoslavi e dalla citt\u00e0 di Pola occupata dai britannici. Nel 1946, su regia di Enrico Moretti, i due fratelli girarono il documentario \"Giustizia per la Venezia Giulia\", e, nel 1947, con \"Campane a morto in Istria\", Gianni Alberto fu il primo operatore del dopoguerra a calarsi nelle foibe carsiche per documentare il recupero dei corpi degli italiani infoibati dai partigiani iugoslavi. Sempre nel 1947 si recarono in Istria e girarono i quattro documentari dal titolo \"Addio mia cara Pola\" sull'esodo delle genti istriane. Nel 1948 diverse sequenze dei documentari vennero inseriti nel film a soggetto \"La citt\u00e0 dolente\" di Mario Bonnard dedicato al dramma dell\u2019esodo degli italiani dall\u2019Istria dopo che il trattato di pace di Parigi tra l'Italia e le potenze vincitrici aveva decretato la cessione dell'Istria e di gran parte della Venezia Giulia alla Jugoslavia. Divenuto titolare dell'Agenzia Trieste Pictorial News, Gianni Alberto fu accreditato presso il Governo Militare Alleato per conto del quale realizz\u00f2 servizi fotografici e riprese dietro incarico del Public Information Office, inviati a Washington come documentazione riservata. Nel 1949, con il fratello Franco e l'amico e regista Claudio Pelizzon cre\u00f2 il cinegiornale \"Cosmos\", che in quegli anni costitu\u00ec nelle sale triestine una vera concorrenza alla Settimana Incom. Nello stesso anno Gianni Alberto fu anche fra i primi operatori al mondo ad effettuare delle riprese subacquee con l'ausilio dell'autorespiratore a ossigeno. Vitrotti inizi\u00f2 a girare numerose sequenze che avrebbero dovuto entrare a far parte di un documentario dal titolo \"Mine alla deriva\", nel quale si sarebbe voluto raccontare la difficile e rischiosa opera degli sminatori subacquei del porto e delle acque del Golfo di Trieste. Il film non venne mai portato a termine perch\u00e9 il Governo Militare Alleato (GMA), che in un primo tempo aveva sostenuto l'impresa, improvvisamente decise di chiudere il finanziamento, non consentendo di fatto, il completamento dell'opera.\nNel 1952 realizz\u00f2 assieme al fratello Franco il documentario \"Da Trieste a Lampedusa\", in cui si racconta l'esperienza di una flotta triestina di pescherecci in trasferta nelle acque sicule. Sempre nel 1952 nacque il cinegiornale \"Mondo Libero\" ed il primo numero con le riprese di Vitrotti sugli scontri e i disordini avvenuti nel marzo a Trieste, vennero viste in tutto il mondo. Sono sempre sue le immagini triestine del film thriller a sfondo spionistico \"Corriere Diplomatico\", diretto da Henry Hathaway e con protagonista Tyrone Power. Nel 1953 Vittorio Veltroni, primo direttore del Telegiornale (RAI), gli affid\u00f2 come corrispondente il compito di coprire l'informazione dell'allora Territorio Libero di Trieste, con un'attenzione anche all'area del vicino Friuli e dei Balcani.\nNegli anni seguenti realizz\u00f2 documentari come \"Artefici del mosaico\" (1955) che ha per oggetto la celebre Scuola Mosaicisti del Friuli a Spilimbergo; \u00e8 del 1957 il film \"Dai monti al mare\", per conto dell'Ente Friulano di Assistenza di Udine della P.O.A. - Pontificia Opera di Assistenza. Per la RAI negli anni 1960/1961 produsse i documentari e reportage \"Carso, un mondo di pietra\", firmato assieme al critico cinematografico Tino Ranieri, \"Viaggio in Dalmazia\" di cui \u00e8 regista in collaborazione con Licio Burlini e Demetrio Volcic e \"Verso la croce del Sud\" con Italo Orto, che all'epoca ricopriva l'incarico di capo redattore della sede RAI Friuli-Venezia Giulia. Sempre on Italo Orto realizz\u00f2 diversi documentari sulle grandi navi, frutto della cantieristica giuliana e sulla storia della compagnia di navigazione del Lloyd Triestino.\nVitrotti ricevette riconoscimenti prestigiosi come il Leone d'Argento nel 1953 alla Mostra Internazionale d'Arte Cinematografica di Venezia per il documentario \"Bora su Trieste\", la cui realizzazione dur\u00f2 oltre tre anni a causa delle necessit\u00e0 meteorologiche. Il film partecip\u00f2 nel 1954 ai Festival di Berlino e di Edimburgo.\nDegli anni '60 diverse sono anche le produzioni a carattere turistico ed industriale come \"Lignano, tutto sole e sabbia\" (1966); segu\u00ec e document\u00f2 la realizzazione dell'Oleodotto Transalpino Trieste-Ingolstadt. Narr\u00f2 per immagini le attivit\u00e0 di industrie e realt\u00e0 produttive triestine come Illycaff\u00e9 e la Stock. Gianni Alberto fu nel 1963 uno dei primi operatori ad arrivare sul posto per documentare il disastro del Vajont; sempre nel 1963 document\u00f2 il terremoto di Skopje e nel maggio del 1976 il terremoto del Friuli. Uno dei suoi ultimi impegni professionali fu a fianco del figlio Valentino come collaboratore alla direzione della fotografia ne \"I colori di Trieste\", documentario sulla citt\u00e0 giuliana che nel 1991 vinse il Premio Speciale della Giuria all'ottava edizione dell'International Tour Film Festival di Montecatini Terme. Per la Rai, in oltre trent'anni di lavoro, realizz\u00f2 numerosissime inchieste e \"reportages\": davanti al suo obiettivo passarono personaggi come John Fitzgerald Kennedy, Albert Einstein, Alcide de Gasperi, Primo Carnera, Josip Broz Tito. Per la sua grande opera di informazione portata avanti in oltre cinquant'anni di attivit\u00e0, gli venne conferito il titolo di Cavaliere delle Repubblica. Nel 2002 il Comune di Trieste lo premi\u00f2 con il Sigillo Trecentesco della Citt\u00e0.\nGianni Alberto scompare a Trieste il 24 aprile del 2009, lasciando in eredit\u00e0 al figlio Valentino, anch'egli giornalista e operatore presso la Rai Friuli-Venezia Giulia, un patrimonio di conoscenze e professionalit\u00e0 nel campo televisivo e cinematografico di inestimabile valore."}
{"id": "2344753", "revid": "13102", "url": "https://it.wikipedia.org/wiki?curid=2344753", "title": "Teodoro di Gadara", "text": "Biografia.\nTeodoro, vissuto nel I secolo a.C., fu caposcuola di una setta retorica, i Teodorei.\nFu schiavo, poi liberato, e precettore di Tiberio ed ebbe l'acme nel 33 a.C., anno in cui il suo pi\u00f9 illustre discepolo pronunci\u00f2 l'orazione funebre per il padre naturale. \nOltre a due opere di teoria retorica, un \"Per\u00ec theseos\", un \"Per\u00ec rhetoros dynameos\", scrisse declamazioni, opere di grammatica, storia, geografia e filosofia.\nA Teodoro risale l'abitudine in vigore tuttora di parlare di \"capi\" d'accusa. A lui probabilmente (la critica non \u00e8 univoca al riguardo) si pu\u00f2 far risalire la sistemazione della teoria delle \"controversiae figuratae\", un tipo di declamazioni che furoreggi\u00f2 nel I secolo, come testimonia ampiamente Seneca Retore, dal quale ricaviamo molte notizie sui discepoli delle loro scuole o \"lato sensu\" sui loro seguaci e sui seguaci dei loro seguaci."}
{"id": "2344754", "revid": "25152", "url": "https://it.wikipedia.org/wiki?curid=2344754", "title": "Siyyid `Al\u00ed-Muhammad", "text": ""}
{"id": "2344755", "revid": "299827", "url": "https://it.wikipedia.org/wiki?curid=2344755", "title": "Elton John's Greatest Hits Vol. 3", "text": ""}
{"id": "2344760", "revid": "299827", "url": "https://it.wikipedia.org/wiki?curid=2344760", "title": "Elton John's Greatest Hits Volume III", "text": ""}
{"id": "2344763", "revid": "1573940", "url": "https://it.wikipedia.org/wiki?curid=2344763", "title": "Etmopterus perryi", "text": "Etmopterus perryi \u00e8 uno squalo appartenente alla famiglia Etmopteridae. A volte viene chiamato squalo lanterna nano.\nAreale.\nSi trovano al largo delle coste di Colombia e Venezuela.\nHabitat.\nSono stati osservati in acque con profondit\u00e0 comprese tra 283 e 439 metri.\nAspetto.\nSi tratta probabilmente della pi\u00f9 piccola specie di squalo: il maschio arriva al massimo a lunghezze di 17 cm, la femmina non supera i 20. Questo pesce \u00e8 dotato di bioluminescenza, come suggerisce il nome. Il corpo \u00e8 pieno di segni, strisce e puntini, aree illuminate ed aree oscure. La testa ed il muso sono appiattiti e terminano in una punta (la lunghezza totale della testa equivale a meno di due terzi della larghezza). Gli occhi sono abbastanza grandi. La specie \u00e8 snella e sulla pelle presenta denticoli dermici orientati in modo isotropo, cio\u00e8 in tutte le direzioni. Le pinne sono relativamente grandi.\nRiproduzione.\nSi tratta di una specie ovovivipara."}
{"id": "2344764", "revid": "76963", "url": "https://it.wikipedia.org/wiki?curid=2344764", "title": "Irene Cefaro", "text": "Biografia.\nGiovanissima, viene scelta tra un vario numero di concorrenti ed eletta Miss Roma 1952; questo le apre le porte del cinema: sar\u00e0 nel cast del film \"Il maestro di Don Giovanni\" di Milton Krims e Vittorio Vassarotti, e in seguito lavorer\u00e0 con Fellini, Matarazzo, Comencini, Lizzani. Interpreta la parte di Mariuccia, la figlia del capostazione Tot\u00f2, in \"Destinazione Piovarolo\", poi Fellini la scrittura per interpretare Marisa nel \"Bidone\" del 1955. Lavorer\u00e0 sino alla fine degli anni cinquanta per poi ritirarsi a vita privata."}
{"id": "2344777", "revid": "1442080", "url": "https://it.wikipedia.org/wiki?curid=2344777", "title": "AJAR", "text": "AJAR \u00e8 una piattaforma Motorola per applicazioni software orientate ai telefoni cellulari per il mercato di massa.\nStoria.\nAJAR \u00e8 nata nel 2002 come un'evoluzione di una precedente piattaforma applicativa TTPCom, usata da molti costruttori del settore mobile a cavallo tra la fine degli anni novanta e gli inizi del 2000.\nPrima dell'acquisto da parte di Motorola, TTPCom aveva concesso in licenza AJAR ad alcuni importanti produttori di cellulari, di chip e ad aziende che si occupano di integrazione. Motorola era un cliente strategico di TTPCom e di conseguenza decise di acquistare la compagnia e le sue tecnologie nel 2006.\nDescrizione.\nAJAR combina una piattaforma completa per applicazioni, alcuni strumenti e una serie di applicazioni pre-integrate. AJAR rappresenta un singolo investimento per una serie di prodotti ed applicazioni utilizzabili su reti diverse (2G, 2.5G, EDGE, CDMA, 3G e HSDPA), su molteplici architetture (\"single processor\", \"coprocessor\", \"application processor\") e diversi modelli di cellulari (\"candy bar\", \"clamshell\")."}
{"id": "2344778", "revid": "682087", "url": "https://it.wikipedia.org/wiki?curid=2344778", "title": "Trente et quarante", "text": "Il trente et quarante \u00e8 un gioco di carte da casin\u00f2 classificato fra i giochi d'azzardo. \nPer giocare si usano sei mazzi di cinquantadue carte da gioco e vi partecipano un numero illimitato di giocatori contro il banco.\nStoria.\nSecondo alcuni \u00e8 uno dei pi\u00f9 antichi giochi di carte francesi, nato addirittura alla corte di Carlo VI di Francia verso la fine del XIV secolo.\nFu introdotto nei maggiori casin\u00f2 europei alla fine del XIX secolo, a fianco delle roulette, delle quali ricorda il meccanismo, in particolare riguardo alle puntate a doppia possibilit\u00e0 come il rosso e il nero, pur giocandosi con le carte ed avendo il vantaggio di una maggiore rapidit\u00e0.\nIn tempi pi\u00f9 recenti ha subito una certa decadenza, perch\u00e9 d\u00e0 al casin\u00f2 guadagni pi\u00f9 limitati rispetto a giochi pi\u00f9 moderni; \u00e8 tenuto nell'ombra anche perch\u00e9 \u00e8 uno dei giochi dove il vantaggio del banco \u00e8 pi\u00f9 basso: solo lo 0,91%.\nRegole.\nI giocatori scelgono la puntata, che pu\u00f2 essere fatta su due semplici combinazioni: rosso o nero (\"rouge ou noire\") oppure colore o inverso (\"couleur ou enverse\"). Il croupier mescola le 312 carte e le fa tagliare. Le prime cinque carte vengono in genere \"bruciate\", cio\u00e8 escluse dal gioco. A questo punto scopre una per volta le carte in gioco e le sistema su una fila, che giocher\u00e0 per il nero. Si fermer\u00e0 quando il valore delle carte sar\u00e0 maggiore di trenta. Ogni carta numerata vale il valore riportato sulla carta stessa; le figure valgono dieci punti.\nIn seguito inizier\u00e0 a stendere parallelamente la fila del rosso, fermandosi quando raggiunge anche in questo caso un numero di punti superiore a trenta. Vince il colpo la fila che fa meno punti.\nIn caso di parit\u00e0 il colpo \u00e8 nullo. Per stabilire il vincitore tra \"couleur\" e \"enverse\" si guarda il colore della prima carta della prima fila e si confronta con il colore vincente: se \u00e8 dello stesso colore avr\u00e0 vinto \"couleur\", se \u00e8 differente \"enverse\".\nLe puntate vincenti vengono pagate alla pari, cio\u00e8 se per esempio sono stati puntati dieci euro ne vengono restituiti venti. Tutti i casin\u00f2 impongono delle soglie minime e massime di puntata.\nSe entrambe le righe sommano trentuno si tratta di \"un apr\u00e8s\": il banco imprigiona le puntate e distribuisce le carte per il colpo seguente. Nella mano successiva i giocatori vincenti potranno ritirare le giocate bloccate, senza ritirare la vincita; le puntate perdenti saranno invece prese dal croupier. Se capita di nuovo \"un apr\u00e8s\" i giocatori dovranno vincere due volte di seguito per poter ritirare le puntate bloccate; alla terza volta il banco incamera tutte le puntate. Dal punto di vista statistico il trentuno \u00e8 dopotutto il numero con la pi\u00f9 alta probabilit\u00e0 di uscita. \nEsiste poi la possibilit\u00e0 di \"assicurarsi\": contro l'eventualit\u00e0 del trentuno pari (l\"'un apr\u00e8s\") i giocatori possono pagare al banco l'1% della loro puntata e ricevere un piccolo contrassegno (un gettone bianco). In caso di trentuno pari potranno cos\u00ec riavere indietro le puntate. Molti giocatori abituali assicurano tutte le puntate: il costo dell'assicurazione (1%) \u00e8 infatti inferiore alla probabilit\u00e0 di uscita del trentuno pari (2,19% dei casi).\nIl rituale prevede che il croupier parli in francese e si riferisca sempre al Rosso e al Colore.\nPertanto alla fine gli annunci saranno esclusivamente i seguenti:"}
{"id": "2344781", "revid": "125578098", "url": "https://it.wikipedia.org/wiki?curid=2344781", "title": "Spotify", "text": "Spotify \u00e8 un servizio musicale svedese che offre lo streaming on demand di una selezione di brani di varie case discografiche ed etichette indipendenti, incluse Sony, EMI, Warner Music Group e Universal. Lanciato nell'ottobre 2008 dalla startup svedese Spotify AB, il servizio ha oltre 75 milioni di utenti al 10 giugno 2015. Il 14 dicembre 2016 vengono raggiunti i 40 milioni di utenti paganti, acquisendo in soli sei mesi 10 milioni di abbonati. Ha registrato pi\u00f9 di 140 milioni di utenti attivi mensili nel giugno 2017 e pi\u00f9 di 70 milioni di abbonati nel gennaio 2018.\nSpotify \u00e8 disponibile in versione gratuita e a pagamento, nella maggior parte dei paesi dell'Europa, nella quasi totalit\u00e0 delle Americhe, in Australia, in Nuova Zelanda e in alcuni paesi dell'Asia. Il servizio \u00e8 fruibile attraverso Microsoft Windows, macOS, GNU/Linux (il rilascio ufficiale \u00e8 solo per Debian e Ubuntu ed \u00e8 senza supporto tecnico), Google Chrome OS, Telia Digital-tv e i dispositivi mobili equipaggiati con iOS (iPod/iPhone/iPad), Android, BlackBerry (in versione beta limitata), Windows Mobile, Windows Phone, S60 (Symbian), webOS, Squeezebox, Boxee, Sonos, Playstation 3, PlayStation 4, Playstation 5, Xbox One, WD TV e MeeGo.\nLa musica pu\u00f2 essere visualizzata per artista, album, etichetta, genere o playlist cos\u00ec come grazie a ricerche dirette. Sui dispositivi desktop un collegamento permette all'ascoltatore di acquistare materiale selezionato presso venditori di terze parti.\nStoria.\nSpotify \u00e8 stato sviluppato a partire dal 2006 dalla Spotify AB a Stoccolma in Svezia. L'azienda \u00e8 stata fondata da Daniel Ek, ex CTO di Stardoll e da Martin Lorentzon, cofondatore di TradeDoubler. L'azienda madre \u00e8 oggi la Spotify Ltd di Londra, mentre ricerca e sviluppo vengono ancora svolti dalla Spotify AB a Stoccolma.\nIl programma Spotify \u00e8 stato distribuito pubblicamente il 7 ottobre 2008. Mentre gli account gratuiti erano disponibili solo attraverso un invito, dal momento del lancio gli abbonamenti a pagamento sono disponibili a tutti. Nello stesso periodo, Spotify AB ha anche annunciato accordi di licenza con molte grandi case discografiche. L'azienda ha riportato una perdita di 4,4 milioni di dollari nell'anno 2008. I primi passi nella direzione di offrire account gratuiti al pubblico senza inviti sono stati intrapresi il 10 febbraio 2009, quando Spotify ha consentito la registrazione gratuita nel Regno Unito. Nel seguito all'aumento delle registrazioni dopo la distribuzione dell'applicazione per dispositivi mobili, Spotify ha impedito le registrazioni libere nel Regno Unito per parte del 2009 ed \u00e8 tornato al modello del solo invito.\nNel febbraio 2010, Spotify ha ricevuto un piccolo investimento da Founders Fund in cui Sean Parker era tra i dirigenti ed era stato reclutato per aiutare Spotify a \u00abvincere le etichette nel pi\u00f9 grande mercato di musica mondiale\u00bb.\nIl 4 marzo 2009, Spotify ha annunciato che si erano presentati dei problemi di sicurezza nel servizio, a causa dei quali informazioni private (inclusi indirizzi email e password in hash con salt) degli utenti registrati prima del 19 dicembre 2008 erano state potenzialmente violate.\nIl 28 gennaio 2010, il software antivirus di Symantec ha individuato Spotify come un Trojan horse, disabilitando il programma in milioni di computer. Il 18 maggio 2010, Spotify ha annunciato la disponibilit\u00e0 di due ulteriori tipologie di account. Spotify Unlimited \u00e8 come Spotify Premium ma non dispone delle applicazioni per dispositivi mobili e di altre funzioni. Spotify Open \u00e8 una versione ridotta Spotify Free che consente agli utenti di ascoltare fino a venti ore di musica ogni mese. Spotify Free rimane disponibile solo su invito. Il 1\u00ba settembre 2010, il World Economic Forum ha conferito all'azienda il titolo di \"Technology Pioneer\" per il 2011.\nRoberta Maley \u00e8 stata la presidente dei servizi Premium di Spotify. \u00c8 nota per le sue comparse in alcune pubblicit\u00e0 di Spotify.\nIl 25 marzo 2011, Spotify ha temporaneamente disabilitato la pubblicit\u00e0 proveniente da fonti esterne per i suoi account gratuiti a causa di un attacco che sfruttava una vulnerabilit\u00e0 di Java per introdurre programmi ostili sul computer della vittima. Il 14 aprile 2011, Spotify ha annunciato attraverso il suo blog che avrebbero diminuito drasticamente la quantit\u00e0 di musica che i membri non paganti avrebbero potuto ascoltare a partire dal 1\u00ba maggio 2011. Il post diceva che tutti i membri \"Spotify Open\" e \"Spotify Free\" avrebbero avuto una nuova tipologia di account con un limite di dieci ore mensili. Inoltre un utente avrebbe potuto ascoltare la stessa traccia per un massimo di cinque volte. I membri \"Spotify Unlimited\" e \"Spotify Premium\" non sarebbero stati coinvolti in questo cambiamento. I nuovi utenti sarebbero stati esclusi dalle modifiche per sei mesi. Il 17 giugno 2011 \u00e8 stato annunciato che Spotify si era assicurato altri 100 milioni di dollari di investimenti e intendeva utilizzarli per finanziare il suo lancio statunitense. Con questi nuovi investimenti l'azienda era valutata un miliardo di dollari. Il 14 luglio 2011, Spotify ha lanciato il suo servizio negli Stati Uniti: si \u00e8 trattato di un importante traguardo raggiunto dopo anni di ritardi e negoziati con le quattro maggiori case discografiche. Il 30 novembre 2011, Spotify ha lanciato Spotify Apps e App Finder per \u00aboffrire nuove ed eccitanti esperienze musicali costruite attorno ai tuoi gusti\u00bb. I partner del lancio includevano i Rolling Stones, We Are Hunted, Top10, Songkick, The Guardian, Soundrop e Last.FM. Il 9 dicembre 2011, Spotify ha completamente rinnovato il servizio delle Radio, aggiungendo stazioni senza limiti e un nuovo sistema di raccomandazioni musicali.\nIl 29 marzo 2012, Spotify ha rimosso la restrizione che limitava alcuni utenti ad ascoltare al massimo cinque volte la stessa canzone. Questa restrizione si applicava agli utenti che avevano un account gratuito per pi\u00f9 di sei mesi.\nL'11 dicembre 2013, Spotify annuncia lo streaming \"shuffle\" gratuito e l'offerta finora limitata ai pc viene estesa a smartphone e tablet. Verr\u00e0 rimosso anche il limite di 10 ore al mese. E annuncia anche che tra i brani a disposizione arrivano anche quelli dei Led Zeppelin.\nIl 15 gennaio 2014, viene annunciato che \u00e8 stato rimosso il limite di 10 ore al mese per gli utenti Free. Dal 30 marzo 2015 \u00e8 disponibile come applicazione su PlayStation 4 con il servizio PlayStation Music.\nCaratteristiche.\nLe versioni.\nSpotify prevede due tipologie di utenze: una di base e gratuita:\nIn passato, per utilizzare Spotify era necessario disporre obbligatoriamente di un account Facebook, ma dal 30 agosto 2012 \u00e8 stata reintrodotta la possibilit\u00e0 di creare un account su Spotify. Gli abbonamenti sono disponibili agli utenti con carte di credito/debito oppure con un account PayPal residenti in certi Paesi oppure attraverso il circuito Paysafecard.\nCatalogo.\nA luglio 2011 il catalogo consentiva l'accesso a circa 15 milioni di brani attraverso la ricerca per artista, album, titolo, etichetta e genere e permetteva agli utenti di accedere ai brani delle major e di molte etichette indipendenti. Alcuni artisti hanno deciso di non essere aggiunti a Spotify. Inoltre, alcuni artisti sono assenti in certe regioni geografiche a causa di restrizioni sulle licenze imposte dalle case discografiche. Per esempio i Beatles non sono stati disponibili fino al 2016 a causa di un accordo di distribuzione digitale in esclusiva per iTunes. Il programma di Spotify permette di importare musica da iTunes, con l'opzione della sincronizzazione con un dispositivo mobile. Gli utenti del Regno Unito, Francia, Spagna, Norvegia, Svezia, Finlandia e dei Paesi Bassi possono anche comprare la maggioranza dei brani, se disponibili, dal partner di Spotify 7digital.\nPlaylist.\nGli utenti possono creare playlist e condividerle, e modificarle con la collaborazione di altri utenti (vedi software collaborativo). Per questo scopo i collegamenti alle playlist possono essere trascinati in una email o nella finestra di un programma di messaggistica istantanea. Se il destinatario segue il collegamento, la playlist viene scaricata nel suo programma Spotify. Le playlist scaricate si autoaggiornano se l'autore aggiunge o rimuove dei brani. Proprio come dei normali collegamenti, questi possono essere utilizzati ovunque. Lo stesso principio si applica alle singole tracce che possono essere trascinate nei vari programmi a piacere. Esistono numerosi siti web per condividere, votare e discutere le canzoni o le playlist di Spotify.\nIntegrazione con Last.fm.\nL'integrazione con Last.fm consente agli utenti di Spotify di inviare le canzoni ascoltate al loro account su Last.fm. L'analisi effettuata da Last.fm permette agli utenti di Spotify di capire quali canzoni o artisti ascoltino maggiormente. Inoltre gli utenti di Spotify possono aggiungere un collegamento nella loro libreria su Last.fm alle canzoni su Spotify.\nRadio.\nSpotify comprende inoltre la funzionalit\u00e0 Radio, che genera playlist casuali basate su generi e decenni specificati dall'utente. La funzione Artist Radio crea playlist casuali di canzoni di artisti collegati all'artista selezionato, incluso l'artista stesso. I canali Artist Radio su Spotify forniscono informazioni sull'artista selezionato, dalla sua biografia ai suoi singoli pi\u00f9 famosi. La funzione radio di Spotify presenta varie differenze dal suo concorrente Pandora. Utilizzando la funzione radio di Spotify, gli utenti possono saltare tutte le tracce che vogliono, mentre Pandora ha un limite al numero di tracce che possono essere saltate. Inoltre Spotify consente agli utenti di valutare le tracce, limitando dunque la capacit\u00e0 di creare una radio basata sulle preferenze dell'ascoltatore.\nIntegrazione coi social network.\nSpotify permette agli utenti registrati di collegare i loro account con quelli esistenti su Facebook e Twitter. Una volta che un utente collega il suo account su Spotify con il proprio profilo su altri social network \u00e8 in grado di accedere alle canzoni o alle playlist preferite dei propri amici. Inoltre la compatibilit\u00e0 con Facebook permette agli utenti di Spotify di condividere delle canzoni coi loro amici su Facebook attraverso il servizio musicale. Gli utenti di Spotify sono in grado di inviare tracce o playlist agli amici che, per contro, possono accedere a questa musica attraverso i loro account su Spotify. Il 26 settembre 2011 \u00e8 stato annunciato che tutti i nuovi account dovranno accedere al servizio attraverso Facebook. In quella settimana Sean Parker, ex presidente di Facebook e investitore di maggioranza di Spotify, ha commemorato questa integrazione a una festa f8 durante la quale si sono esibiti Snoop Dogg, the Killers e Jane's Addiction.\nApplicazioni.\nGli utenti possono accedere alle applicazioni integrate nel programma di Spotify, scritto in HTML5. Sviluppatori di terze parti possono offrire funzioni legate all'ascolto musicale come la condivisione in diretta delle playlist, recensioni musicali, testi e informazioni sui concerti. Al momento del lancio (30 novembre 2011 in versione beta), le applicazioni supportate erano Billboard, Fuse, The Guardian, Last.fm, Moodagent, Pitchfork, Rolling Stone, Songkick, Soundrop, TuneWiki e We Are Hunted.\nLine In.\nNel 2018 Spotify ha aggiunto il servizio Line In, attraverso il quale gli utenti possono suggerire modifiche di brani, album e artisti; dopo pochi mesi il servizio \u00e8 stato chiuso.\nInformazioni tecniche.\nIl software utilizzato da Spotify \u00e8 proprietario e utilizza i digital rights management (DRM) per impedire usi non autorizzati dei contenuti. Gli utenti che approvano i termini e le condizioni di servizio di Spotify acconsentono a non utilizzare tecniche di ingegneria inversa sul programma.\nI contenuti della cache di ciascun client sono inseriti in un indice che viene inviato ai server di Spotify al momento della connessione al servizio. Questo indice \u00e8 utilizzato per informare altri client della presenza di nodi addizionali a cui connettersi per ottenere le canzoni da riprodurre. Queste vengono trasmesse da ciascun client che dall'avvio si comporta come un server rimanendo in attesa di connessioni da parte di altri utenti di Spotify e scambiando i dati presenti nella cache quando opportuno. Attualmente non vi sono dettagli ufficiali da parte degli sviluppatori su quante connessioni e quanta banda dell'utente usi il client di Spotify quando si collega ad altri utenti; il client di Spotify non offre modo di configurare questo.\nGli stream audio sono nel formato Vorbis a q5 (circa o opzionalmente q9 (circa per gli abbonati Premium. Spotify dichiara di avere un servizio di streaming quasi privo di buffer.\nDalla versione 0.4.3 \u00e8 anche possibile riprodurre file MP3 e AAC locali, anche se questa funzione non \u00e8 disponibile su Linux attraverso Wine in quanto Spotify \u00ab[...] sta bloccando i codec con l'identificativo \u00bbWINE-MPEG3\u2033 finch\u00e9 Wine non funzioner\u00e0 in modo soddisfacente.\" Tali file sono comunque riproducibili tramite la versione nativa per Linux.\nLa dimensione e la posizione dalla cache \u00e8 configurabile. \u00c8 raccomandato almeno un 1 GB di spazio disponibile. Su Mac OS X, \u00e8 richiesto almeno un processore G4. L'utente deve registrare un account per utilizzare il software. Questo account pu\u00f2 essere usato su pi\u00f9 di un computer, ma la musica pu\u00f2 essere ascoltata da un solo computer alla volta.\nModello economico.\nSpotify \u00e8 finanziato dagli abbonamenti, dalle pubblicit\u00e0 mostrate a chi non \u00e8 abbonato e dagli acquisti musicali in negozi partner.\nNel febbraio 2009 le pubblicit\u00e0 destinate agli utenti non paganti duravano 15 secondi. Nel maggio 2009, Neowin ha riferito che la lunghezza approssimativa era aumentata a 30 secondi.\nNel marzo 2009 Spotify ha iniziato ad offrire download musicali in partnership con il negozio musicale 7digital. Questa funzione \u00e8 stata spostata da un men\u00f9 contestuale a un pi\u00f9 esplicito collegamento \"Acquista\" a met\u00e0 ottobre 2009. Per gli utenti che acquistano un gran numero di brani, \u00e8 possibile scegliere dei pacchetti di download che consentono di pagare in anticipo e quindi scaricare un certo numero di tracce in un mese.\nNel maggio 2010 Spotify ha introdotto l'account \"Unlimited\" che consente di ascoltare musica per un mese senza pubblicit\u00e0 alla met\u00e0 del prezzo del Premium; comunque non include nessuna delle altre funzioni speciali riservate agli account Premium.\nNell'ottobre 2010 Wired ha rivelato che Spotify sta guadagnando di pi\u00f9 di qualunque altro rivenditore di musica in Svezia, \"online o offline\".\nDurante il 2010 Spotify ha pagato pi\u00f9 di 45 milioni di dollari alle case discografiche.\nNel marzo 2011 Spotify ha annunciato di avere pi\u00f9 di un milione di abbonati paganti in tutta Europa. A settembre il numero degli abbonati \u00e8 raddoppiato a due milioni, ovvero almeno 10 milioni di dollari al mese di incasso.\nSecondo About.com i musicisti indipendenti possono facilmente distribuire la loro musica attraverso Spotify; il guadagno per i download a pagamento \u00e8 0,70 dollari, per lo streaming \u00e8 variabile in base al numero totale di ascolti mensili che un artista riceve.\nNel marzo 2018 Spotify ha annunciato il suo imminente IPO, ovvero offerta pubblica iniziale, non rivolgendosi al mercato, ma vendendo le proprie azioni direttamente agli investitori comuni. Il prezzo di partenza sar\u00e0 basato sulla pura oscillazione tra la domanda e l'offerta presente sul mercato.\nSoftware.\nVersioni desktop.\nI programmi in versione desktop ufficiali sono disponibili per Microsoft Windows (2000 o superiore) e macOS (10.5 o superiore). Spotify ha ritirato una versione compatibile con i Mac OS precedenti alla versione 10.5 nel 2012.\nUn'anteprima della futura versione per Linux compatibile con Debian 6.0 \"Squeeze\" e Ubuntu 10.04 \u00e8 stata resa disponibile il 12 luglio 2010, in un primo momento solo per gli abbonati Premium e Unlimited a causa di un problema nel mostrare le pubblicit\u00e0; poi \u00e8 stata disponibile per tutti gli utenti. La versione di anteprima per Linux ora non \u00e8 pi\u00f9 supportata ufficialmente, ma viene comunque mantenuta aggiornata dalla comunit\u00e0 di sviluppatori. La versione per Windows pu\u00f2 anche essere utilizzata su Linux e FreeBSD utilizzando Wine e il sito di Spotify ha una sezione dedicata a questo argomento. La versione pi\u00f9 recente per i sistemi GNU/Linux su cui \u00e8 supportata (come ad esempio Debian, Ubuntu e derivate, Fedora, ecc) \u00e8 la 1.0.31, pubblicata il 10 giugno 2016. Esiste anche una versione per openSUSE installabile attraverso un programma che ricava un pacchetto RPM dal pacchetto deb per Debian e Ubuntu.\nVersioni per dispositivi mobili.\nL'applicazione di Spotify per Android \u00e8 stata presentata al Google I/O il 28 maggio 2009,; l'applicazione ufficiale per l'iPhone \u00e8 stata annunciata il 27 luglio 2009. Apple ha approvato l'applicazione un mese dopo, il 27 agosto 2009. Spotify per WebOS \u00e8 stata resa disponibile negli Stati Uniti attraverso l'App Catalog a met\u00e0 luglio 2011 in contemporanea con il lancio statunitense di Spotify. Le applicazioni permettono agli abbonati Premium di accedere all'intero catalogo musicale, ascoltare la musica quando sono connessi e anche quando sono disconnessi utilizzando la modalit\u00e0 offline (che \u00e8 anche disponibile sul programma per computer agli abbonati Premium). Le versioni mobili di Spotify sono state distribuite sull'App Store di iTunes e sull'Android Market di Google luned\u00ec 7 settembre 2009, mentre una versione per Symbian \u00e8 stata resa disponibile sul sito di Spotify il 23 novembre 2009. Una versione per gli smartphone BlackBerry di RIM \u00e8 in sviluppo, al giorno 19 ottobre 2011, ed \u00e8 stata pubblicata una versione in anteprima per il BlackBerry. Il 4 ottobre 2010, Spotify ha distribuito una applicazione ufficiale per la piattaforma Windows Mobile che supporta molti dispositivi con Windows Mobile 6.0 o superiore. mySpot era un programma freeware che funzionava su Windows Mobile. L'applicazione mySpot 0.85b forniva l'accesso al servizio di Spotify sulla piattaforma Windows Mobile attraverso un proxy intermedio. Questo servizio \u00e8 stato disabilitato alcuni mesi prima che l'applicazione ufficiale venisse pubblicata da Spotify. L'applicazione per Windows Phone \u00e8 stata lanciata il 7 novembre 2011 ed attualmente \u00e8 alla versione 1.1. Il servizio \u00e8 un concorrente della funzionalit\u00e0 Microsoft Zune integrata in Windows Phone; entrambi i servizi offrono uno streaming musicale illimitato per un costo fisso mensile. L'applicazione richiede un account Spotify Premium per l'uso, \u00e8 anche disponibile un periodo di prova di 48 ore.\nLibrerie e software di terze parti.\nAlcuni sviluppatori di terze parti hanno scritto del software open source per accedere ai servizi di Spotify. Il pi\u00f9 famoso di questi programmi \u00e8 Despotify, originariamente sviluppato con un'interfaccia testuale e funzionante su Linux e macOS. Tutte le applicazioni di terze parte e le librerie in fase di sviluppo necessitano di un abbonamento premium a Spotify per funzionare.\nDespotify.\nDespotify \u00e8 un software libero progettato per Spotify. I suoi autori sono anonimi, ma hanno scritto sul loro sito che sono un gruppo di ricercatori informatici e professionisti della sicurezza svedesi che \u00abcredono fermamente nel diritto di giocare con la tecnologia\u00bb.\nIl software pu\u00f2 essere eseguito sulla maggioranza dei sistemi operativi POSIX per i quali \u00e8 disponibile un compilatore ANSI C. Richiede anche Core Audio, GStreamer, libao o PulseAudio per essere installato. Esiste anche un programma basato su Despotify, Spot, per gli iPhone jailbroken.\nSpotify ha bloccato l'uso di Despotify per gli account \"Free\" e \"Open\", ma coloro che dispongono di un account \"Premium\" possono utilizzare Despotify se lo desiderano. Gli sviluppatori di Despotify hanno dichiarato che non cercheranno di aggirare questo blocco. Il codice pu\u00f2 comunque essere modificato da altri per cercare di aggirare questo limite.\nLa libreria di Despotify \u00e8 stata scritta per Python e Ruby. Dipende dalle librerie OpenSSL, zlib and libvorbis.\nDisponibilit\u00e0 geografica.\nNel 2011 Facebook e Spotify hanno tenuto delle discussioni sull'integrazione del servizio musicale in Facebook in modo significativo in occasione del lancio di Spotify negli Stati Uniti. Spotify \u00e8 stato lanciato negli USA il 14 luglio 2011.\nNel 2012, Spotify \u00e8 stato lanciato in Germania il 13 marzo., in Australia e in Nuova Zelanda il 22 maggio 2012..\nSpotify ha raggiunto l'Italia il 12 febbraio 2013, in concomitanza con il Festival di Sanremo. Nello stesso giorno \u00e8 stato attivato anche in Polonia e Portogallo. Successivamente, ad aprile, il servizio \u00e8 stato attivato in Messico, Hong Kong, Malaysia, Singapore, Estonia, Lituania, Lettonia e Islanda. Il numero di mercati in cui l'azienda \u00e8 presente arriva quindi a 28, con oltre 24 milioni di utenti attivi e 6 milioni di abbonati.\nIl 24 settembre 2013 il servizio \u00e8 stato esteso ad Argentina, Taiwan, Grecia e Turchia; l'11 dicembre dello stesso anno entrano nel mercato di Spotify altre 20 nazioni: Bolivia, Bulgaria, Cile, Cipro, Colombia, Costa Rica, Ecuador, El Salvador, Guatemala, Honduras, Malta, Nicaragua, Panama, Paraguay, Per\u00f9, Repubblica Ceca, Repubblica Dominicana, Slovacchia, Ungheria e Uruguay.. Il 2014 ha visto il lancio di Spotify nelle Filippine (l'8 aprile), in Brasile (il 29 maggio) e in Canada (il 30 settembre). Nel 2016, Spotify viene attivato in Indonesia (a marzo) e in Giappone (a settembre). Il 14 luglio 2020 \u00e8 stato reso disponibile anche in Albania, Bielorussia, Bosnia ed Erzegovina, Croazia, Kazakistan, Kosovo, Macedonia del Nord, Moldova, Montenegro, Russia, Serbia, Slovenia e Ucraina. Il 1\u00ba febbraio 2021 \u00e8 stato lanciato anche in Corea del Sud.\nComunit\u00e0 di utenti.\nEsiste una comunit\u00e0 di siti web, di blog e di strumenti ed applicazioni di terze parti per sostenere Spotify. Le risorse comuni includono gruppi su Facebook e Last.fm, bot su Twitter e forum, strumenti per mostrare i testi delle canzoni e servizi per notificare agli utenti la disponibilit\u00e0 di nuovi brani. Nel 2010 il blog \"The Pansentient League\" ha organizzato il primo concorso sui siti dedicati a Spotify con categorie come \"Best Playlist Sharing Site\" (miglior sito di condivisione delle playlist), \"Best News &amp; Music Finder Site\" (miglior sito per trovare notizie e musica) e \"Best Playlist Generator\" (miglior generatore di playlist).\nCritiche.\nIl servizio \u00e8 stato accusato di non essere in grado di remunerare adeguatamente gli artisti indipendenti. Helienne Lindvall del \"The Guardian\" ha scritto che le etichette \"indie\", al contrario delle \"major\" e dei membri di Merlin, non ricevono alcun avviso, non ricevono alcun minimo per ascolto, ma ricevono solo il 50% delle pubblicit\u00e0 con base rateale. Il musicista svedese Magnus Uggla voleva rimuovere la sua musica dal servizio, avendo constatato che dopo sei mesi aveva guadagnato solo \u00abquello che un mediocre artista di strada potrebbe guadagnare in un giorno\u00bb. Il giornale norvegese \"Dagbladet\" ha riportato nel 2009 che la casa discografica Racing Junior aveva guadagnato solo 19 NOK (3,00 dollari) dopo che i loro artisti erano stati ascoltati oltre 55100 volte. Secondo un'infografica di David McCandless, un artista indipendente, su Spotify occorrono oltre quattro milioni di ascolti al mese per guadagnare . Luke Lewis del \"NME\" evidenzia i problemi del modello di business di Spotify dicendo che \u00e8 \u00abconvinto che la parte gratuita di Spotify sia insostenibile\u00bb e che se \u00abSpotify vuole avere un futuro ha bisogno di un business percorribile\u00bb.\nNel settembre 2011, l'etichetta indipendente di Brooklyn Projekt Records \u00e8 entrata pubblicamente in disaccordo con Spotify, dichiarando \u00abNel mondo in cui voglio vivere immagino artisti ricompensati adeguatamente per le proprie creazioni, perch\u00e9 noi (il pubblico) crediamo nella ricchezza che creano gli artisti. La passione, l'ostinazione e l'espressione dell'artista sono rispettate e ricompensate. Spotify NON \u00e8 un servizio che fa questo. Projekt non sar\u00e0 complice di questo inaccettabile principio.\u00bb\nNell'ottobre 2013, David Byrne critica questo tipo di servizi con un articolo pubblicato su \"The Guardian.\"\nSpotify contiene dei digital rights management e quindi \u00e8 stato identificato da Defective by Design, una campagna della Free Software Foundation, come \"defective by design\" (carente per progettazione).\nSpotify utilizza dei trasferimenti Peer-to-peer per aumentare la banda disponibile. Questo ha portato Spotify ad essere vietato in grandi reti dove gli utenti non sono responsabili per il costo della banda."}
{"id": "2344788", "revid": "77594", "url": "https://it.wikipedia.org/wiki?curid=2344788", "title": "Palazzo Maggi-Scazzeri", "text": "Il palazzo Maggi-Scazzeri \u00e8 un elegante palazzo francavillese settecentesco.\nStoria.\nIl palazzo fu costruito su ordine di Onorio Forleo nella seconda met\u00e0 del Settecento. Appartenente alla famiglia Forleo, nel 1895 fu frazionato in due parti, che per successioni ereditarie, passarono una ai Maggi e l'altra agli Scazzeri.\nArchitettura.\nIl palazzo \u00e8 composto da due piani ma solo la facciata rispetta l'impianto originario: il portone centrale \u00e8 racchiuso tra pilastri e crea un forte aggetto sulla facciata.\nIl primo ordine assume un movimento illusorio per la fantasia decorativa dei mezzi architettonici. Al centro c'\u00e8 il balcone in ferro, sorretto da mensole romanicheggianti, sul quale si aprono tre porte-finestre dalla linea rettangolare, profilata da tondini e sagomate ad \"orecchio\" da due volute. Le due finestre laterali sono sormontate da sezioni di architrave lievemente aggettanti, che accolgono un cartiglio che si slarga fino a sostituire la funzione dei timpani. La finestra centrale \u00e8 compresa tra due pilastri, dai quali fuoriescono due putti che sorreggono canestri bizantineggianti, ed \u00e8 sormontata da un timpano aggettante e spezzato, nella cui lunetta figura lo stemma dei Forleo-Brayda.\nCon netto distacco dal primo piano si erge il coronamento con oculi poligonali, compresi tra due foglie d'acanto dalla punta arricciata, che attenuano la nitida linea orizzontale.\nAll'interno il palazzo \u00e8 costituito da nove vani al pianterreno ed otto al primo piano."}
{"id": "2344790", "revid": "15756", "url": "https://it.wikipedia.org/wiki?curid=2344790", "title": "Film di mostri", "text": "Il film di mostri (anche noto con il nome inglese monster movie) \u00e8 un genere cinematografico incentrato su personaggi immaginari genericamente mostruosi e di varia origine o provenienza.\nStoria.\nOrigini.\nUn film di mostri tende pi\u00f9 spesso a rientrare nel cinema fantascientifico o nell'horror fantascientifico, pi\u00f9 che nel fantastico. La prima opera del genere \u00e8 senza dubbio \"Il Golem\" (1915) di Paul Wegener: in questo caso il mostro \u00e8 una gigantesca statua d'argilla che prende vita e semina distruzione, rientrando perfettamente nei criteri del genere.\nSeguendo le orme del cinema espressionista tedesco, spesso anche \"Nosferatu il vampiro\" di Friedrich Wilhelm Murnau \u00e8 fatto rientrare tra i film di mostri, nonostante la trama e l'antagonista.\nLa trama, i personaggi e gli effetti speciali de \"Il mondo perduto\" (1925, regia di Harry Hoyt) sono stati la base e l'ispirazione per molti film di mostri prodotti nei decenni successivi. Un film molto voluto ma mai realizzato \u00e8 \"Creation\": se prodotto sarebbe stato il primo kolossal del genere.\nPur non essendo sempre classificati come \"film di mostri\", \"Dracula\" (1931), \"Frankenstein\" (1931), \"La mummia\" (1932) e \"L'uomo invisibile\" (1933) sono comunemente identificati come i precursori del genere.\nIl 1933 \u00e8 l'anno di \"King Kong\", destinato a diventare capostipite di una generazione cinematografica di minore fortuna, icona del cinema classico dei mostri e, con gli anni, anche un importante figura nella cultura di massa. Il film \u00e8 generalmente indicato come una pietra miliare della storia del cinema.\nIn Giappone.\nIl genere \u00e8 molto famoso in Giappone. Grazie a un forte folklore popolare riguardante creature mostruose di mare e terra, molti sceneggiatori sono riusciti a trarne storie lucrose per il cinema fantascientifico in madre patria.\nGi\u00e0 dagli anni cinquanta, epoca d'oro del genere sia in Occidente che qui, il genere viene indicato come \"Kaiju eiga\" (\"film di mostri giganti\"). I film avevano come protagonisti i kaij\u016b e i kayjin, ovvero \"mostri umanoidi\" e daikaiju, cio\u00e8 \"mostri giganti\". Il capostipite dei kaiju \u00e8 Gojira (Godzilla in Occidente), protagonista dell'omonimo film del 1954 della Toho Company Ltd."}
{"id": "2344791", "revid": "1543377", "url": "https://it.wikipedia.org/wiki?curid=2344791", "title": "Pace di Alais", "text": "La pace di Alais, a volte chiamata l'editto di Al\u00e8s o editto di Grace, fu un trattato siglato tra gli Ugonotti e il re di Francia Luigi XIII il 28 giugno 1629 e venne negoziato dal cardinale Richelieu. Il trattato conferm\u00f2 i principi basilari dell'editto di Nantes, ma conteneva delle clausole addizionali che prevedevano la rinuncia da parte degli ugonotti di ogni diritto politico e la cessione immediata di ogni citt\u00e0 e fortezza da essi controllata. La pace pose fine alle guerre di religione che avevano dilaniato la Francia, regolando la posizione degli ugonotti nel regno, ma gi\u00e0 nel 1685 Luigi XIV revoc\u00f2 l'editto di Nantes, iniziando una brutale persecuzione dei protestanti francesi."}
{"id": "2344803", "revid": "124808", "url": "https://it.wikipedia.org/wiki?curid=2344803", "title": "La pistola di madreperla", "text": ""}
{"id": "2344805", "revid": "154893", "url": "https://it.wikipedia.org/wiki?curid=2344805", "title": "400D", "text": ""}
{"id": "2344814", "revid": "1305772", "url": "https://it.wikipedia.org/wiki?curid=2344814", "title": "Jos\u00e9 Carlos da Silva", "text": ""}
{"id": "2344819", "revid": "381012", "url": "https://it.wikipedia.org/wiki?curid=2344819", "title": "Trente et Quarante", "text": ""}
{"id": "2344828", "revid": "3115", "url": "https://it.wikipedia.org/wiki?curid=2344828", "title": "Fibre Channel over Ethernet", "text": "Fibre Channel over Ethernet (FCoE) \u00e8 uno standard sviluppato dal gruppo di lavoro FC-BB-5 del T11, pubblicato il 4 giugno 2009 e inviato all'INCITS per la pubblicazione e la ratificazione come standard ANSI.\nFCoE permette di mappare i frame Fibre Channel su una rete IEEE 802.3 full-duplex. In questo modo \u00e8 possibile utilizzare le connessioni 10 gigabit Ethernet per il trasporto dei pacchetti Fibre Channel senza modificare il protocollo e le funzionalit\u00e0 Fibre Channel. Per operare, FCoE ha bisogno di una rete lossless ethernet che garantisca un trasporto senza perdita di pacchetti indispensabile al trasporto del traffico SCSI che \u00e8 incapsulato all'interno dei pacchetti Fibre Channel.\nFCoE permette di consolidare il traffico Fibre Channel sulla connessione Ethernet utilizzata per i dati permettendo cos\u00ec una pi\u00f9 semplice connettivit\u00e0 dei server all'infrastruttura garantendo allo stesso tempo la piena compatibilit\u00e0 con tutto il software sviluppato per Fibre Channel in quanto il trasporto dei pacchetti fibre Channel \u00e8 trasparente e sono garantite tutte le funzionalit\u00e0 native incluso lo zoning. Sono necessarie apposite schede di rete, chiamate CNA (Converged Network Adapter), e switch ethernet per il trasporto e l'instradamento di FCoE mentre tutte le altre componenti della server farm, incluso i sistemi operativi, rimangono invariate rispetto ad una soluzione nativa Fibre Channel.\nPremesse storiche.\nEthernet \u00e8 di gran lunga il protocollo pi\u00f9 diffuso per le connessioni dati fra host. In un centro elaborazione dati alle connessioni ethernet si aggiungono molto spesso anche le connessioni Fibre Channel oltre ad alcune connessioni proprietarie in ambito HPC. In un server tradizionale le connessioni ethernet sono utilizzate per la trasmissione di dati da e verso altri server e/o client, mentre le connessioni Fibre Channel sono utilizzate per lo scambio di dati con la Storage Area Network. Un server pu\u00f2 quindi presentare sia interfacce di rete ethernet per il trasporto del traffico IP che interfacce Fibre Channel per il trasporto del traffico dati verso la SAN. Le connessioni ethernet sono gestite da uno switch ethernet con connessioni solitamente a 1 Gb/s, mentre quelle Fibre Channel a un Fibre Channel switch con connessioni a 2 o 4 Gb/s (sono disponibili anche connessioni a 8/16Gb/s su alcuni nuovi apparati ma probabilmente l'introduzione di FCoE contraster\u00e0/affiancher\u00e0 il decollo di questa tecnologia anche se la Fibre Channel Industry Association (FCIA) nelle sue presentazioni propone entrambe le tecnologie).\nTipologie di traffico dati.\nAll'interno di un CED si possono trovare essenzialmente tre tipologie di traffico dati:\nVi \u00e8, per\u00f2, una sentita necessit\u00e0 di consolidamento in un'unica infrastruttura sia per semplificare il cablaggio sia per ottimizzare i costi dell'hardware e i costi di gestione pur garantendo le specificit\u00e0 e peculiarit\u00e0 delle attuali tecnologie.\n10 gigabit Ethernet.\nL'avvento delle tecnologie di trasmissione a 10 gigabit Ethernet permettono di disporre di una banda sufficiente per trasportare contemporaneamente su un'unica connessione ridondata sia il traffico IP che quello Fibre Channel. Sfortunatamente, per\u00f2, ethernet ed IP sono protocolli \"lossy\" ossia tollerano una perdita di un pacchetto e prevedono dei meccanismi rapidi di ritrasmissione mentre il protocollo SCSI trasportato dai pacchetti Fibre Channel non permette il recupero di un singolo pacchetto e richiede una completa rinegoziazione della connessione, operazione che, oltre ad essere molto onerosa in termini di tempo, pu\u00f2 comportare anche degli errori a livello applicativo. SCSI, infatti, \u00e8 stato pensato come un protocollo adatto ad operare su brevissime distanze (pochi metri) e su connessioni sicure.\nLossless ethernet.\nPer garantire una connessione lossless, Fibre Channel utilizza un sistema a credit Buffer-to-Buffer (B2B) in cui, in fase di inizializzazione, le due estremit\u00e0 di un collegamento si scambiano le informazioni relative alla configurazione dei buffer. Uno scambio di dati avviene solo se \u00e8 disponibile almeno un buffer libero. In questo modo si pu\u00f2 garantire un livello di sicurezza di trasmissione adatto a trasmettere pacchetti SCSI.\nEthernet non \u00e8 stato pensato come protocollo lossless e prevede lo scarto di un pacchetto in questi casi:\nPAUSE.\nIl frame PAUSE \u00e8 utilizzato per richiedere la sospensione della trasmissione di pacchetti permettendo, cos\u00ec, l'implementazione di un controllo di flusso che pu\u00f2 evitare la congestione. Il frame PAUSE \u00e8 un frame standard ethernet senza tag ossia non appartenente ad alcuna VLAN. Il frame opera, quindi, sul collegamento sospendendo il traffico di tutte le VLan.\nIl frame (come si pu\u00f2 vedere nell'illustrazione qui a fianco) \u00e8 cos\u00ec composto\nPriority Flow Control.\nPer rendere pi\u00f9 efficiente il controllo di flusso, invece del frame PAUSE, Cisco ha proposto l'utilizzo del frame Priority Flow Control (PFC) che definisce un Pause Quanta per ciascuna delle 8 code definite dal protocollo IEEE 802.1Q tramite il campo \"user priority\" definito dal protocollo IEEE 802.1p.\nIl frame (come si pu\u00f2 vedere nell'illustrazione qui a fianco) \u00e8 cos\u00ec composto:\nVantaggi e svantaggi del lossless ethernet.\nNon \u00e8 molto diffusa l'implementazione del frame PAUSE, ne tanto meno la sua evoluzione (PFC) proposta da Cisco, poich\u00e9 gli standard IEEE definiscono il meccanismo di base ma non, in modo particolareggiato, l'intero meccanismo e lasciano la strada aperta a diverse implementazioni con la conseguente difficolt\u00e0 di standardizzazione fra diversi produttori.\nL'adozione su una rete ampia che vada oltre quella specifica e dedicata del CED creerebbe, inoltre, delle grandi problematiche di gestione e causerebbero un notevole aumento di delay di trasmissione che creerebbero notevoli problemi a molti protocolli. Si potrebbe arrivare anche a situazioni limite di blocco di una rete dovuto ad una richiesta circolare di buffer deadlock.\nPer poter trasportare in modo nativo il traffico di storage, ossia il protocollo SCSI, come si \u00e8 detto \u00e8 indispensabile evitare la perdita di pacchetti dovuta a problemi di congestione, inoltre protocolli come NFS potrebbero trarne vantaggio mentre pi\u00f9 in generale il protocollo TCP ha un meccanismo di recupero dei pacchetti persi molto efficiente e a sua volta utilizza lo scarto (drop) dei pacchetti per controllare a livello pi\u00f9 alto la congestione.\nCongestion Notification.\nPer armonizzare queste differenze fra diversi produttori e gestire in modo efficiente la congestione \u00e8 stato proposto il protocollo 802.1Qau. Il protocollo CN permetter\u00e0 funzionalit\u00e0 aggiuntive su una infrastruttura che implementa il controllo di flusso basato sulle classi IEEE 802.1p Class Based Flow Control (CBFC).\nTrasporto di IP su Fibre Channel.\nIn passato ci si \u00e8 concentrati molto sul trasporto di IP sull'infrastruttura Fibre Channel ma la diffusione della rete ethernet e le considerazioni sopra riportate hanno decretato l'abbandono, almeno commerciale, di queste tecnologie. Queste sono le principali RFC proposte per il trasporto del traffico IP su Fibre Channel:\nFCoE.\nFCoE \u00e8 un nuovo standard che \u00e8 stato proposto nell'aprile 2007 dal gruppo di lavoro FC-BB-5 dell'INCITS T11.\nL'idea alla base di questa proposta \u00e8 molto semplice: realizzare una convergenze delle connessioni dati trasportando ciascun pacchetto Fibre Channel all'interno di un pacchetto ethernet.\nFCoE o FCoCEE.\nEntrambi i termini sono corretti. FCoCEE \u00e8 l'acronimo di Fibre Channel over Convergence Enhanced Ethernet ossia Fibre Channel sulla rete ethernet evoluta con le tecnologie abilitanti necessarie per il protocollo FCoE.\nPrincipi di funzionamento.\nPer ethernet FCoE \u00e8 semplicemente un altro protocollo di livello superiore da trasportare alla stessa stregua di IPv4, IPv6 e IPX.\nPer Fibre channel \u00e8 una modalit\u00e0 di collegamento tramite un nuovo tipo di cavo: \"la rete ethernet\".\nNell'immagine qui a fianco si pu\u00f2 notare come i server siano collegati, per ridondanza, a due switch in grado di gestire il protocollo FCoE su una singola connessione lossless ehternet. Gli switch sono a loro volta collegati alla rete LAN e all'infrastruttura SAN. Ciascuno switch FCoE \u00e8 connesso solo ad una SAN tramite collegamenti Fibre Channel, questo per garantire la separazione del traffico fra le due SAN garantendo cos\u00ec la massima continuit\u00e0 di servizio anche in caso di collasso di uno dei due sistemi.\nIl protocollo SCSI continua ad essere incapsulato all'interno dei pacchetti Fibre Channel mentre questi sono incapsulati a loro volta frame per frame in pacchetti ethernet consentendo cos\u00ec al FCoE layer di essere assolutamente privo di stato e di non richiedere frammentazione o riassemblaggio dei pacchetti.\nStrutture di FCoE.\nNell'immagine qui a fianco si pu\u00f2 vedere come il protocollo FCoE si pone nei confronti di ethernet, a basso livello, e di Fibre Channel ad alto livello. FCoE si posiziona allo stesso livello di IP ma \u00e8 assai pi\u00f9 semplice essendo senza stato.\nUn server che utilizza una connessione FCoE \u00e8 semplicemente uno SCSI initiator come un server connesso tramite Fibre Channel in modo nativo mentre uno storage connesso tramite FCoE \u00e8 uno SCSI target.\nPer gestire la SAN possono, quindi, essere utilizzati i tool sviluppati per Fibre Channel in modo del tutto trasparente in quanto a livello applicativo non \u00e8 possibile sapere se la connessione \u00e8 FCoE o Fibre Channel nativa.\nIn realt\u00e0 per poter operare su una nuvola ethernet FCoE si avvale di due protocolli:\nI due protocolli hanno due diversi ethertype.\nFrame FCoE.\nNel diagramma a lato \u00e8 illustrato l'incapsulamento dei frame FCoE:\nCome si \u00e8 gi\u00e0 detto ciascun frame Fibre Channel viene incluso in un frame ethernet la cui dimensione pu\u00f2 variare da 64 byte a 2180 byte. Il Maximum Transmission Unit su ethernet normalmente \u00e8 di 1518 quindi non \u00e8 sufficiente per FCoE. \u00c8 indispensabile l'adozione di un'infrastruttura che supporti jumbo frame di 2,5 KB. I frame di questa lunghezza generalmente sono chiamati \"baby jumbo frame\" per differenziarli da quelli di pi\u00f9 grosse dimensioni che normalmente sono di 9 KB.\nUn frame FCoE ha il seguente formato:\nFrame FIP.\nIl FCoE Initialization Protocol (FIP) \u00e8 un protocollo di controllo che permette di individuare dispositivi in grado di operare tramite FCoE in una rete ethernet. FIP, inoltre, permette di negoziare le modalit\u00e0 di comunicazione e il MAC address da utilizzare.\nIl funzionamento tipico prevede una \"Discovery Phase\" in cui all'invio di un messaggio multicast di richiesta sia le CNA che gli Switch FCoE rispondono identificandosi.\nSuccessivamente il FIP gestisce il login all'infrastruttura Fibre Channel tramite i comandi Fibre Channel FLOGI/FDISC. L'accettazione di questi comandi da parte dello switch FCoE permette lo scambio di dati tramite frame FCoE.\nUn frame FIP ha il seguente formato:\nTipi di porte FCoE.\nFcoE \u00e8 strutturato in modo molto simile a FCIP come descritto nella FC-BB-4 in quanto FCoE \u00e8 incluso nella FC-BB-5 che \u00e8 la sua evoluzione. Tre sono i tipi di porte presenti:\nUn ENode (FCoE Node), invece, \u00e8 un adattatore Fibre Channel implementato all'interno di una CNA. Le CNA possono avere pi\u00f9 di una porta ethernet, in questo caso, ciascuna di queste sar\u00e0 una VN_Port dell'ENode.\nConverged Network Adapter.\nLe Converged Network Adapter (CNA) sono delle schede di rete in grado di garantire una connessione, normalmente a 10 Gb/s, su lossless ethernet supportando il protocollo FCoE.\nLe CNA in realt\u00e0 sono composte da due sistemi differenti:\nAnche a livello di sistema operativo vengono viste come due componenti separate. Se, ad esempio, una scheda CNA fosse installata in un ambiente windows, troveremo una scheda Fibre Channel nella sezione \"Controller SCSI e RAID\" e una scheda ethernet nella sezione \"Schede di rete\".\nDi conseguenza queste schede richiedono due driver, uno per la sezione Fibre Channel e uno per quella di LAN. Una delle principali caratteristiche che rendono cos\u00ec promettente questa tecnologia \u00e8 proprio la presenza di queste due unit\u00e0. Se si considera, infatti, lo schema qui a fianco, si pu\u00f2 notare che, rispetto ad un sistema tradizionale con connessioni separate per LAN e Storage, cambia solamente la parte evidenziata in giallo, tutte le altre rimangono invariate. FCoE non richiede, per essere implementato, nessuna modifica agli attuali sistemi operativi ne tanto meno all'infrastruttura di LAN o SAN. Gli unici due attori coinvolti sono la CNA e lo switch con supporto FCoE a cui sono attestate le varie CNA.\nIn una CNA sono presenti uno o pi\u00f9 controller Fibre Channel con le stesse funzionalit\u00e0 dei normali controller su schede Fibre Channel, l'unica differenza e che questi controller incapsulano i pacchetti in un frame ethernet e li passano quindi al controller ethernet per la trasmissione, il controller ethernet li riceve e semplicemente li inoltra sulla connessione lossless ethernet. In ricezione il controller ethernet passa i pacchetti FCoE direttamente al controller Fibre Channel. La componente del sistema operativo che gestisce le comunicazioni SCSI, quindi, non sar\u00e0 in grado di capire se i pacchetti SCSI provengano da una connessione Fibre Channel dedicata o da FCoE.\nDispositivi presenti sul mercato.\nLa componente Fibre Channel \u00e8 sicuramente molto pi\u00f9 complessa della componente ethernet in una CNA, quindi i primi esempi di CNA sono giunti da QLogic e da Emulex.\nMolte implementazioni oggi sono basate sulla virtualizzazione dei sistemi operativi, quindi i sistemi ospiti hanno la necessit\u00e0 di accedere alle risorse esterne condivise del sistema operativo ospitante. Per velocizzare queste operazioni Cisco ha introdotto una CNA con la peculiarit\u00e0 di poter rendere disponibili 128 interfacce virtuali. In questo modo queste interfacce virtuali possono essere liberamente configurate come schede ethernet o Fibre Channel e rese disponibili ai vari sistemi operativi presenti nel sistema scaricando cos\u00ec i compiti di virtualizzazione delle comunicazioni ethernet e Fibre Channel dal processore principale e trasferendo il lavoro di instradamento allo switch esterno anche per le comunicazione fra un'interfaccia virtuale e l'altra.\nStorage con CNA.\nAnche i dispositivi di storage possono essere dotati di CNA, nell'esempio qui a fianco si vede che i due sistemi di storage fanno uso di connessioni lossless ethernet per connettersi agli switch. In questo caso la semplificazione del cablaggio non \u00e8 cos\u00ec importante perch\u00e9 gli storage sono sempre in numero molto inferiore rispetto ai server. Si aprono per\u00f2 degli scenari decisamente interessanti.\nLa completa eliminazione di connessioni Fibre Channel permette di rendere il sistema pi\u00f9 omogeneo, e consente la concentrazione di tutte le configurazioni, sia ethernet sia Fibre Channel, in un unico dispositivo, lo switch ehternet con funzionalit\u00e0 FCoE.\nL'aspetto pi\u00f9 interessante \u00e8 per\u00f2 la flessibilit\u00e0 che la struttura ethernet porta in dote a questa configurazione. Sar\u00e0, infatti, assai pi\u00f9 semplice la dislocazione dello storage in ambienti separati superando anche distanze importanti e senza la necessit\u00e0 della realizzazione di un'infrastruttura ad hoc. Tutto questo permette una decisiva semplificazione dei sistemi di ridondanza e disaster recovery, unita ad un migliore utilizzo delle connessioni in fibra fra edifici diversi che vedrebbero automaticamente i link ottimizzati, in quanto sullo stesso collegamento transiterebbero tutti i vari protocolli. Un potenziamento della connessione con l'aggiunta, ad esempio, di un link parallelo permetterebbe automaticamente di aggiungere banda a tutti i protocolli.\nSullo stesso collegamento si potranno gestire pi\u00f9 servizi:\nAlcuni produttori di storage fra cui NetApp hanno annunciato sistemi di storage con supporto nativo per FCoE mentre altri, fra cui EMC\u00b2, hanno preferito concentrare gli sforzi sullo sviluppo di switch FCoE.\nImplementazioni software di FCoE.\nIn sistemi di piccole dimensioni che non hanno la necessit\u00e0 di avere delle alte prestazioni di I/O, si pu\u00f2 anche utilizzare una soluzione interamente software. Una soluzione completa di pubblico dominio basata su linux \u00e8 il progetto open source Open-FCoE. Questo sviluppo \u00e8 stato incluso in diverse distribuzioni linux fra cui SUSE e Red Hat. Microsoft, invece, non intende supportare per il momento FCoE come implementazione software.\nAnalizzatore di protocollo.\nIl software per analisi di protocollo Wireshark (precedentemente chiamato Ethereal) ha il supporto per la cattura e decodifica dei pacchetti FCoE.\nSwitch FCoE.\nUno switch FCoE contiene all'interno sia uno switch ethernet (ethernet bridge) sia uno switch Fibre Channel con il supporto dello zoning o un Fibre Channel Forwarder (FCF).\nUno switch FCoE potrebbe anche non avere porte Fibre Channel native e quindi non avere un FCF, ma deve essere comunque in grado di supportare tutte le estensioni ethernet sopra evidenziate e possedere le funzionalit\u00e0 di switch Fibre Channel operando solo su frame FCoE in una situazione come quella descritta in storage con CNA.\nQui a lato \u00e8 evidenziato lo schema a blocchi di uno switch FCoE con FCF. Il sottosistema FCoE incluso nel modulo FCF si fa carico di incapsulare i frame Fibre Channel all'interno di frame FCoE e viceversa. In questo modo dei dispositivi con porte Fibre Channel possono essere connessi alle porte FC mentre le CNA possono essere connesse alla porte ethernet e tramite lo switch FCoE operare come in una normale SAN Fibre Channel.\nQuesta architettura \u00e8 coerente con quella di un router multiprotocollo, quindi la funzionalit\u00e0 FCF pu\u00f2 essere aggiunta ad un router multiprotocollo come quello esistente all'interno di molti switch layer 3.\nUlteriori considerazioni.\nFCoE e iSCSI.\nA primo avviso FCoE pu\u00f2 essere visto come un sostituto totale di iSCSI vista la completa compatibilit\u00e0 con Fibre Channel. In realt\u00e0 i due protocolli, molto probabilmente, continueranno a coesistere e alcuni produttori implementano sulla stessa CNA entrambi i protocolli.\nSicuramente il ruolo di iSCSI verr\u00e0 ridimensionato dall'introduzione di FCoE ma non scomparir\u00e0. Qui di seguito si possono vedere i punti di forza delle due soluzioni:"}
{"id": "2344829", "revid": "118834", "url": "https://it.wikipedia.org/wiki?curid=2344829", "title": "Fool scespiriano", "text": ""}
{"id": "2344831", "revid": "599013", "url": "https://it.wikipedia.org/wiki?curid=2344831", "title": "Elp\u00eddio Barbosa Concei\u00e7\u00e3o", "text": "Carriera.\nClub.\nDill debutt\u00f2 nel Goi\u00e1s nel 1994; per il club di Goi\u00e2nia vinse cinque campionati statali tra il 1996 e il 2000. Nel 2000 marc\u00f2 29 reti, diventando il giocatore ad aver realizzato il maggior numero di gol in una singola edizione del Campionato Goiano; nello stesso anno fu, a pari merito con Magno Alves e Rom\u00e1rio, il capocannoniere della Copa Jo\u00e3o Havelange con 20 gol. Grazie a questo risultato, nel 2001 fu messo sotto contratto dall'Olympique de Marseille, squadra francese, e successivamente dal , in Svizzera. Dopo questo periodo in Europa, torn\u00f2 in Brasile nel 2002 per giocare con il San Paolo.\nNella squadra di San Paolo segn\u00f2 una rete contro il Botafogo, nell'ultima giornata del Campeonato Brasileiro S\u00e9rie A 2002; quel gol fu decisivo per la retrocessione del Botafogo in S\u00e9rie B.\nNel 2003 si trasfer\u00ec proprio al Botafogo. Successivamente gioc\u00f2 per Flamengo, Bahia, e Brasiliense. Nel 2006, si trasfer\u00ec in Portogallo, giocando per Penafiel e Desportivo das Aves. Nel 2007 gioc\u00f2 nel Famalic\u00e3o, nella Terceira Divis\u00e3o de Portugal.\nDopo un trasferimento al FK Suduva, in Lituania, nel 2009, torn\u00f2 in Brasile per giocare nel Santa Cruz. Poco tempo dopo pass\u00f2 al Foz, in Portogallo, dove concluse la propria carriera. In seguito decise di lavorare come procuratore di calciatori."}
{"id": "2344832", "revid": "599", "url": "https://it.wikipedia.org/wiki?curid=2344832", "title": "Funzioni simmetriche", "text": ""}
{"id": "2344833", "revid": "137928", "url": "https://it.wikipedia.org/wiki?curid=2344833", "title": "FCoE", "text": ""}
{"id": "2344836", "revid": "599", "url": "https://it.wikipedia.org/wiki?curid=2344836", "title": "Permutazioni", "text": ""}
{"id": "2344844", "revid": "1534511", "url": "https://it.wikipedia.org/wiki?curid=2344844", "title": "Storia della vulcanologia", "text": "La Storia della vulcanologia \u00e8 legata alla volont\u00e0 che ha l'uomo di controllare le forze della natura o almeno cercare ad evitare i danni.\nAntichit\u00e0.\nLa vulcanologia, in quanto descrizione di un fenomeno vulcanico, \u00e8 nata nel Neolitico con l'esecuzione di una pittura murale di un vulcano a due cime in eruzione, probabilmente il Monte Hasan, a \u00c7atal H\u00fcy\u00fck (Turchia) e risalente al 6000 a.C.\nNelle prime civilt\u00e0, per la precisione presso i greci e i romani, i vulcani e le loro eruzioni sono associati a manifestazioni divine. Sar\u00e0 lo stesso con il Cristianesimo che li considerer\u00e0 come l'opera di Satana o come segno della collera divina.\nNel V secolo a.C. il filosofo greco Empedocle d'Agrigento divise il mondo in quattro elementi fondamentali: aria, acqua, terra e fuoco; quest'ultimo viene rappresentato dai vulcani.\nPlatone affermava che i fiumi d'acqua calda e fredda percorrono l'interno della Terra e che un grande fiume di fuoco centrale, il \"Piriflegetonte\", alimentava tutti i vulcani della Terra. Aristotele spiegava la presenza di questo fuoco sotterraneo come \u00ab ...\"lo sfregamento del vento quando si riversa dentro dei passaggi stretti\".\u00bb Lucrezio, un filosofo romano, proclamava che l'Etna fosse totalmente cavo e che i suoi fuochi fossero alimentati da un vento possente circolante vicino al livello del mare. Ovidio pensava che le eruzioni fossero alimentate dal \u00ab\"cibo ricco\"\u00bb e che esse cessassero appena quello veniva a mancare. Vitruvio affermava che i fuochi sotterranei fossero trattenuti da zolfo, allume e bitume. L'idea di un ruolo preponderante del vento come sorgente delle eruzioni vulcaniche perdur\u00f2 fino al XVI secolo.\nNel 79, Plinio riferisce e descrive l'inizio dell'eruzione del Vesuvio, osservando particolarmente che alcuni sismi precedono l'inizio dell'eruzione. Volendo avvicinarsi di pi\u00f9 laddove avveniva questo evento, rimase ucciso probabilmente dalle nubi ardenti che precipitavano dai fianchi del vulcano distruggendo Pompei. Suo nipote, Plinio il Giovane, non avendo potuto accompagnare lo zio, fece una descrizione precisa dell'evento e il tipo di eruzione porter\u00e0 in seguito il nome dei due uomini: eruzione pliniana. Tuttavia questa descrizione non costituisce un tentativo di spiegazione scientifica del fenomeno.\nRinascimento e teorie pre-scientifiche.\nNel Rinascimento, numerose teorie vedono la luce, ma esse devono essere compatibili con i dogmi della Chiesa cattolica romana sotto pena d'essere screditate.\nGeorgius Agricola propone che le eruzioni siano provocate dal vapore d'acqua sotto pressione. Johannes Kepler considera i vulcani come dei condotti vomitanti le lacrime e i rifiuti della Terra (lo zolfo, il bitume e il catrame).\nDescartes, in accordo con la Genesi, dichiara che la Terra \u00e8 formata da tre strati: uno d'aria e uno d'acqua sopportate dalle profondit\u00e0 ardenti. I vulcani si sono allora formati quando i raggi del Sole hanno trapassato la Terra.\nMolte teorie mettono in opera l'acqua nei vulcani poich\u00e9 i soli vulcani conosciuti all'epoca si situano in prossimit\u00e0 del mare. \nNel XVIII secolo, il naturalista e ambasciatore britannico William Hamilton (1730-1803) approfitta del suo soggiorno a Napoli durante 36 anni per documentarsi e studiare le eruzioni del Vesuvio. Le sue osservazioni sono considerate come il primo passo scientifico per spiegare il vulcanismo. Egli pubblica un libro, \u00ab \"Campi Flegrei, Osservazioni sui Vulcani delle Due Sicilie\" \u00bb (\"Campi Phlaegraei, Observations on the Volcanos of the Two Sicilies\"), corredato da innumerevoli note e schizzi derivati dalle sue osservazioni del terreno.\nQualche anno pi\u00f9 tardi, l'italiano Lazzaro Spallanzani tenta di far fondere dei pezzi di basalto per trovare l'origine della lava.\nNel XVIII secolo, due scuole si affrontano: i nettunisti che pensano sia il contatto dell'acqua sulla pirite che infiamma gli strati di carbone e che fa fondere le rocce circostanti; mentre i plutonisti affermano che esiste una massa di roccia in fusione nelle profondit\u00e0 della Terra e che l'eruzione dipende dal particolare luogo.\nNel 1831, il francese Constant Pr\u00e9vost, di ritorno dall'isola italiana di Giulia, riporta le prove della formazione dei vulcani: essi nascono da un accatastamento successivo di materiali. Questa scoperta mette fine allo scontro fra le due teorie: l'una afferma che i vulcani si formano per strati successivi, l'altra che essi non sono che un rigonfiamento del suolo.\nAll'epoca, il Vesuvio \u00e8 il vulcano pi\u00f9 studiato. Altri esploratori cominciano a studiare vulcani differenti: Bory de Saint-Vincent il Piton de la Fournaise nel 1804, Alexander von Humboldt il Guagua Pichincha e il Chimborazo tra 1799 e il 1804 e censisce 407 vulcani nel 1846; il Santorini \u00e8 studiato da pi\u00f9 geologi.\nRiguardo all'attivit\u00e0 regolare del Vesuvio, il primo osservatorio vulcanologico del mondo,l'Osservatorio Vesuviano viene costruito sui pendii nel 1841, installandovi dei sismografi ad opera di Ferdinando II di Borbone.\nNel 1883, l'eruzione del Krakatoa concentra tutti gli sforzi dei vulcanologi su questo vulcano. L'eruzione \u00e8 analizzata cos\u00ec come i suoi effetti: onde d'urto, effetti climatici, ecc. Gli avvicinamenti effettuati permisero ai geologi di ritornare sull'eruzione del Tambora del 1815.\nNel 1902, l'eruzione della Monte Pel\u00e9e nella Martinica, la distruzione totale della citt\u00e0 di Saint-Pierre e i morti provoca lo stupore nella metropoli. La catastrofe sar\u00e0 riferita sui giornali con molte fotografie. Alfred Lacroix sar\u00e0 mandato dall\"'Accademia delle scienze di Francia\" per capire le ragioni della catastrofe, particolarmente lo sviluppo del duomo di lava che \u00e8 crollato. Due anni pi\u00f9 tardi, egli publicher\u00e0 un'opera che fa ancora referenza e parteciper\u00e0 alla creazione di un osservatorio vulcanologico.\nVulcanologia moderna.\nNel 1912, Alfred Wegener propone la teoria della tettonica delle placche per spiegare la deriva dei continenti e il vulcanismo. Sebbene imperfetta e in parte non corretta, la sua teoria rivoluziona la percezione che hanno geologi e vulcanologi del vulcanismo, poich\u00e9 essa permette di unificare la maggioranza dei fenomeni geofisici. La teoria fu completata negli anni '60, soprattutto con l'introduzione della nozione di radioattivit\u00e0 nell'origine del calore interno della Terra e la scoperta di anomalie magnetiche sui fondali marini. I geologi constatano, provano e ammettono che catene di montagne, vulcani e sismicit\u00e0 si ripartiscono in maniera precisa sulla superficie della Terra e sono correlati.\nI progressi in sismologia si attuano anche nella vulcanologia con la messa in evidenza dei piani di Wadati-Benioff, delle differenti discontinuit\u00e0 e della struttura interna della Terra. La tettonica delle placche propone ai vulcanologi una visione globale dei fenomeni interni alla Terra con la deriva dei continenti, la subduzione e la divergenza, le correnti di convezione del mantello. Restano soltanto alcuni vulcani che non possono collimare con questa teoria. I vulcanologi mettono dunque a punto la teoria dei punti caldi per spiegare la presenza di vulcani nel mezzo delle placche litosferiche.\nDurante il XX secolo, Haroun Tazieff esplora i vulcani del mondo intero e s'interessa in particolare all'Etna. Migliorer\u00e0 molti strumenti di misura che sono ancora utilizzati oggigiorno e parteciper\u00e0 all'elaborazione e la messa a punto di piani di valutazione dei rischi vulcanici e dell'evacuazione della popolazione.\nKatia e Maurice Krafft riferiscono in quanto a loro di molte fotografie, film e estratti sonori di pi\u00f9 di 150 vulcani e pubblicano numerosi libri che contribuiscono alla popolarizzazione della vulcanologia e dei vulcani. Parteciperanno anche all'elaborazione di piani di valutazione dei rischi vulcanici."}
{"id": "2344847", "revid": "1154737", "url": "https://it.wikipedia.org/wiki?curid=2344847", "title": "Contrafforti valsesiani del Monte Rosa", "text": "I Contrafforti valsesiani del Monte Rosa sono le catene montuose che scendono dal massiccio del Monte Rosa e che contornano principalmente la Valsesia, interessando principalmente il Piemonte e marginalmente la Valle d'Aosta: la classificazione alpina della SOIUSA individua questi contrafforti come un supergruppo alpino.\nDescrizione.\nI contrafforti sono costituiti da:\nSuddivisione.\nLa SOIUSA suddivide il supergruppo in due gruppi e due sottogruppi :\nMontagne principali.\nLe montagne principali dei Contrafforti sono:"}
{"id": "2344850", "revid": "599", "url": "https://it.wikipedia.org/wiki?curid=2344850", "title": "Quadrati latini", "text": ""}
{"id": "2344851", "revid": "1516566", "url": "https://it.wikipedia.org/wiki?curid=2344851", "title": "HMS Gloucester (D96)", "text": "La HMS \"Gloucester\" (Pennant number D96), undicesima nave da guerra britannica a portare questo nome, \u00e8 un cacciatorpediniere Type 42, terzo lotto, della Royal Navy. La nave \u00e8 stata costruita presso i cantieri Vosper Thorneycroft di Woolston, nei pressi di Southampton e varata il 2 novembre 1982 dalla Duchessa di Gloucester. Appartenendo al terzo lotto della sua classe presenta alcune differenze con le precedenti navi dello stesso tipo, ad esempio uno scafo pi\u00f9 allungato che le permette una migliore tenuta del mare e una grande affidabilit\u00e0.\nStoria.\nLa \"Gloucester\" ha partecipato alle operazioni per la Guerra del Golfo nel 1991 sotto il comando di Philip Wikcocks. L'azione pi\u00f9 importante fu il lancio di una salva di missili Sea Dart per abbattere un missile C-201 \"Silkworm\" lanciato contro la USS \"Missouri\" e alcune navi sminatrici. Successivamente sopravvisse a due mine e partecip\u00f2 a numerosi abbordaggi utilizzando personale della Royal Navy e fanteria di marina. L'elicottero Westland Lynx della nave partecip\u00f2 alla distruzione di varie navi da guerra irachene. Durante la Guerra del Golfo fu la nave che rimase per pi\u00f9 tempo in zona di guerra e per premiarne i risultati il Capitano e il Comandante di Volo vennero decorati con la Distinguished Service Cross.\nDurante il Conflitto israelo-libanese del 2006 la \"Gloucester\" fu la prima nave ad evacuare i cittadini britannici da Beirut, attraccando il 16 luglio. Fece tre viaggi trasferendo a Cipro gli sfollati e fu l'ultima nave della Royal Navy a lasciare la citt\u00e0.\nNel 2007 \u00e8 stata sottoposta ad un ammodernamento costato 6 milioni di sterline nel cantiere di Rosyth a Fife, Scozia.\nIl 30 giugno 2011 \u00e8 stata ritirata dal servizio attivo e ormeggiata nella base navale di Portsmouth. Il 22 settembre 2015 ha lasciato il porto di Portsmouth per raggiungere la Turchia per la demolizione."}
{"id": "2344852", "revid": "599", "url": "https://it.wikipedia.org/wiki?curid=2344852", "title": "Quadrati magici", "text": ""}
{"id": "2344859", "revid": "3115", "url": "https://it.wikipedia.org/wiki?curid=2344859", "title": "Caso Peppermint", "text": "Il caso Peppermint, dall'omonima casa discografica tedesca, \u00e8 un caso di violazione della privacy su internet, che emerse nel settembre 2006 in Italia.\nStoria.\nNel 2006 l'etichetta discografica tedesca \"Peppermint Jam Records GmbH\" accus\u00f2 pi\u00f9 di 3.600 utenti di aver violato la legge, condividendo illegalmente file di cui la societ\u00e0 deteneva il diritto d'autore. Peppermint, in pratica, sorvegli\u00f2 i consumatori nel loro uso personale di internet con la complicit\u00e0 dei loro provider, e riusc\u00ec ad ottenere i dati relativi ai movimenti effettuati dagli utenti, all'oscuro di questi ultimi. La casa discografica si avvalse del lavoro di scouring della Logistep che, collegandosi con i propri software scova-file alle maggiori reti di file sharing (shareaza, eMule, bit torrent), aveva individuato una grande quantit\u00e0 di musica Peppermint.\nMolti consumatori si rivolsero, subito, ai giuristi di Altroconsumo e Adiconsum denunciando il fatto di aver ricevuto una lettera da uno studio legale di Bolzano con la quale si richiedeva il risarcimento per una violazione della legge sul diritto d'autore ai danni della societ\u00e0 discografica tedesca. Quella lettera proponeva anche una transazione per cui a fronte del pagamento di una somma, non sarebbero state avviate azioni legali nei confronti dei destinatari. La comunicazione dello studio legale, tuttavia, ometteva di specificare che essendo il reato di duplicazione abusiva perseguibile d'ufficio, il pagamento della somma richiesta non avrebbe evitato l'eventuale apertura di un procedimento penale.\nNell'autunno del 2006 Altroconsumo scrisse all'Autorit\u00e0 garante per la privacy denunciando le modalit\u00e0 illegali attraverso cui la Peppermint GmbH aveva raccolto gli indirizzi IP di utenti italiani ed intimando loro di pagare 330 Euro per la condivisione dei file musicali in Rete.\nL'associazione, inoltre, ricord\u00f2 che era impossibile risalire, con un indirizzo IP, ad una diretta e provata identit\u00e0 della persona fisica, caratteristica fondamentale per la richiesta di danaro da parte della Peppermint.\nInizi\u00f2 cos\u00ec un lungo caso, che dest\u00f2 l'attenzione di molti per l'attualit\u00e0 e l'importanza delle questioni trattate.\nLa prima sentenza, datata autunno 2006, fu favorevole alla casa discografica: il tribunale di Roma, infatti, consider\u00f2 l'indirizzo IP un dato che non poteva essere sottoposto alla tutela della privacy.\nQuindi consider\u00f2 lecita l'intercettazione degli indirizzi IP effettuata da parte della societ\u00e0 svizzera Logistep su incarico della casa discografica tedesca Peppermint, ordinando cos\u00ec agli ISP di fornire i dati anagrafici degli utenti a cui era riferito ogni indirizzo IP.\nNell'estate 2007 un comunicato stampa (del 18-06-2007) informava che i legali di Peppermint e Wind (uno degli ISP) stessero lavorando ad un accordo che prevedeva la comunicazione, da parte di Wind, di tutti gli indirizzi fisici dei consumatori titolari di indirizzi IP intercettati dalla Logistep. Per tali motivi, Wind e Peppermint chiesero la cessazione della causa.\nNel luglio 2007, grazie alle pressioni di Adiconsum e agli interventi del Garante della privacy, il Tribunale Civile di Roma rigett\u00f2 i ricorsi nuovamente presentati da Peppermint per il mancato pagamento della multa, dichiarando \"spionaggio telematico\" l'azione della Logistep. Cos\u00ec si leggeva in un comunicato stampa della societ\u00e0 per la difesa dei consumatori:\nAlla fine, nei primi mesi del 2008, dopo la decisione del Tribunale di Roma, il Garante della privacy stabil\u00ec con provvedimento febbraio/marzo 2008 che Peppermint e la Logistep avevano abusato del software sviluppato da quest'ultima (in pratica un client P2P modificato per tenere traccia di dati quali l'indirizzo IP, il nome utente, l'hash del file condiviso, il valore Guid registrato dal client nel sistema operativo e altro ancora) per istituire una vera e propria attivit\u00e0 di monitoraggio, pratica vietata dalle direttive europee sulle comunicazioni elettroniche.\nSecondo il Garante, oltre ad aver trattato illecitamente i dati, le societ\u00e0 coinvolte avevano tenuto anche un comportamento non trasparente nei confronti degli utenti agendo alle loro spalle, violando quel diritto alla riservatezza nelle comunicazioni elettroniche gi\u00e0 ribadito dal giudice. Per tali motivazioni, l'Authority stabil\u00ec la cancellazione dei suddetti dati dagli archivi delle societ\u00e0 in oggetto entro il 31 marzo 2008.\nIl Garante per la protezione dei dati personali stabil\u00ec, definitivamente, che le attivit\u00e0 messe in atto da queste societ\u00e0 ledevano anche il diritto di trasparenza e correttezza: la legge sulla privacy prevede infatti che l'utente debba essere informato che i suoi dati vengono raccolti ed elaborati e deve sottoscrivere una liberatoria/accettazione al trattamento dei dati personali.\nIn definitiva questo caso ha stabilito che:"}
{"id": "2344862", "revid": "767487", "url": "https://it.wikipedia.org/wiki?curid=2344862", "title": "Al Darawish", "text": "Al Darawish o Darawish (dall'arabo \"gente semplice\") \u00e8 stato un gruppo musicale nato nel 1988 e sciolto alla fine del 1996.\nStoria.\nNella seconda met\u00e0 degli anni ottanta Nabil Salameh, Michele Lobaccaro, Rocco Draicchio e Paolo Mastromarco, conosciutisi presso l'Universit\u00e0 di Bari crearono un gruppo musicale che un\u00ec i diversi talenti artistici. In seguito si unirono a essi Vito Antonio Longo - che influenza con la chitarra elettrica il passaggio ad un sound elettrico - dal giugno 1989 a dicembre 1989, Angelo Pantaleo ed Enzo Leone e infine, nel 1991, il talentuoso Stratos Diamantis, che arricch\u00ec ulteriormente le suggestioni musicali iniziali. Il gruppo conquista presto i favori di pubblico e critica. Il loro stile, eclettico nel suo costituire un vero e proprio \"amalgama\" sonoro, \u00e8 caratterizzato dal recupero degli strumenti tradizionali dei paesi di provenienza dei musicisti, definibile una sorta di \"etno-rock mediterraneo\".\nNel 1993 esce il primo album, \"Al Darawish\", che recentemente \u00e8 stato re-inciso dall'etichetta \"Il Pontesonoro\".\nNel loro secondo disco, \"Radio Dervish\" del 1996 (pi\u00f9 di 12000 copie vendute), compare il brano \"Rosa di Turi\": il testo di questa canzone nasce dall'incrocio fra una delle lettere dal carcere di Gramsci, un canto mediorientale e alcune parole tratte dal \"Testamento filosofico\" di Giuseppe Rensi. Nel 1996 il gruppo si scioglie per dare vita nel 1997 agli X-Darawish e ai Radiodervish, dopo essersi esibiti in pi\u00f9 di cinquecento concerti.\nIl gruppo \u00e8 stato ospite in diverse emittenti radiofoniche e televisive di livello nazionale (Rai, TeleMontecarlo, Videomusic). Inoltre ha curato la colonna sonora del film \"Trafitti da un raggio di sole\" del 1995.\nGenere.\nIl genere prevalente \u00e8 il world music, o come definito altrove \"etno rock mediterraneo\" con contaminazioni della musica tradizionale dei paesi di provenienza dei singoli membri che costituivano il gruppo: palestinese, del Sud Italia (in particolare dalle tarantelle pugliesi) e greche. Il gruppo si impegnava nella ricerca e nell'impiego di strumenti tipici dei paesi di provenienza dei singoli membri; infatti ha accostato strumenti acustici come il violino, il bouzouki e la fisarmonica al basso e alla chitarra elettrici. L'impegno inoltre era anche a livello politico e sociale con la denuncia di temi delicati quali l'uguaglianza (\"Intifada\", \"Mediterraneo\"), il disagio nelle prigioni (\"Rosa di Turi\"). I brani cantati erano in lingua araba, italiana, inglese, francese ed in latino.\nRiconoscimenti.\nNel settembre del 1996 Al Darawish ottenne il premio \"Cagnoni quality reeds\" nell'ambito del XXI \"Premio internazionale \"Citt\u00e0 di Castelfidardo\"\", per l'esecuzione in fisarmonica di brani dal repertorio della musica leggera italiana."}
{"id": "2344870", "revid": "131358", "url": "https://it.wikipedia.org/wiki?curid=2344870", "title": "Leonardo Lima da Silva", "text": ""}
{"id": "2344877", "revid": "599013", "url": "https://it.wikipedia.org/wiki?curid=2344877", "title": "Australian Defence Force", "text": "La Australian Defence Force identifica la forze armate dell'Australia.\nStoria.\nLe tre forze armate furono create dal governo australiano nel corso della prima decade del XX secolo, ognuna delle quali fu dotata di una propria gerarchia indipendente. Nel 1976 il governo decise di sottoporre le tre forze ad un unico organo di comando. Nel tempo il grado d'integrazione delle tre forze armate \u00e8 cresciuto, sono stati creati nuovi organi interforze con funzioni di comando, supervisione agli affari logistici e per l'addestramento e formazione delle truppe.\nComponenti.\nL'ADF utilizza tecnologie molto sofisticate, ma ha un personale alle proprie dipendenze molto ridotto. I 53.000 effettivi e i 20.000 riservisti, fanno tuttavia dell'Australia il paese con pi\u00f9 militari in tutta l'Oceania. Invece, rispetto a molti paesi asiatici, le forze australiane sono di gran lunga insufficienti e in molti settori manca personale qualificato. Tuttavia, le Forze Armate australiane sono capaci di schierare truppe in diversi ambienti fuori dai confini nazionali."}
{"id": "2344886", "revid": "79968", "url": "https://it.wikipedia.org/wiki?curid=2344886", "title": "Werner Faymann", "text": "Cancelliere d'Austria.\nIn seguito alle elezioni federali del 28 settembre 2008, nelle quali la SP\u00d6 si conferm\u00f2 primo partito alla Camera bassa del Parlamento dell'Austria, il presidente Heinz Fischer confer\u00ec a Faymann l'8 ottobre l'incarico di formare un nuovo governo. Dopo prolungate trattative, egli form\u00f2 un governo di coalizione con la \u00d6VP il 23 novembre, entrando in carica ufficialmente il 2 dicembre. \nNel 2015 la crisi migratoria su scala continentale ha visto entrare migliaia di profughi in Austria le elezioni nei Land videro il rafforzamento del partito FP\u00d6, contrario a qualsiasi ingresso ulteriore di rifugiati. Il primo turno delle elezioni presidenziali nell'aprile 2016 ha visto la vittoria del candidato della destra nazionalista Norbert Hofer, eliminando entrambi i candidati della Coalizione governativa, nonostante Faymann abbia inasprito la legislazione in tema di immigrazione. \nIl 9 maggio 2016 si \u00e8 dimesso sia dalla carica di Cancelliere federale che di presidente della SP\u00d6; gli succede come cancelliere ad interim il suo vice Reinhold Mitterlehner, della \u00d6VP.\nVita privata.\nFaymann \u00e8 un cattolico romano. \u00c8 sposato e ha due figli."}
{"id": "2344892", "revid": "109553526", "url": "https://it.wikipedia.org/wiki?curid=2344892", "title": "Villa Condulmer", "text": "Villa Condulmer, Grassi-Tornielli, Bonaventura, Monti \u00e8 una villa veneta sita a Zerman di Mogliano Veneto, in provincia di Treviso.\nStoria.\nLe origini del complesso sono incerte. Gianfranco Scarpari la ritiene genericamente settecentesca; Giuseppe Venturini \u00e8 pi\u00f9 preciso e la data 1743 su commissione del patrizio Alvise Condulmer (senza per\u00f2 riportarne le motivazioni); Giuseppe Mazzotti la colloca nel Seicento. Una tradizione, inoltre, asserisce che la villa fu costruita demolendo un antico monastero e si ipotizza che la lunga barchessa ortogonale alla casa domenicale ne sia in realt\u00e0 un resto.\nPoco dopo la fine della Serenissima, i Condulmer si estinsero e i beni andarono in eredit\u00e0 ai Grassi (proprietari del noto palazzo Grassi di Venezia). Nella prima met\u00e0 dell'Ottocento Angelo Grassi, ultimo della sua casata, la lasci\u00f2 a Giovanni Battista Tornielli, rampollo di una famiglia amica. In questo periodo, dal 6 marzo 1853, la villa ospit\u00f2 Giuseppe Verdi, al quale il Tornielli aveva offerto alcuni giorni di riposo dopo la tanto criticata \"prima\" della \"Traviata\". L'edificio fu poi ereditato dai Bonaventura e quindi ceduto ai Monti. Vincolato sin dal 1939, \u00e8 oggi sede di un albergo.\nEdificio.\nL'accesso principale \u00e8 situato sul lato orientale della propriet\u00e0: alla fine di un viale si trova un cancello in ferro battuto con pilastri in mattoni a vista e finiture in bugnato, il tutto ornato da statue.\nLa casa domenicale \u00e8 impostata secondo il tipico schema veneziano. Rivolge a sud il fronte principale, tuttavia i due prospetti sono identici, e la tripartizione delle facciate rispecchia una tripartizione degli spazi interni. Anche la gerarchia degli ambienti \u00e8 richiamata negli esterni: all'asse mediano fortemente accentuato corrisponde il salone passante, fulcro dell'edificio.\nIl piano terra \u00e8 leggermente rialzato, di qui i quattro gradini che portano all'ingresso. La forometria segue la scansione 2-3-2, dove nella parte centrale una grande porta voltata ad arco \u00e8 affiancata da una finestra per parte. Al pianterreno l'organizzazione \u00e8 pi\u00f9 articolata per la presenza di un architrave che interrompe l'arco del portale e le due luci vicine. Al piano nobile, invece, si ha una terrazza sporgente al centro e una maggiore verticalit\u00e0, conclusa da una cornice aggettante rosa sopra l'arco della monofora centrale. Al terzo piano, l'attico, manca un'apertura centrale, sostituita da uno stemma gentilizio. L'unitariet\u00e0 della facciata \u00e8 data da una maglia di fasce ad intonaco, disposte orizzontalmente e verticalmente.\nGli interni conservano pregevoli stucchi e, nel salone d'ingresso al pianterreno, si trovano quattro affreschi di tema bucolico realizzati da Eugenio Moretti Larese (uno \u00e8 datato 1855). La pavimentazione \u00e8 in terrazzo alla veneziana.\nLa dimora signorile \u00e8 fiancheggiata da due barchesse. Ad un solo piano, hanno linee eleganti ed equilibrate: i fronti principali, quelli settentrionali, presentano arcate a tutto sesto con volute in chiave e campate limitate da lesene. All'estremit\u00e0 orientale, perpendicolare al complesso barchesse-casa domenicale, si sviluppa un altro lungo corpo con caratteristiche simile ai due volumi precedenti; potrebbe essere forse l'ultimo ricordo dell'insediamento precedente.\nIl complesso si conclude con due edifici costruiti negli anni 1960 e correlati alle attuali funzioni ricettive della villa.\nDalla barchessa orientale (alla cui estremit\u00e0 sorge un piccolo oratorio) \u00e8 possibile accedere al parco retrostante, opera dell'architetto Sebatoni."}
{"id": "2344893", "revid": "284938", "url": "https://it.wikipedia.org/wiki?curid=2344893", "title": "NASA X-43", "text": ""}
{"id": "2344894", "revid": "1226", "url": "https://it.wikipedia.org/wiki?curid=2344894", "title": "C.N. Kornbluth", "text": ""}
{"id": "2344895", "revid": "599013", "url": "https://it.wikipedia.org/wiki?curid=2344895", "title": "Gerry Pe\u00f1alosa", "text": "Soprannominato \"Fearless\", \u00e8 stato campione WBC dei supermosca e WBO dei gallo.\nUn veterano del ring, \u00e8 annoverato tra i migliori pugili filippini. Non \u00e8 mai stato messo al tappeto nella sua intera carriera pugilistica.\nNato a San Carlos City, attualmente vive a Manila.\nDopo un breve periodo di pausa \u00e8 tornato sul ring nel 2004 e nel 2007 ha conquistato il titolo WBO dei pesi gallo ai danni di Jhonny Gonz\u00e1lez. Anche suo fratello Dodie Boy Pe\u00f1alosa era un ex pugile.\nAnalisi di Gerry Pe\u00f1alosa.\nCon una statura di 162\u00a0cm, Gerry compensa alla sua altezza una tecnica sopraffina, che gli permette di combattere ad alti livelli sia sul piano della distanza che su quello dello scontro ravvicinato. Secondo l'esperto allenatore Freddie Roach e alcuni analisti di boxe filippini, Pe\u00f1alosa \u00e8 uno dei migliori pugili tecnici mai arrivati dalle Filippine. Dotato di resistenza e di una buona difesa, collezion\u00f2 pochi KO in tutta la sua carriera da pugile, il pi\u00f9 noto \u00e8 quello per KOT nel incontro con Juanma L\u00f3pez.\nCarriera da professionista.\nPe\u00f1alosa inizia la sua carriera professionistica nel 1989. Conquista il titolo WBC dei gallo il 27 febbraio 1997 contro Hiroshi Kawashima e difende la sua cintura per tre volte. La perde contro il coreano In-Joo Cho il 29 agosto 1998.\nDue anni dopo ha l'occasione di riprendersi la corona, sempre contro Cho, ma perde dopo una decisione unanime controversa.\nIl 24 settembre 2001 sfida Masamori Tokuyama, il nuovo campione WBC. Sfortunatamente perde l'incontro per verdetto non unanime. I due combattono nuovamente il 20 dicembre 2002 ma il risultato fu il medesimo.\nIl ritiro temporaneo.\nDopo la sconfitta contro Tokuyama, Gerry annuncia il ritiro a soli 30 anni, per la tristezza di tutti i suoi fan. Questo sar\u00e0 solo uno stop temporaneo, poich\u00e9 Pe\u00f1alosa torner\u00e0 pochi anni dopo richiamato dalla passione per la boxe.\nIl ritorno.\nPe\u00f1alosa torna a calcare il ring due anni dopo, nel 2004, in un incontro che lo vede vittorioso contro Bangsaen Sithpraprom.\nIl 17 marzo 2007 sfida il pugile messicano Daniel Ponce de Le\u00f3n, allora campione WBO dei supergallo. In questo incontro il filippino mostra tutte le sue abilit\u00e0 sul ring, la sua intelligenza tattica e la sua esperienza. De Le\u00f3n, un artista del KO, non riesce a colpire con continuit\u00e0 Pe\u00f1alosa, il quale risponde con combinazioni che provocano il messicano. La maggior parte dei pugni di De Le\u00f3n o finiscono all'aria, o finiscono sui guanti del pugile filippino. Tuttavia, Ponce vince per verdetto unanime, anche in questo caso controverso.\nDopo 6 mesi e 6 giorni, a Sacramento, California, Gerry manda al tappeto Jhonny Gonz\u00e1lez conquistando la corona WBO dei pesi gallo. Il pugile filippino vince grazie ad un colpo sul fianco destro di Gonzales, che cade a terra dolorante dopo pochi secondi. Questo \u00e8 il secondo titolo in 10 anni per Gerry.\nDifende la sua corona il 6 aprile 2008 a Quezon contro il tailandese Ratanachai Sor Vorapin.\nIl 25 aprile 2009 sfida il talento portoricano Juan Manuel L\u00f3pez, in un incontro denominato Champion vs Champion, in quanto anche L\u00f3pez possiede una cintura. Nonostante la grande esperienza Pe\u00f1alosa non riesce a sconfiggere l'avversario ed \u00e8 costretto ad arrendersi prima del nono round. Oltre all'amarezza della sconfitta subita, la prima per KOT della sua ventennale carriera, lo stesso mese gli viene ritirata la cintura WBO dei pesi gallo, non essendo riuscito a difenderla nel giro di un anno. Dopo il ritiro della cintura Gerry decide che non \u00e8 ancora arrivato il momento di concludere la carriera, intenzionato a dimostrare che \u00e8 ancora in grado di conquistare un ultimo titolo mondiale.\nPe\u00f1alosa disputer\u00e0 un nuovo incontro nel 2010: tra i possibili candidati a sfidarlo c'\u00e8 il portoricano Eric Morel (41-2, 21 KO).\nAl di fuori dal ring.\nIl 21 aprile 2008 Pe\u00f1alosa vince P159,000 ($3,791) allo show Wheel of Fortune, svoltosi nelle Filippine. In quest'occasione \"sconfigge\" anche i connazionali Rey Bautista e Alex John Banal."}
{"id": "2344900", "revid": "131358", "url": "https://it.wikipedia.org/wiki?curid=2344900", "title": "Donizete Borges Luvanor", "text": ""}
{"id": "2344912", "revid": "320578", "url": "https://it.wikipedia.org/wiki?curid=2344912", "title": "SIATA 850 Spring", "text": ""}
{"id": "2344915", "revid": "119368136", "url": "https://it.wikipedia.org/wiki?curid=2344915", "title": "Gran Premio d'Ungheria 1990", "text": "Il Gran Premio d'Ungheria 1990 \u00e8 stato un Gran Premio di Formula 1 disputato il 12 agosto 1990 allo Hungaroring di Budapest. La gara \u00e8 stata vinta dal pilota belga Thierry Boutsen su Williams; per il vincitore si tratt\u00f2 della sua terza ed ultima vittoria in Formula 1.\nQualifiche.\nThierry Boutsen conquista la prima (ed unica) pole position in carriera davanti al compagno di squadra Patrese e alle due McLaren di Berger e Senna. \nGara.\nThierry Boutsen conduce la gara dal primo all'ultimo giro, conquistando la vittoria davanti a Senna e resistendo alla pressione del brasiliano negli ultimi giri. Il ritiro di Prost consente comunque a Senna di allungare decisamente in campionato. La gara \u00e8 caratterizzata da diverse collisioni, che mettono fuori gioco tra gli altri Nannini (speronato proprio da Senna mentre occupava la seconda posizione), Berger e Mansell, venuti a contatto mentre lottavano per il terzo posto e Alesi, protagonista di un incidente con un doppiato."}
{"id": "2344916", "revid": "330183", "url": "https://it.wikipedia.org/wiki?curid=2344916", "title": "FIAT 850 SIATA Spring", "text": ""}
{"id": "2344919", "revid": "287204", "url": "https://it.wikipedia.org/wiki?curid=2344919", "title": "Louis Murphy", "text": "Carriera professionistica.\nOakland Raiders.\nMurphy fu scelto al quarto giro del Draft 2009 dagli Oakland Raiders. Il 28 luglio firm\u00f2 un contratto quadriennale del valore di 2,198 milioni di dollari di cui 448.000 di bonus alla firma. Debutt\u00f2 nella NFL il 14 settembre contro i San Diego Chargers indossando la maglia numero 18, nel suo anno da rookie gioc\u00f2 tutte le partite e fu decisivo nella vittoria del 6 dicembre contro i Pittsburgh Steelers quando realizz\u00f2 il touchdown a 9 secondi dalla fine della gara.\nNel suo secondo anno salt\u00f2 due partite a causa di una forte contusione subita al polmone nella partita contro i San Diego Chargers del 10 ottobre, rientr\u00f2 il 21 novembre a contro gli Steelers. In totale fece 41 ricezioni per 609 yard.\nL'8 agosto 2011 durante una sessione di allenamento si infortun\u00f2 all'hamstring, e successivamente sub\u00ec anche un'operazione di ernia inguinale. Salt\u00f2 le prime 5 partite per poi rientrare il 16 ottobre contro i Cleveland Browns nella squadra speciale.\nCarolina Panthers.\nIl 23 luglio 2012 venne acquisito dai Panthers in scambio della loro 219 scelta del Draft NFL 2013.\nNew York Giants.\nIl 16 marzo 2013, Murphy firm\u00f2 un contratto annuale del valore di 715.000 dollari con i Giants. Nella sua unica stagione con la squadra ricevette solamente 37 e un touchdown in 14 partite.\nTampa Bay Buccaneers.\nIl 26 marzo 2014, Murphy firm\u00f2 coi Tampa Bay Buccaneers. Nella settimana 4 guid\u00f2 i suoi con 99 yard ricevute, incluse 41 a trenta secondi dal termine che aprirono ai Bucs la strada per segnare il touchdown della vittoria in rimonta.\nProblemi legali.\nIl 3 aprile 2011 venne fermato dalla polizia della Florida. Gli furono trovate 11 pastiglie in una bottiglietta senza nessuna etichetta, e soprattutto senza nessuna prescrizione medica. Dopo accertamenti venne riscontrato esser Viagra. Murphy si difese dicendo di non voler far sapere alla sua ragazza che pastiglie erano e quindi di aver tolto l'etichetta."}
{"id": "2344923", "revid": "110157", "url": "https://it.wikipedia.org/wiki?curid=2344923", "title": "Olympos (Licia)", "text": "Olympos (), \u00e8 un'antica citt\u00e0 situata in una vallata delle coste sud della Turchia, a 90\u00a0km a sud ovest della citt\u00e0 di Antalya nei pressi del villaggio di \u00c7\u0131ral\u0131. Fu una citt\u00e0 confederata della Licia.\nStoria.\nLa citt\u00e0 venne fondata in periodo ellenico, nei pressi dell'omonimo monte, attualmente chiamato Tahtal\u0131 Da\u011f\u0131, una delle venti montagne nel mondo con questo nome.\nDa quelle montagne, racconta la mitologia greca, il dio Poseidone scrutava le gesta di Ulisse quando, lasciata Calipso, travolto da una tempesta, fece naufragio sull'isola di Nausicaa.\nLe monete della citt\u00e0 di Olympos risalgono al II secolo a.C. La citt\u00e0 \u00e8 citata da Cicerone come una vecchia citt\u00e0 piena di ricchezze e di opere d'arte. Durante il periodo della Lega Licia fu una delle sei principali citt\u00e0. Nel I secolo a.C. fu occupata da pirati della Cilicia. Questa occupazione termin\u00f2 nel 78 a.C. quando il console romano Publio Servilio Vatia Isaurico, accompagnato al giovane Giulio Cesare, conquist\u00f2 la citt\u00e0 dopo aver sconfitto i pirati in mare e annesse la citt\u00e0 di Olympos all'Impero. Il pirata Zenicete venne ucciso e la sua abitazione bruciata. Fu visitata dall'imperatore Adriano dopo di che la citt\u00e0 prese il nome di Adrianopoli.\nLa citt\u00e0 era dedicata al dio Efesto, dio del fuoco e dei fabbri. Nei pressi di Olympos infatti ardeva una fiamma eterna chiamata Chimera, su un'altura duecento metri sopra il mare, che era visibile in tutta la regione circostante. Questo fenomeno era provocato a emissione di gas metano che filtra tra le rocce della collina. Chimera era un animale mitologico con la testa di leone, il corpo di caprone e la coda di serpente.\nNel medio evo, le repubbliche marinare di Venezia, Genova e Rodi costruirono due fortezze sulla costa, ma nel XV secolo la citt\u00e0 era gi\u00e0 disabitata. Oggi il sito attrae turisti, non solo per le rovine della citt\u00e0 che si possono ancora ammirare, ma per il bel panorama ricco di una lussureggiante vegetazione mediterranea.\nAttivit\u00e0.\nIl sito \u00e8 attualmente al centro del parco omonimo. Nei dintorni \u00e8 possibile praticare trekking, canyoning, scalate e praticare sport di mare."}
{"id": "2344925", "revid": "599013", "url": "https://it.wikipedia.org/wiki?curid=2344925", "title": "Slade Norris", "text": "Carriera Universitaria.\nHa giocato con gli Oregon State Beavers squadra rappresentativa dell'universit\u00e0 dell'Oregon State.\nCarriera professionistica.\nOakland Raiders.\nAl draft NFL 2009 \u00e8 stato selezionato come 126 scelta dai Raiders. Il 6 settembre 2009 firma e viene inserito nella squadra di allenamento. Il 25 novembre viene promosso nei 53 giocatori \"attivi\" del \"roster\" della squadra causa l'infortunio di Jon Alston. Ha debuttato nella NFL il 6 dicembre 2009 contro i Pittsburgh Steelers. Il 30 dicembre \u00e8 stato messo sulla lista infortunati a causa di un infortunio al muscolo posteriore della gamba.\nIl 4 settembre 2010 viene svincolato, ma il giorno seguente viene inserito di nuovo nella squadra d'allenamento. Viene definitivamente svincolato il 23 dello stesso mese.\nSeattle Seahawks.\nPiccolissima parentesi con questa squadra.\nJacksonville Jaguars.\nIl 10 novembre firma con i Jaguars e viene inserito nella squadra di allenamento.\nRecord personali in una stagione.\nLegenda: TT=Tackle totali S=Sack FF=Fumble forzati."}
{"id": "2344926", "revid": "97348661", "url": "https://it.wikipedia.org/wiki?curid=2344926", "title": "Discretizzazione", "text": "In matematica, la discretizzazione rappresenta il processo di trasformazione di modelli matematici ed equazioni continue nelle controparti discrete. Questo processo \u00e8 spesso necessario come primo passo per esaminare un problema fisico simulandolo attraverso l'uso di un calcolatore e/o tramite tecniche numeriche.\nMetodi di discretizzazione particolarmente usati sono:"}
{"id": "2344929", "revid": "198277", "url": "https://it.wikipedia.org/wiki?curid=2344929", "title": "Rai Radio Uno", "text": ""}
{"id": "2344930", "revid": "198277", "url": "https://it.wikipedia.org/wiki?curid=2344930", "title": "Rai Radio Due", "text": ""}
{"id": "2344939", "revid": "486946", "url": "https://it.wikipedia.org/wiki?curid=2344939", "title": "Rafael de Souza Pereira", "text": ""}
{"id": "2344941", "revid": "486946", "url": "https://it.wikipedia.org/wiki?curid=2344941", "title": "Radiorai", "text": ""}
{"id": "2344945", "revid": "1566286", "url": "https://it.wikipedia.org/wiki?curid=2344945", "title": "Azura Skye", "text": "Riconoscimenti.\nNel 1999 ha avuto una nomination per uno YoungStar Award per l'interpretazione in \"Zoe, Duncan, Jack &amp; Jane\""}
{"id": "2344952", "revid": "124934618", "url": "https://it.wikipedia.org/wiki?curid=2344952", "title": "Micron Technology", "text": "Micron Technology \u00e8 una multinazionale americana con sede a Boise, in Idaho, che produce diverse tipologie di dispositivi a semiconduttore, tra cui memorie DRAM, memorie Flash NAND e NOR, e unit\u00e0 di memorizzazione a stato solido, (SSD). Micron produce anche dispositivi di memoria per i consumatori, commercializzati con i brand Crucial e Lexar. \nInsieme, Micron e Intel hanno creato la joint-venture IM Flash Technologies, che produce memorie flash NAND. Micron \u00e8 stata nominata da Thomson Reuters tra le 100 aziende pi\u00f9 innovative del mondo nel 2012 e nel 2013. Micron Technology \u00e8 classificata tra le prime 5 aziende produttrici di semiconduttori al mondo.\nA gennaio 2015 Micron ha riportato una capitalizzazione di mercato di 32 miliardi di dollari. Micron offre il pi\u00f9 ampio portafoglio dell'industria nel settore delle soluzioni a semiconduttore su silicio, partendo da prodotti DRAM di base, memorie Flash di tipo NAND e NOR, e si estende ad unit\u00e0 di memorizzazione a stato solido (SSD), moduli di memoria, soluzioni multichip (MCP), Hybrid Memory Cube (HMC), ed altri sistemi basati su semiconduttori. \nCon oltre 35 anni di esperienza nel settore, le soluzioni di memoria di Micron rendono possibile la realizzazione di applicazioni in tutti i settori tra cui i dispositivi di calcolo, l'elettronica di consumo, i server per archiviazione dati, i sistemi di networking, i dispositivi mobili, l'elettronica per sistemi integrati e l'automotive.\nMicron opera in Italia attraverso la Societ\u00e0 Micron Semiconductor Italia S.r.l. ed \u00e8 presente in diverse sedi a Vimercate, Agrate Brianza, Avezzano, Arzano e Padova, dove offre supporto allo sviluppo di soluzioni di memoria. In particolare, Micron svolge in Italia attivit\u00e0 di ricerca, progettazione, sviluppo prodotti, ingegneria e qualit\u00e0, nell'ambito delle memorie non volatili. Sono inoltre presenti alcune funzioni di supporto al business anche a livello regionale."}
{"id": "2344960", "revid": "1543377", "url": "https://it.wikipedia.org/wiki?curid=2344960", "title": "Cerv\u00e9lo TestTeam Women", "text": "La Cerv\u00e9lo TestTeam (codice UCI: CWT), conosciuta in precedenza come Univega e Raleigh, \u00e8 stata una squadra femminile di ciclismo su strada svizzera con licenza olandese, fondata nel 2005.\nLo sponsor principale, Cerv\u00e9lo, \u00e8 una azienda svizzera produttrice di telai per biciclette, le stesse utilizzate dalla squadra dal 2008. Sin dal 2005 ha utilizzato bici firmate dal main sponsor, prima Univega poi Raleigh. La sede del team \u00e8 ad Ebikon, in Svizzera.\nNel 2009 vinse, con Claudia H\u00e4usler, il Giro Donne e vanta cinque vittorie consecutive alla Grande Boucle F\u00e9minine tra il 2005 e il 2009.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\nAltri successi.\nPer una volta corridori in forza alla Cerv\u00e9lo si sono affermate ai giochi olimpici e per tre volte ai campionati del mondo."}
{"id": "2344961", "revid": "1543377", "url": "https://it.wikipedia.org/wiki?curid=2344961", "title": "Riserva naturale di Spioenkop", "text": "La riserva naturale di Spioenkop \u00e8 un'area naturale protetta del Sudafrica, nella provincia del KwaZulu-Natal, istituita nel 1975.\nOccupa una superficie di circa 60\u00a0km\u00b2 intorno al bacino artificiale creato dalla diga sul Tugela. Le localit\u00e0 pi\u00f9 vicine sono Winterton, a 13\u00a0km a sud, Bergville a 13\u00a0km a sud-ovest, Ladysmith a 30\u00a0km a nord-est.\nTerritorio.\nLa riserva comprende, oltre il bacino artificiale a monte della diga sul Tugela, le aree rivierasche di detto bacino, una parte del corso del medio Tugela e la parte finale del fiume Venterspruit, che confluisce anch'esso nel bacino, la zona a nord della diga con la collina di Spioen Kop dove fu combattuta la famosa battaglia nella seconda guerra boera, e una zona a sud della diga lungo la strada R600.\nL'altitudine varia fra il minimo di 1.060 m s.l.m. sulla diga ai circa 1.460 m s.l.m. della collina di Spion Kop.\nFlora.\nIl bioma prevalente \u00e8 costituito dal veld con piante tipiche quali l\"'Eragrostis\" e la \"Themeda\", detta erba rossa (in inglese \"red grass\" o \"rooigras\" in Afrikaans), con cespugli e boschi di Acacie (\"Acacia caffra\", \"Acacia nilotica\" e \"Acacia sieberiana\").\nFauna.\nLe specie animali presenti nella riserva sono molte. Per quanto riguarda i mammiferi, principalmente vi si trovano: rinoceronte bianco, giraffe, zebre, gnu e una vasta variet\u00e0 di antilopi. In particolare un censimento della Commissione mondiale sulle aree protette del 2004 indicava presenti nel parco le seguenti specie:\nMolto numerose sono anche le specie di uccelli che dimorano nella riserva fra cui:\nPunti di interesse.\nAll'interno del parco vi sono numero sentieri che consentono di raggiungere i punti del parco dove fare dei pic-nic o punti di osservazione per il bird-watching.\nUn anello di sei chilometri si snoda attorno sponda meridionale della diga in una zona priva di pericoli.\nNella parte nord del parco si trova la collina di Spion Kop dove nel gennaio del 1900 fu combattuta una sanguinosa battaglia fra le truppe boere e quelle britanniche che cercavano di liberare la citt\u00e0 di Ladysmith accerchiata.\nIl sito della battaglia \u00e8 facilmente raggiungibile tramite un sentiero sterrato ben segnalato che parte dalla strada R616 che porta da Ladysmith a Bergville.\nLa collina Spioen Kop offre un punto di osservazione ni notevole bellezza da cui si possono ammirare gran parte dei monti Drakensberg, dal Giants Castle, al Sentinal nel Royal Natal National Park."}
{"id": "2344962", "revid": "125286600", "url": "https://it.wikipedia.org/wiki?curid=2344962", "title": "Orectolobidae", "text": "Gli Orectolobidae sono una famiglia di squali dell'ordine Orectolobiformes. A volte sono chiamati squali tappeto.\nAreale e habitat.\nSi trovano nelle acque poco profonde temperate e tropicali dell'Oceano Pacifico Occidentale e dell'Oceano Indiano Orientale. In particolare vivono nelle acque al largo di Australia ed Indonesia, anche se una specie (l\"'Orectolobus japonicus\") abita le acque del Giappone.\nEtimologia.\nIl termine inglese che indica la famiglia, \"wobbegong\", proviene da una parola aborigena australiana che significa \"barba irsuta\" e si riferisce alle escrescenze attorno alla bocca tipiche delle specie che vivono nel Pacifico.\nAspetto.\nLa specie pi\u00f9 grande, l\"'Orectolobus maculatus\", raggiunge la lunghezza di 3.2 metri.\nGli \"Orectolobidae\" sono dotati di un eccellente mimetismo: sono coperti da segni neri disposti in maniera simmetrica che li fanno assomigliare a tappeti. Proprio per questo motivo sono spesso chiamati \"squali tappeto\". Il mimetismo \u00e8 migliorato ulteriormente dalla presenza di alette simili a piantine sulla pelle che circonda la bocca.\nComportamento.\nVivono vicini al fondale, e spendono la maggior parte del loro tempo immobili in attesa appoggiati sul fondale stesso. Gli Orectolobidae sfruttano la loro relativa invisibilit\u00e0 per nascondersi tra le rocce e catturare i piccoli pesci ossei che si avvicinano troppo.\nInterazioni con l'uomo.\nGli Orectolobidae non sono affatto pericolosi se non sono provocati. A volte hanno morso dei sommozzatori o snorkeler che li hanno accidentalmente calpestati, li hanno toccati o hanno impedito loro la via di fuga. Essendo molto flessibili riescono facilmente a mordere una cosa che stia trattenendo la loro coda. Hanno numerosi e piccoli, ma allo stesso tempo appuntiti, denti ed il loro morso pu\u00f2 essere molto efficace, anche attraverso una muta da sub. Dopo che hanno morso, tendono a trattenere la preda ed \u00e8 estremamente difficile levarseli di dosso. Un modo per evitare i morsi \u00e8 evitare qualsiasi forma di contatto anche accidentale.\nAnche se non sono aggressivi verso l'uomo, sono spesso pescati, soprattutto per motivi alimentari. La loro carne, con il nome di \"flake\", \u00e8 molto utilizzata in Australia per la produzione di fish and chips. La loro pelle \u00e8 inoltre utilizzata nella produzione di cuoio.\nIn cattivit\u00e0.\nBench\u00e9 molte specie non siano affatto adatte alla vita in acquario per via delle loro grandi dimensioni in et\u00e0 adulta (superano normalmente i 2 metri di lunghezza), gli Orectolobidae hanno un fiorente mercato nell'ambito degli acquari domestici. Molti acquaristi comunque hanno avuto successo nella conservazione, soprattutto delle specie pi\u00f9 piccole (ad esempio \"Orectolobus dasypogon\" ed \"Orectolobus wardi\"). Una caratteristica che li rende adatti alla vita in acquario \u00e8 il loro stile di vita letargico, che permette loro di sopportare gli spazi angusti del contenitore. Va detto tuttavia, che alcuni acquaristi vedono questa assenza di attivit\u00e0 come un punto a sfavore e preferiscono altre specie di squalo.. Sono principalmente notturni e non possono vivere con altri pesci, che divorerebbero anche se sfavoriti in dimensioni. A causa del loro lento metabolismo, vengono nutriti meno frequentemente di quanto non si faccia di solito con gli squali. 2 pasti a settimana sono sufficienti. Se denutriti, si notano delle atrofie sui muscoli dorsali. Anche in acquario, riescono a mimetizzarsi tra le rocce.\nEvoluzione.\nGli orectolobidi sono un gruppo molto arcaico: si pensa si siano sviluppati nel corso del Giurassico (circa 175 milioni di anni fa); gi\u00e0 nel Giurassico superiore (155 milioni di anni fa), accanto a generi ormai estinti come \"Phorcynis catulina\", esistevano gi\u00e0 esemplari quasi identici alle forme attuali del genere \"Orectolobus\" (\"O. jurassicus\").\nTassonomia.\nEsistono 11 specie di Orectolobidae, divise in 3 generi:"}
{"id": "2344963", "revid": "125374653", "url": "https://it.wikipedia.org/wiki?curid=2344963", "title": "Spinea", "text": "Spinea \u00e8 un comune italiano di abitanti della citt\u00e0 metropolitana di Venezia in Veneto.\nFa parte del Comprensorio del Miranese, che comprende complessivamente sette comuni (oltre a Spinea, Mirano, Santa Maria di Sala, Noale, Salzano, Martellago e Scorz\u00e8). Il capoluogo comunale sorge lungo la storica strada di collegamento Mestre-Padova che passa anche per Mirano, l'antica strada \"Miranese\", gi\u00e0 strada provinciale 32. Spinea fa riferimento ufficiale a Mirano sia per quanto concerne l'assistenza socio-sanitaria e ospedaliera (ULSS 13 di Mirano/Dolo), sia scolastica superiore (Distretto scolastico di Mirano). Appartiene inoltre al Collegio elettorale del Miranese (il quale, oltre ai sette tradizionali comuni del comprensorio, comprende anche Pianiga). In base alla Legge Regionale 36 del 12 agosto 1993 il suo territorio rientra nell'Area metropolitana di Venezia.\nDal punto di vista ecclesiastico, il suo territorio appartiene alla Diocesi di Treviso e al Vicariato di Mirano.\nGeografia fisica.\nIl territorio di Spinea si estende ad ovest della terraferma veneziana, a poca distanza dalla Laguna e da porto Marghera. Si tratta di un'area totalmente pianeggiante, con altitudini che variano dai 3 agli 8 m s.l.m. andando da sudest a nordovest. Non esistono corsi d'acqua di particolare rilievo. Da nord a sud, si hanno il rio Dosa, il rio Cimetto (paleoalveo del Muson), il fosso Parauro-Cimetto di Spinea, il fosso Cimetto e il canale Menegon-canale Cime-canale Tron.\nStoria.\nLe origini e l'et\u00e0 romana.\nSebbene i reperti pi\u00f9 antichi risalgano all'et\u00e0 romana, non \u00e8 comunque da escludere l'esistenza di insediamenti della civilt\u00e0 paleoveneta, n\u00e9 la presenza umana durante la preistoria. In effetti il territorio di Spinea favoriva la colonizzazione grazie alla fitta presenza di risorse idriche, e tra i vari corsi d'acqua va ricordato il Muson (il cui alveo originale \u00e8 oggi occupato dal rio Cimetto), comoda via di comunicazione con la Laguna Veneta.\nLa zona fu centuriata sotto i romani e il Muson fungeva da confine tra gli \"agri\" di Padova e di Altino. Sembra che il toponimo sia riferito al diverso orientamento dei rispettivi tracciati viari delle centuriazioni, motivo per cui la disposizione delle strade andava ad assumere un andamento a \"spina\" di pesce. Inoltre, sembra che a Crea si trovasse un porto fluviale e forse una cava di argilla (in veneto \"crea\" significa \"creta\").\nL'alto medioevo.\nLe invasioni barbariche portarono il territorio in grave decadenza, sia per quanto riguarda le citt\u00e0 (Altino fu pi\u00f9 volte distrutta), sia per le campagne: la zona di Spinea si spopol\u00f2 e i campi coltivati furono preda di boschi e paludi.\nAl periodo dei Franchi, iniziato sul finire dell'VIII secolo e conclusosi alla met\u00e0 del IX, risalirebbe la cappella di Orgnano, intitolata a San Leonardo di Noblac.\nIl periodo trevigiano.\nLa rinascita dell'anno Mille port\u00f2 alla crescita demografica e, di conseguenza, al sorgere di nuovi insediamenti (forse derivanti dagli antichi \"pagi\" romani): \u00e8 nei documenti di questo periodo che cominciano comparire i nomi di Rossignago, Crea, Orgnano, Zigaraga e Spinea. L'insediamento pi\u00f9 rilevante era Rossignago, dove aveva sede la chiesa di Santa Maria che, in quanto pieve, rappresentava il riferimento religioso (ma anche sociale) per gli altri abitati della zona. Dipendeva dal vescovo di Treviso, il quale cedette pi\u00f9 tardi il potere temporale a un governo di tipo comunale.\nBench\u00e9 sottoposto alla pieve, ciascun villaggio godeva di una propria autonomia, andando a costituire una regola. Era amministrata da un \"meriga\" nominato durante l'assemblea dei capifamiglia, con compiti amministrativi, fiscali e di ordine pubblico.\nAncora in quest'epoca, il territorio di Spinea rappresent\u00f2 una zona di confine (ora tra Padova e Treviso), segnato sempre dal fiume Muson. Fu quindi al centro di scontri e scorrerie e, sin dalle invasioni degli Ungari (inizio X secolo) fu dotato di una serie di fortificazioni, tra le quali spiccava il castello di Orgnano. Era amministrato dall'omonima famiglia comitale (si ricorda Giordanino da Orgnano, alleato di Ezzelino II da Romano), alla quale succedettero Liberio da Zan (1233), il doge Pietro Ziani, i Negri e i Soranzo. Dopo la guerra della Lega di Cambrai il castello perse ogni importanza militare e fu abbattuto. Altre installazioni degne di nota erano il Serraglio del Muson, realizzato dai Carraresi, e una torre di avvistamento (XII secolo), oggi campanile della chiesa di San Vito e Compagni Martiri.\nLa Serenissima.\nNel 1338, Treviso, e con essa Spinea, pass\u00f2 alla Repubblica di Venezia. Da questo momento l'attuale comune venne ricompreso nel territorio della podesteria di Mestre.\nFrattanto Spinea aumentava d'importanza rispetto a Rossignago, e in effetti si assistette al trasferimento della pieve.\nCi vollero ancora diversi anni prima che la presenza veneziana potesse portare stabilit\u00e0 politica. Durante la guerra di Chioggia lo Spinetense venne ancora devastato dalle truppe di passaggio. Dopo un secolo di quiete, la guerra della Lega di Cambrai port\u00f2 Spagnoli e Imperiali all'attacco di Mestre e tutto il territorio circostante venne saccheggiato.\nSegu\u00ec dunque un periodo di pace e relativo benessere. I patrizi portarono i loro interessi sull'agricoltura in terraferma: Spinea fu una delle prime localit\u00e0 in cui fece la sua comparsa la \"civilt\u00e0 delle ville venete\"; l'espansionismo veneziano si dirigeva lungo la via Miranese, dove tuttora si affacciano diversi palazzi.\nNel Seicento il territorio fu coinvolto in una serie di opere idrauliche al fine di deviare il Muson lontano dalla Laguna Veneta (dove l'accumulo di detriti fluviali minacciava l'esistenza di Venezia). Il fiume \u00e8 deviato molto pi\u00f9 a sud, incanalandone le acque nel Taglio Nuovo e nel Taglio Nuovissimo, mentre gli acquitrini che sorgevano a Spinea sono bonificati. L'unica traccia rimasta dell'antico alveo \u00e8 oggi rappresentata, sembra, dal corso del rio Cimetto.\nDa Napoleone al Regno d'Italia.\nNel maggio del 1797 la Serenissima si arrese alle truppe di Napoleone. Sul modello francese, fu abolito il sistema delle regole e delle podesterie e si istituirono Municipalit\u00e0, Cantoni e Dipartimenti. La Municipalit\u00e0 di Spinea entr\u00f2 a far parte del Dipartimento del Brenta; ma dopo Campoformio il Veneto venne ceduto agli Austriaci che attuarono una nuova organizzazione amministrativa.\nNel 1807, dopo il ritorno dei Francesi, il nuovo Comune di Spinea, parte del Cantone di Mestre, fu aggregato al Dipartimento dell'Adriatico (l'attuale provincia di Venezia). In questo periodo furono aboliti gli ordini monastici e i beni a loro appartenuti vennero incamerati nel demanio. Il comune si ritrov\u00f2 cos\u00ec ad amministrare la chiesa di San Vito, prima di allora dipendente dal monastero di Sant'Elena di Venezia.\nNel 1815 si ebbe il ritorno degli Austriaci e quindi l'istituzione del Regno Lombardo-Veneto.\nMonumenti e luoghi d'interesse.\nChiesa arcipretale dei Santi Vito e Modesto.\nLa chiesa dei Santi Vito e Modesto \u00e8 il principale luogo di culto del capoluogo. Conserva al suo interno alcune interessanti opere, tra cui una \"Incoronazione della Vergine\" del 1524 di Vittore Belliniano e l'organo del 1773 di Gaetano Callido. Il campanile \u00e8 uno degli ultimi resti del castello di Orgnano, abbattuto nel XVI secolo.\nSanta Maria Assunta.\nNel suo territorio si trova l'antica chiesa di Santa Maria Assunta, nella via Rossignago. Il primitivo edificio di S. Maria Assunta sorse nel X-XI secolo, quale chiesa matrice del territorio di Spinea, dotata di fonte battesimale e soggetta direttamente alla giurisdizione del Vescovo di Treviso. Successivamente l'usura dei tempi ed i danni provocati dai vari eserciti che sono transitati e si sono scontrati nel territorio spinetense, in particolare nella battaglia di Orgnano (1320), ne causarono la distruzione pressoch\u00e9 totale tanto che presto se ne perde quasi completamente la memoria. Ricostruita quasi dalle fondazioni e portata a nuova esistenza nel 1382 per volere del Vescovo Pietro da Baone, si trasforma ben presto in chiesa campestre e centro di culto mariano. Sia pur danneggiato, notevole \u00e8 l'affresco della \"Madonna della rosa\", attribuito a Federico Tedesco.\nVilla Simion.\n1711 prime notizie storiche sull'edificio: una famiglia facoltosa, ma non nobile, forse artigiana e \"foresta\" (cio\u00e8 non originaria di Venezia), abitante nel sestiere di San Marco, decise di edificare uno stabile confortevole lungo la via principale del paese con lo scopo di possedere una dimora da spasso e villeggiatura, ove invitare amici e parenti.\n1728 vendita al veneziano Antonio Gasparini, di famiglia non nobile, ma agiata e legata ad una parentela estesa. Venne ordinato il totale rifacimento dell'edificio, poich\u00e9 essendo questo molto semplice e modesto non avrebbe testimoniato le elevate possibilit\u00e0 economiche del compratore.\n1795 vendita a Francesco Occioni, membro di una famiglia di notai veneziani, gi\u00e0 proprietario di un fabbricato contiguo alla villa in direzione est.\nNel 1873 fu propriet\u00e0 dei Pescarolo, nel 1907 venne rilevata dalla famiglia Orlandini, borghesi veneziani. Nel 1912 fu ceduta alla famiglia Bortoluzzi e nel 1935 a Pia Fiori coniugata Franco, da cui la villa fu denominata \"Villa Franco\".\nIn questo periodo, la villa inizi\u00f2 il suo declino, poich\u00e9 i proprietari non vi abitavano stabilmente, e non garantivano la cura continua degli stabili.\nLe vicine case a schiera furono alienate e costituirono un corpo indipendente con un'unica viuzza d'accesso da via Miranese, la cosiddetta calle.\nNel secondo dopoguerra la struttura dei locali venne modificata per ricavare una dozzina di unit\u00e0 immobiliari da affittare: questa sistemazione comport\u00f2 l'imbiancatura e la scalfittura delle poche fasce decorate ad affresco e stucco.\nNel 1967 l'amministrazione comunale di Spinea rilev\u00f2 l'edificio. Da questo momento in poi la villa divenne edificio pubblico.\nDal 1967 al 1977 ci fu un primo restauro.\nDal 1977 al 1994 la villa, denominata Villa Simion dal nome del sindaco sotto la cui amministrazione venne acquistata, ospit\u00f2 la biblioteca comunale.\nDal 1994 al 2002 la villa fu sottoposta ad un secondo restauro.\nDal gennaio 2002 la villa \u00e8 stata riaperta e gli spazi sono stati nuovamente destinati ad accogliere la Biblioteca Comunale.\nDal febbraio 2014 sono iniziati nuovi lavori di \"restyling\" e di modifica dell'impianto di illuminazione.\nParco Nuove Gemme.\nFra le aree di verde pubblico presenti nel territorio di Spinea, la pi\u00f9 importante \u00e8 indubbiamente il parco Nuove Gemme, sito in pieno centro, a breve distanza dal municipio, con i due ingressi principali in via Buonarroti e in via Rossignago. Il parco, che ha un\u2019area di circa 11,5 ettari, ospita al suo interno numerose attrazioni per i bambini, dai quali \u00e8 molto frequentato, ma anche un palco, dove sovente si tengono eventi, un bar, un\u2019area cani ed alcune strutture sportive, come il pattinodromo di Spinea o i campi da basket. Contigua rispetto al parco \u00e8 l\u2019oasi WWF di Spinea, una delle pochissime aree di natura pressoch\u00e9 incontaminata rimasta nel territorio comunale.\nGeografia antropica.\nFrazioni.\nIl comune non riconosce a nessuna localit\u00e0 lo \"status\" di frazione. In effetti, la notevole espansione urbana verificatasi negli ultimi decenni ha riunito in un'unica conurbazione (peraltro in continuit\u00e0 con la vicina Mestre) tutte le varie borgate del territorio, un tempo ben distinte fra loro. Se dunque Spinea paese si trova pressappoco al centro del territorio, all'estremit\u00e0 ovest \u00e8 situata Orgnano; a sud-ovest sorge invece Crea e a sud Fornase; si hanno poi Rossignago, a nord-ovest, Fossa a ovest, e Graspo d'Uva, all'estremit\u00e0 est.\nL\u2019urbanizzazione.\nA seguito dell'intensa urbanizzazione iniziata nel secondo dopoguerra e proseguita senza sosta sino al nuovo millennio, Spinea occupa la terza posizione nella classifica dei comuni con il maggior consumo di suolo della Regione Veneto redatta dall'ISPRA con un dato pari al 43% nel 2019. Nonostante ci\u00f2, la profonda urbanizzazione continua a non arrestare la sua crescita: nel solo anno 2021, per esempio, sono stati costruiti circa 10 ettari di nuovi edifici nelle aree di via Capitanio e via Crea, in terreni precedentemente agricoli.\nInfrastrutture e trasporti.\nStrade.\nIl territorio di Spinea \u00e8 attraversato dalla autostrada A4 Torino-Trieste, precisamente dal tratto denominato localmente \"Passante di Mestre\" e inaugurato nel 2009, il quale ha nel territorio comunale, nei pressi della localit\u00e0 Crea, uno svincolo autostradale. Spinea \u00e8 anche attraversata dal tracciato della Tangenziale di Mestre per il tratto compreso tra il casello di Mirano-Dolo e la barriera di Venezia-Mestre.\nSpinea, inoltre, come gi\u00e0 ricordato, sorge lungo il tracciato dell'antica Via Miranese (SP 32), un tempo considerata la principale direttrice di collegamento tra Mestre e Padova e oggi denominata localmente \"via Roma\". Grazie a questa arteria, il paese \u00e8 collegato direttamente a Mestre, a Mirano e, tramite l'ex Strada statale 515 Noalese, a Padova. La strada, assai trafficata, attraversa il centro cittadino rendendolo caotico e difficilmente percorribile. Anche per risolvere questa problematica, sono in costruzione due nuove strade di circonvallazione, a nord e a sud del paese, che dovrebbero decongestionare l'abitato e facilitare gli accessi al casello autostradale di Crea e alla nuova stazione ferroviaria sorta lungo la linea Venezia-Trento.\nLa citt\u00e0 \u00e8 servita dalle linee degli autobus ACTV.\nFerrovie.\nSpinea \u00e8 dotata di una stazione ferroviaria a binario doppio che la collega a Venezia e Trento, grazie allo Scavalco di Maerne.\nLa struttura \u00e8 stata realizzata secondo i parametri del Sistema Ferroviario Metropolitano Regionale (SFMR) ed \u00e8 raggiunta, dalla navetta GiroSpinea di ACTV, che la collega con il centro e la periferia.\nSport.\nHanno sede nel comune le societ\u00e0 di calcio: F. C. Spinea 1966 militante nel campionato di Serie D 2021-2022 e la squadra di calcio a 5 ASD P5 Calcio Spinea che disputa il campionato di serie C2 2018-2019.\nNel comune ha sede anche l'ASD Cocai Terraferma, squadra di football americano che disputa il campionato nazionale CSI 7 League 2019-2020.\nLa Pattinatori Spinea \u00e8 una squadra sportiva italiana di pattinaggio corsa fondata nel 1975.\nLegata al comune \u00e8 la nuotatrice Federica Pellegrini.\nImpianti sportivi.\nIl pattinodromo.\nNel comune si trova un pattinodromo dotato di anello di velocit\u00e0 omologato per competizioni mondiali con una superficie per attivit\u00e0 sportive, tribune e servizi. Il tetto dell\u2019impianto in origine era costituito da dieci settori mobili scorrevoli.\nLa piscina.\nIl 29 gennaio 2022 a Spinea, nel quartiere denominato Graspo d\u2019Uva, \u00e8 stata inaugurata una piscina coperta, con un\u2019area di settemila metri quadrati. Al suo interno sono presenti tre vasche: la pi\u00f9 grande, semiolimpionica, ha una lunghezza di 25 metri e una profondit\u00e0 che varia da un minimo di 1,35 metri ad un massimo di 1,65 metri; la seconda, con impiego didattico, \u00e8 larga 6 metri e lunga 12; la terza, pi\u00f9 piccola, \u00e8 utilizzata per la riabilitazione.\nLa struttura sar\u00e0 per trent\u2019anni di propriet\u00e0 del Comune, che ne ha appaltato la gestione alla societ\u00e0 \"Acquamore\", per poi divenire privata .\nCitt\u00e0 europea dello sport 2023.\nDopo la candidatura presentata al presidente del CONI Giovanni Malag\u00f2 il 12 aprile 2021 da parte del Sindaco Martina Vensnaver e dell\u2019Assessore alla Cultura, allo Sport e alle Politiche Giovanili Elia Bettin, \nl\u201911 ottobre 2021 Spinea viene ufficialmente nominata Citt\u00e0 europea dello sport per l\u2019anno 2023 dalla Commissione Europea ."}
{"id": "2344964", "revid": "736476", "url": "https://it.wikipedia.org/wiki?curid=2344964", "title": "Piet Kramer", "text": "Vita ed opere.\nPiet Kramer \u00e8 stato uno dei pi\u00f9 importanti architetti della cosiddetta \"Scuola di Amsterdam\". \u00c8 soprattutto noto quale architetto del \"Haagse Bijenkorf\" nonch\u00e9 di centinaia di ponti ad Amsterdam.\nLavor\u00f2 dal 1903 al 1913 nello studio d'architettura di Eduard Cuypers, dove operavano anche Michel de Klerk e Jo van der Mey. Nel 1911 i tre, Kramer, De Klerk e Van der Mey, collaborarono al progetto del \"Scheepvaarthuis\" (casa marittima), che \u00e8 ritenuto il primo grande esempio dell'architettura della scuola di Amsterdam. Nel 1913 lavora nello studio di K.P.C. de Bazel.\nDal 1917 al 1952 Kramer fu l'architetto pubblico della sezione ponti del \"Gemeentelijke Dienst Publieke Werken\" (servizio municipale opere pubbliche) di Amsterdam. In totale Kramer avrebbe disegnato circa 400 ponti, dei quali un centinaio per il parco \"Amsterdamse Bos\". Per tali ponti molto spesso si trov\u00f2 a progettare anche le annesse case, le opere in metallo e la stessa pianificazione del paesaggio. Le sculture erano invece generalmente opera di Hildo Krop. Uno dei suoi molti ponti porta il suo nome.\nNegli anni Venti del XX secolo Kramer progett\u00f2 anche diversi quartieri d'abitazione nei nuovi sobborghi Amsterdam-Sud ed Amsterdam-Ovest. I pi\u00f9 noti sono gli appartamenti dei lavoratori (\u2018'arbeiderswoningen'\u2019) del gruppo De Dageraad del 1921, in collaborazione con De Klerk. Kramer lavor\u00f2 sempre con lui anche al complesso \"P.L. Takstraat/Burgemeester Tellegenstraat\", nel quale si possono ammirare delle curiose porzioni angolari pi\u00f9 alte, che non sono per\u00f2 funzionali, ma semplicemente decorative.\nFuori Amsterdam Kramer progett\u00f2, tra l'altro, il \"Bijenkorf\" (1924-1926) a L'Aia e tre ville nel \"Park Meerwijk\" a Bergen."}
{"id": "2344967", "revid": "682087", "url": "https://it.wikipedia.org/wiki?curid=2344967", "title": "Odontoiatra", "text": ""}
{"id": "2344969", "revid": "343572", "url": "https://it.wikipedia.org/wiki?curid=2344969", "title": "X Darawish", "text": ""}
{"id": "2344974", "revid": "343572", "url": "https://it.wikipedia.org/wiki?curid=2344974", "title": "Antiquarium di Licenza", "text": ""}
{"id": "2344975", "revid": "76963", "url": "https://it.wikipedia.org/wiki?curid=2344975", "title": "Brian Klugman", "text": ""}
{"id": "2344976", "revid": "247222", "url": "https://it.wikipedia.org/wiki?curid=2344976", "title": "Marco Di Vaio", "text": "Cresciuto nelle giovanili della Lazio, squadra con cui ha esordito in Serie A, in carriera ha giocato con Verona, , , Parma, Juventus, Valencia, , , Bologna e Montr\u00e9al Impact.\nCon 142 reti segnate \u00e8, insieme a Christian Vieri, Benito Lorenzi e Paolo Pulici, il 29\u00ba giocatore pi\u00f9 prolifico della Serie A.\nCarriera.\nGiocatore.\nClub.\nLazio.\nCresce nelle giovanili della Lazio. Nei primi anni 1990 l'allora allenatore biancoceleste Dino Zoff decide di aggregarlo alla prima squadra per la stagione 1993-1994, all'et\u00e0 di 17 anni, schierandolo in due partite ufficiali. L'esordio avviene il 29 settembre 1993 in Coppa UEFA nella trasferta vinta dalla squadra capitolina contro il PFC Lokomotiv Plovdiv per 0-2. La seconda presenza stagionale avviene nel secondo turno di Coppa Italia nella gara di andata persa all'Olimpico per 0-2 contro l'. In campionato Di Vaio non riesce a trovare spazio tra i pi\u00f9 esperti compagni del reparto d'attacco Giuseppe Signori, Alen Bok\u0161i\u0107 e Pierluigi Casiraghi.\nLa stagione seguente Zden\u011bk Zeman, che nell'estate 1994 viene chiamato a sostituire Zoff (divenuto presidente della Lazio), lo schiera in 13 occasioni. La prima gara dall'attaccante come titolare \u00e8 -Lazio (1-4) nel turno di ritorno di Coppa Italia, dopo che la gara di andata era stata vinta dalla Lazio per 5-0. In campionato totalizza 3 reti in 8 gare: l'esordio avviene il 20 novembre 1994 in Lazio-Padova (5-1) sostituendo Casiraghi nel secondo tempo e mettendo a segno la rete del parziale 4-1. Le altre due reti segnate in campionato sono realizzate in Lazio- (8-2) e Lazio- (4-0). Nella stessa stagione segna anche la sua prima rete in Coppa UEFA contro i turchi del Trabzonspor.\nPrestiti e passaggio alla Salernitana.\nNel novembre 1995 la Lazio lo cede in prestito dapprima al Verona e poi al Bari la stagione successiva. Nel 1997 la societ\u00e0 biancoceleste decide di trasferirlo a titolo definitivo per 5 miliardi di lire in Serie B (record storico per la categoria) alla , che guida alla sua seconda promozione in Serie A nella stagione 1997-1998 vincendo il titolo di capocannoniere del campionato con 21 gol.\nParma, Juventus, Valencia e Monaco.\nNella stagione seguente la retrocede e Di Vaio segna 12 gol. Il calciatore viene quindi acquistato dal e resta cos\u00ec in Serie A.\nNella stagione 2001-2002 vince la Coppa Italia e si classifica quarto nella classifica dei cannonieri di Serie A segnando 20 gol. Poco prima dell'inizio del successivo campionato, nell'agosto 2002, viene acquistato dalla Juventus per 7 milioni di euro (oltre a un'opzione pari a 14 milioni in tre rate annuali), proprio pochi giorni dopo aver giocato e segnato contro quest'ultima nella finale di Supercoppa italiana.\nCon i bianconeri si laurea campione d'Italia vincendo lo scudetto 2002-2003 e conquista la sua seconda Supercoppa italiana. Nell'estate 2004 venne ceduto in Spagna al Valencia per oltre 11 milioni di euro. Qui disputa un'annata segnando 11 gol e vincendo la Supercoppa europea, nella quale mette a segno un gol nella finale contro il .\nNel dicembre 2005 viene ceduto in prestito al , segnando 5 gol in 15 partite di campionato francese.\nGenoa.\nComincia anche la stagione successiva 2006-2007 al Monaco, e nel gennaio 2007 viene acquistato dal Genoa, in Serie B. Con i rossobl\u00f9, grazie anche ai suoi 9 gol in 21 partite, il 10 giugno 2007 raggiunge con i liguri la promozione in Serie A grazie al piazzamento al terzo posto.\nNella stagione successiva il suo minutaggio diminuisce e viene utilizzato generalmente partendo dalla panchina. A fine campionato realizza 3 reti in 22 partite disputate.\nBologna.\nNell'agosto 2008 il Genoa lo cede in prestito al Bologna, dove \u00e8 subito decisivo segnando la rete che permette di battere il Vicenza in Coppa Italia. Va in gol anche alla prima giornata di campionato, contribuendo al successo (per 2-1) in casa del Milan. Il 17 maggio 2009 realizza la centesima rete in massima serie, in occasione del 2-1 contro il Lecce. In questo torneo mette a referto 24 marcature, al pari di Diego Milito: soltanto Ibrahimovi\u0107, con 25 centri, riesce a far meglio. A campionato concluso, la societ\u00e0 felsinea rende definitivo il suo ingaggio. Nominato capitano, \u00e8 determinante per la salvezza anche nel 2009-10.\nIl 14 novembre 2010, segnando il gol che vale la vittoria contro il Brescia, eguaglia Bulgarelli in fatto di reti con la maglia rossoblu (43). Il 26 febbraio 2011 marca poi la doppietta con cui i petroniani espugnano il campo della Juventus, sul quale non vincevano dal 1980: tali gol gli consentono di superare Rivera ed agganciare Bettega nella classifica \"all-time\" dei cannonieri in Serie A (con 130 realizzazioni). Il 6 marzo, nella sfida col Cagliari, raggiunge le 100 presenze in rossoblu: viene quindi premiato con una targa commemorativa da Gianni Morandi (presidente onorario del club) e insignito, da parte della citt\u00e0, del Nettuno d'oro. Il giocatore restituir\u00e0 il premio a seguito del coinvolgimento in uno scandalo di pass per disabili, ma dopo che la sua posizione viene archiviata l'onorificenza gli \u00e8 nuovamente riconosciuta. Gli unici altri sportivi a ricevere il premio erano stati Bulgarelli, Pierluigi Collina e Alberto Tomba.\nNella stagione 2011-12 contribuisce al nono posto raggiunto dalla squadra con 10 reti, tra cui la doppietta in casa dell'Inter (sconfitta per 3-0 dagli emiliani). Successivamente annuncia il suo addio ai felsinei: l'ultima presenza nel campionato italiano \u00e8 quella del 13 maggio 2012, contro il Parma.\nMontr\u00e9al Impact.\nIl 24 maggio 2012 viene ufficializzato il suo passaggio al Montr\u00e9al Impact, squadra militante nella MLS. Nel nuovo club incontra i connazionali Matteo Ferrari e Bernardo Corradi, a cui presto si aggiunge anche Alessandro Nesta, gi\u00e0 suo compagno di squadra ai tempi delle giovanili della Lazio. Al primo anno segna 5 gol in 17 partite di campionato. Con 2 reti in 3 presenze contribuisce a portare il Montr\u00e9al Impact alla vittoria del Canadian Championship 2013. Nel 2013 complessivamente gioca 40 partite e segna 22 gol campionato, coppa e Champions.\nIl 3 ottobre 2014 Di Vaio annuncia il suo ritiro tramite la propria pagina Facebook, ringraziando la famiglia, i club e gli allenatori per i quali ha giocato e i propri tifosi.\nL'addio al calcio avviene il 25 ottobre, data dell'ultima partita di campionato, in cui Di Vaio realizza un gol nell'1-1 contro il DC United. In questa stagione ha giocato 27 partite e segnato 12 gol. Complessivamente nei suoi due anni e mezzo al Montr\u00e9al ha giocato 84 partite e segnato 39 gol.\nIn totale in carriera coi club ha giocato 697 partite e segnato 268 gol.\nNazionale.\nIl 5 settembre 2001 esord\u00ec in Nazionale, nell'amichevole vinta contro il Marocco (1-0). Realizz\u00f2 le due reti in azzurro nel 2003, contro l'Azerbaigian e la Romania. Il CT Giovanni Trapattoni lo chiam\u00f2 per l'Europeo 2004, nel quale ottenne una presenza.\nIn seguito all'arrivo di Lippi sulla panchina azzurra, ha disputato soltanto due gare prima di essere escluso dal giro della Nazionale.\nDirigente.\nIl 21 gennaio 2015 il Bologna, nel frattempo retrocesso in Serie B e con una nuova propriet\u00e0 nordamericana (la stessa che guida il Montr\u00e9al), lo nomina Club Manager con la responsabilit\u00e0, sotto la supervisione del nuovo direttore dell'area tecnica Pantaleo Corvino, delle attivit\u00e0 relative alla gestione della prima squadra. Inoltre, in coordinamento con le aree preposte, parteciper\u00e0 alle iniziative di comunicazione organizzate dal club.\nIl 30 novembre 2015 consegue il Diploma da Direttore Sportivo discutendo una tesi sul ruolo del Club Manager.\nCalcioscommesse.\nImplicato nell'inchiesta del calcioscommesse come giocatore del , il 26 luglio 2012 viene deferito dal procuratore federale Stefano Palazzi per omessa denuncia in riferimento a Bologna-Bari del 2010-2011. Il 3 agosto Palazzi richiede per lui una squalifica pari a un anno ma il 10 agosto la Commissione Disciplinare della Federcalcio lo assolve perch\u00e9 il pentito che lo aveva accusato, Andrea Masiello, non \u00e8 stato ritenuto credibile. Il 13 agosto Palazzi presenta ricorso contro la sua assoluzione, ma il 22 agosto viene nuovamente prosciolto.\nStatistiche.\nTra club, nazionale maggiore e nazionali giovanili, Di Vaio ha giocato globalmente 720 partite segnando 272 reti, alla media di 0,38 gol a partita.\nPresenze e reti nei club.\n\"Statistiche aggiornate al 31 dicembre 2014.\""}
{"id": "2344981", "revid": "198277", "url": "https://it.wikipedia.org/wiki?curid=2344981", "title": "Grattacielo RAI", "text": ""}
{"id": "2344982", "revid": "1993636", "url": "https://it.wikipedia.org/wiki?curid=2344982", "title": "Fran\u00e7ois Tombalbaye", "text": "Fu il primo Presidente del Ciad.\nNato nella regione meridionale del paese, vicino alla citt\u00e0 di Koumara, divenne prima leader del Partito Progressista del Ciad e successivamente primo capo del governo del Ciad indipendente (11 agosto 1960).\nDopo l'indipendenza adott\u00f2 una forma di governo autocratico, eliminando ogni genere di opposizione, sia all'interno del suo partito sia al di fuori, mettendo fuorilegge tutte le organizzazioni e i movimenti politici. Nel 1963 Tombalbaye sciolse l'Assemblea Nazionale in risposta ad una sommossa e sostitu\u00ec gli amministratori di origini francesi con i meno competenti di origine autoctona. Impose inoltre un \"Prestito Nazionale\", incrementando la tassazione, per finanziare la nazionalizzazione di numerose attivit\u00e0 economiche.\nSotto pressione francese, a partire dal 1969, ha avviato un graduale processo di liberalizzazione. Nelle elezioni del 1969, diverse centinaia di prigionieri politici furono liberati dalle carceri, ma Tombalbaye era ancora l'unico candidato alle elezioni.\nNel 1972 Tombalbaye sciolse il suo partito arrestandone tutti i suoi dirigenti, e lo sostitu\u00ec con il \"Movimento Nazionale per la Rivoluzione Culturale e Sociale\" (MNRCS) che promosse l'\"africanizzazione\" del paese; la capitale Fort-Lamy fu rinominata N'Djamena e Tombalbaye stesso cambi\u00f2 il suo nome da Fran\u00e7ois a Ngarta. Il cristianesimo venne denigrato, i missionari espulsi, e tutti i non-musulmani maschi a sud, di et\u00e0 compresa tra i 16 e 50 anni erano tenuti a sottoporsi a tradizionali riti di iniziazione.\nIl 13 aprile 1975, con l'aggravarsi della siccit\u00e0 che negli ultimi anni si era abbattuta sul paese e dopo l'arresto di alcuni importanti funzionari del paese, un gruppo di soldati uccise Tombalbaye e insedi\u00f2 il generale F\u00e9lix Malloum come nuovo capo di Stato."}
{"id": "2344986", "revid": "120969154", "url": "https://it.wikipedia.org/wiki?curid=2344986", "title": "Barely Breathing", "text": "Barely Breathing \u00e8 il primo singolo del cantautore statunitense Duncan Sheik, estratto dal suo primo album omonimo. Inizialmente concepita come una traccia qualsiasi dell'album, la canzone \u00e8 divenuta una hit regalando popolarit\u00e0 a Sheik.\n\"Barely Breathing\" \u00e8 entrata nella Top 20 della classifica di \"Billboard\" raggiungendo la posizione #16. Il singolo ha stazionato nella \"Billboard\" Hot 1000 per 55 settimane, diventando il quarto brano con la permanenza pi\u00f9 lunga di sempre nella classifica.\nIl brano ha fatto vincere a Duncan Sheik un BMI Award come \"Most Played Song of the Year\" nel 1997 e ha ottenuto una candidatura al Grammy Award come \"Best Male Pop Vocal Performance\" nel 1998.\nCover.\nIl male minore \u00e8 una canzone del cantautore romano Niccol\u00f2 Fabi, terzo singolo del secondo album \"Niccol\u00f2 Fabi\", nonch\u00e9 versione in lingua italiana di \"Barely Breathing\" di Duncan Sheik.\nNell'ottobre 2012 \u00e8 stata eseguita in un episodio del telefilm \"Glee\" in cui viene interpretata una cover da due dei personaggi principali del telefilm Finn Hudson interpretato da Cory Monteith e Blaine Anderson interpretato da Darren Criss."}
{"id": "2344990", "revid": "24443", "url": "https://it.wikipedia.org/wiki?curid=2344990", "title": "Portjengrat", "text": ""}
{"id": "2344991", "revid": "110157", "url": "https://it.wikipedia.org/wiki?curid=2344991", "title": "Quintiles", "text": "IQVIA (nata dalla fusione di Quintiles e IMS Health nel 2016) \u00e8 la pi\u00f9 grande multinazionale attiva nei servizi alle case farmaceutiche (CRO).\nFondata nel 1982 dallo statistico Dennis Gillings nel 2019 contava pi\u00f9 di 67.000 dipendenti in pi\u00f9 di 60 paesi nel mondo.\nHa sede vicino al Research Triangle Park in Carolina del Nord."}
{"id": "2345016", "revid": "729019", "url": "https://it.wikipedia.org/wiki?curid=2345016", "title": "Emmanuel de Cro\u00ff-Solre", "text": "Biografia.\nFiglio unico di Philippe-Alexandre-Emmanuel de Croy, principe di Solre e di M\u0153urs e di Marie-Marguerite-Louise contessa di Milendonck, entr\u00f2 nei moschettieri nel 1736 e fu assegnato nel 1738 al reggimento \"Royal-Roussillon\".\nDurante la guerra di successione austriaca serv\u00ec nell'Armata di Vestfalia agli ordini del maresciallo de Maillebois nel 1741, quindi pass\u00f2 all'Armata di Boemia ed in Baviera si ritrov\u00f2 alla presa di Dingolfing, marci\u00f2 poi in soccorso di Braunau am Inn, assediata.\nIl 18 febbraio 1741 spos\u00f2 Ang\u00e9lique-Ad\u00e9la\u00efde d'Harcourt, figlia del maresciallo d'Harcourt da cui ebbe due figli:\nNel 1744 serv\u00ec nell'armata del maresciallo de Saxe, quindi come volontario prese parte agli assedi di Menen e di Ypres, terminando la campagna a Courtrai. L'11 maggio 1745 ebbe parte importante alla battaglia di Fontenoy meritando gli elogi del sovrano.\nImpiegato nel 1746 nell'Armata del re, prese parte agli assedi di Anversa, di Mons e di Saint-Guillain; partecip\u00f2 all'attacco a Ramillies il 7 ottobre e alla battaglia di Roucoux l'11.\nNel 1747 alla testa della sua brigata combatt\u00e9 alla battaglia di Lauffeldt marciando subito dopo all'assedio di Berg-Op-Zoom dove ebbe il comando della cavalleria. Serv\u00ec l'anno successivo all'assedio di Maastricht e fu nominato maresciallo di campo, lasciando quindi il reggimento. In qualit\u00e0 di maresciallo di campo fu impiegato nell'armata del maresciallo de Belle-Isle, comandando il campo di Calais. A tale incarico si affianc\u00f2 l'anno successivo il comando delle truppe di Artois, Piccardia, Calaisis e Boulonnais, oltre che la difesa delle coste di Calais. Il 1\u00ba gennaio 1759 fu nominato cavaliere dell'Ordine del Re, e sin dal dicembre precedente era stato promosso tenente generale. Conserv\u00f2 il comando di Calais sino al 30 aprile 1760, per essere poi destinato all'Armata di Germania, dove comand\u00f2 svariate unit\u00e0, per poi passare nell'armata del maresciallo de Soubise con cui fece le campagne di Assia e di Vestfalia, durante le quali si mise in luce in pi\u00f9 di un episodio.\nFu nominato maresciallo di Francia il 13 giugno 1783."}
{"id": "2345019", "revid": "1543377", "url": "https://it.wikipedia.org/wiki?curid=2345019", "title": "Classe ML", "text": "La classe ML fu un gruppo di 9 motolance costruite per la Regia Marina durante la seconda guerra mondiale nei Cantieri Navali Moncalvi di Pavia e O.M.S.A. di Pavia.\nServizio.\nNell'autunno del 1941 la Regia Marina ordin\u00f2 la costruzione di 100 motolance in legno, da destinare al progetto di sbarco ed invasione di Malta, denominato Operazione C3.\nLe prime, ed uniche, unit\u00e0 varate nella primavera 1942, furono le 9 costruite dai Cantieri Navali Moncalvi di Pavia ed O.M.S.A. di Pavia, siglate con l'identificativo da ML 654 a ML 662.\nOgni motolancia poteva trasportare, oltre i 9 uomini di equipaggio, 30 militari pronti per lo sbarco, alloggiati in una \"vasca\" centrale scoperta attrezzata con una rampa prodiera (passerella d'arrembaggio).\nVarate nel Ticino, il loro trasferimento operativo avvenne sul Po, poi in Adriatico, per lo Stretto di Messina nel Tirreno, per arrivare, infine, al porto di Gaeta, dove rimasero fino alla fine dell'estate 1942 quando furono trasferite nel porto di Livorno.\nLe 9 motolance furono assegnate al dipartimento Marittimo dell'Alto Tirreno e raggruppate nella \"3\u00aa Flottiglia\", divisa in 2 Squadriglie (la I Squadriglia \"Pavia\" e la II Squadriglia \"Voghera\"), con un equipaggio proveniente dal pavese (dalla Fabbrica \"Arona\" di Voghera) e dall'Oltrep\u00f2, per espresso ordine del Capo di Stato Maggiore della Marina il Conte pavese Ammiraglio Arturo Riccardi ed ebbero come base Livorno.\nIl 10 novembre 1942 fu dato l'ordine di occupare militarmente la Corsica ed il Reggimento \"San Marco\" fu l\u00ec trasferito con le 9 motolance della \"3\u00aa Flottiglia\" e con altre 137 altre unit\u00e0 navali. Lo sbarco avvenne a Bastia il pomeriggio dell'11 novembre 1942, il 12 novembre la \"3\u00aa Flottiglia\" era di nuovo in base a Livorno.\nDa quella data della \"3\u00aa Flottiglia\" non si hanno pi\u00f9 notizie documentate. Successivamente allo sbarco in Corsica, le ipotesi pi\u00f9 plausibili sull'impiego operativo sono:\nNessuna delle 9 motolance della \"3\u00aa Flottiglia\" rimase operativa alla fine della guerra.\nEsistono solo 3 fotografie che le ritraggono e nessun disegno."}
{"id": "2345020", "revid": "227211", "url": "https://it.wikipedia.org/wiki?curid=2345020", "title": "Ben J. Green", "text": ""}
{"id": "2345021", "revid": "12190", "url": "https://it.wikipedia.org/wiki?curid=2345021", "title": "Signal recognition particle", "text": ""}
{"id": "2345022", "revid": "340520", "url": "https://it.wikipedia.org/wiki?curid=2345022", "title": "Apocalypse 91... The Enemy Strikes Black", "text": "Apocalypse 91... The Enemy Strikes Black \u00e8 il quarto album in studio del gruppo hip hop statunitense Public Enemy, pubblicato dalla Def Jam nel 1991\nDescrizione.\nIl disco, dal punto di vista dei testi, estremizza ancora di pi\u00f9 l'attacco al sistema del potere bianco, prendendosela con il razzismo strisciante e ipocrita, ma aggiunge la tematica delle contraddizioni che affliggono all'interno la comunit\u00e0 afroamericana stessa, con i suoi dubbi e problemi legati alla consapevolezza di razza. A tal proposito Chuck D dichiara: \nRegistrazione e produzione.\n\"Apocalypse 91\" fu registrato presso lo studio The Mix Palace di Long Island, New York, e prodotto da The Bomb Squad e The Imperial Grand Ministers of Funk (Stuart Robertz, Cerwin \"C-Dawg\" Depper, Gary \"G-Wiz\" Rinaldo e The JBL). Il titolo dell'album \u00e8 un riferimento ai film \"Apocalypse Now\" e \"The Empire Strikes Back\".\nIl gruppo intraprese una nuova direzione sonora con questo lavoro, in parte per necessit\u00e0. Secondo Hank Shocklee, circa in quel periodo, il materiale per le tracce sul quale avevano lavorato negli scorsi quattro-cinque anni era stato rubato. Come risultato, la band si vide costretta a ricreare in fretta la propria musica per fare uscire l'album in tempo con le scadenze imposte dalla casa discografica. Shocklee ammise che era impossibile recuperare completamente tutto quello che avevano perso. In retrospettiva, egli disse che il furto \"blocc\u00f2 la crescita\" dei Public Enemy. Il gruppo non si riprese mai completamente dalla perdita subita. La conseguenza fu che il \"sound\" risult\u00f2 un po' pi\u00f9 lineare rispetto alla densa produzione dei precedenti lavori, e l'apporto dei musicisti dal vivo divenne un elemento prominente.\nBrani.\nIl gruppo incise \"1 Million Bottlebags\" per denunciare le contraddizioni interne alla comunit\u00e0 afroamericana, criticando l'alcolismo diffuso. I Public Enemy collaborarono con il gruppo heavy metal Anthrax per registrare una versione thrash della loro \"Bring the Noise\". \"Can't Truss It\" paragona lo schiavismo al genocidio mentre \"Shut 'Em Down\" parla del cinismo dell'industria e contiene un velato attacco alla Nike: \"\u00abI like Nike but wait a minute / The neighborhood supports so put some money in it / Corporations owe / Dey gotta give up the dough to da town / Or else We gotta shut'em down\u00bb\" (\"Le Nike mi piacciono ma aspettate un attimo / Il giro le appoggia quindi destinategli un po' di denaro / Le grandi compagnie sono in debito / devono mollare l'osso alla citt\u00e0 / oppure le faremo chiudere\"). \"By the Time I Get to Arizona\" fu scritta dal frontman Chuck D come forma di protesta contro lo Stato dell'Arizona, dove il governatore Evan Mecham aveva cancellato la festivit\u00e0 del Martin Luther King Day e la popolazione aveva votato contro la sua reintroduzione. \"A Letter to the New York Post\" \u00e8 un attacco all'omonimo giornale per aver pubblicato notizie riguardanti la vita privata di Flavor Flav e le sue vicende giudiziarie.\nPubblicazione.\nL'album fu pubblicato il 1\u00ba ottobre 1991 da Def Jam Recordings e Columbia Records. Il disco debutt\u00f2 in quarta posizione nella classifica statunitense \"Billboard\" 200 e conquist\u00f2 la vetta della Top R&amp;B/Hip-Hop Albums. Il 26 novembre 1991, l'album fu certificato disco di platino dalla Recording Industry Association of America (RIAA) con vendite superiori al milione di copie negli Stati Uniti.\nDa \"Apocalypse 91\" furono estratti quattro singoli: \"Bring tha Noize\", \"Can't Truss It\", \"Nighttrain\", \"Shut 'Em Down\" e la sua B-side \"By the Time I Get to Arizona\". Per quest'ultima venne girato un controverso video musicale dove i Public Enemy uccidevano il governatore dell'Arizona Evan Mecham, che si era rifiutato di riconoscere come ricorrenza ufficiale il Martin Luther King Day. \"Can't Truss It\" fu il singolo di maggior successo, raggiungendo la posizione numero 9 nella classifica Hot Soul Singles e la numero 50 nella \"Billboard\" Hot 100.\nAccoglienza.\n\"Apocalypse 91... The Enemy Strikes Black\" fu accolto da critiche generalmente positive alla sua uscita. Anthony DeCurtis di \"Rolling Stone\" lod\u00f2 la produzione e i testi, dichiarando che \"Apocalypse 91\" \"tenta di fissare degli obiettivi sociopolitici per la comunit\u00e0 nera\". In maniera simile, Ronin Ro di \"The Source\" evidenzi\u00f2 la potenza evocativa dei testi di Chuck D e la natura senza compromessi della ruvidezza dell'album. \"NME\" diede credito all'album di avere \"pi\u00f9 anima\" e di essere pi\u00f9 funk dei suoi predecessori, ma ammise che il disco include anche qualche brano riempitivo. Su \"Playboy\", il critico musicale Robert Christgau lod\u00f2 la prima met\u00e0 dell'album, definendola \"la pi\u00f9 eccitante sequenza di brani dei Public Enemy di sempre\", ma critic\u00f2 la seconda parte per essere meno consistente.\n\"\"Apocalypse '91\" \u00e8 grande ma non un classico perch\u00e9 non \u00e8 possibile far uscire quattro album classici di fila\u2026\" osserv\u00f2 la fanzine hip hop \"Louder Than A Bomb!\". \"I PE sono ancora la migliore band in America e ancora una volta hanno pubblicato il miglior album dell'anno\".\n\"Apocalypse 91\" si classific\u00f2 in seconda posizione nel sondaggio del \"The Village Voice\" Pazz &amp; Jop del 1991 riservato ai critici, dietro a \"Nevermind\" dei Nirvana, mentre gli editori di \"Spin\" lo misero al settimo posto nella lista dei migliori 20 album dell'anno. A posteriori, Stephen Thomas Erlewine di AllMusic cit\u00f2 l'album definendolo uno dei grandi dischi golden age hip hop. Pi\u00f9 negativo il critico musicale Piero Scaruffi che defin\u00ec il disco \"relativamente monotono\" e un'opera che \"si limitava a riclare le vecchie idee adattandole ad un pubblico di bianchi\". L'album \u00e8 stato incluso nel libro \"1001 Albums You Must Hear Before You Die\"."}
{"id": "2345023", "revid": "919135", "url": "https://it.wikipedia.org/wiki?curid=2345023", "title": "Teorema di Green-Tao", "text": "In matematica, il teorema di Green\u2013Tao, provato da Ben Green e Terence Tao nel 2004, afferma che la successione dei numeri primi contiene progressioni aritmetiche arbitrariamente lunghe. In altre parole esiste una progressione di numeri primi, con \"k \"termini, dove \"k \"pu\u00f2 essere qualsiasi numero naturale. La dimostrazione consiste in un'estensione del teorema di Szemer\u00e9di.\nNel 2006, Tao e Tamar Ziegler hanno esteso il risultato alle progressioni polinomiali. Pi\u00f9 precisamente, hanno provato che, per ogni intero positivo \"k\", dati \"k\" polinomi in un'incognita \"P\"1..., \"P\"\"k\" a valori interi e con termine noto nullo, esistono infiniti interi \"a\" e \"b\" tali che \"a\"\u00a0+\u00a0\"P\"1(\"b\"), ..., \"a\"\u00a0+\u00a0\"P\"\"k\"(\"b\") siano contemporaneamente primi. Il teorema di Green-Tao si pu\u00f2 dedurre da questo risultato come caso particolare, in quanto applicando questo teorema ai polinomi \"P\"j(\"x\")\u00a0=\u00a0(\"j\"\u00a0-\u00a01)\u00b7\"x\" si ottiene proprio che la successione dei numeri primi contiene progressioni aritmetiche arbitrariamente lunghe.\nQuesti risultati sono solo teoremi di esistenza e non mostrano come calcolare le progressioni. \nNel 2007 Jaroslaw Wr\u00f3blewski ha trovato il primo caso di 24 primi in progressione aritmetica:\nin cui il simbolo # denota il primoriale (23# = 223092870).\nNel 2008 Wr\u00f3blewski e Raanan Chermoni hanno trovato il primo caso noto di 25 primi in progressione aritmetica:\nNel 2010 Beno\u00e3t Perichon, con software di Wr\u00f3blewski e Geoff Reynolds in un progetto distribuito PrimeGrid, ha trovato la prima progressione aritmetica di 26 primi:\nNel 2019 Rob Gahan and PrimeGrid hanno scoperto la prima progressione aritmetica di 27 primi: "}
{"id": "2345025", "revid": "767487", "url": "https://it.wikipedia.org/wiki?curid=2345025", "title": "Punta di Saas", "text": "La Punta di Saas (3.188\u00a0 - \"Latelhorn\" in tedesco) \u00e8 una montagna delle Alpi del Mischabel e del Weissmies nelle Alpi Pennine.\nDescrizione.\nSi trova lungo la linea di confine tra l'Italia e la Svizzera. Dal versante italiano si trova alla testata della Valle Antrona; da quello svizzero nell'alta Saastal.\nCollegamenti esterni.\nScheda su summitpost.org"}
{"id": "2345027", "revid": "190647", "url": "https://it.wikipedia.org/wiki?curid=2345027", "title": "Pon farr", "text": ""}
{"id": "2345030", "revid": "24443", "url": "https://it.wikipedia.org/wiki?curid=2345030", "title": "Latelhorn", "text": ""}
{"id": "2345034", "revid": "1873126", "url": "https://it.wikipedia.org/wiki?curid=2345034", "title": "Libert\u00e0 negativa", "text": "Libert\u00e0 negativa o libert\u00e0 \"da\" o ancora libert\u00e0 come assenza d'impedimento, indica con una terminologia politica la possibilit\u00e0 che qualcuno abbia di agire senza che nessuno intervenga a ostacolarlo o anche la decisione di rimanere passivo senza che nessuno lo costringa a non agire. La stessa situazione vale se uno dei due soggetti contrastanti (chi agisce o chi vuole fermarlo), o ambedue, non sia rappresentato da esseri umani come quando per esempio si dica di essersi liberati dal timore delle forze della natura o quando un ente naturale come un fiume \u00e8 libero di seguire il proprio corso quando non ne \u00e8 impedito da sbarramenti o dighe. \nLa distinzione teorica, sulle orme di Immanuel Kant, tra libert\u00e0 \"di\" (positiva) e libert\u00e0 \"da\" (negativa) \u00e8 stata introdotta per la prima volta dal filosofo liberale Isaiah Berlin (1909-1997), professore di teoria sociale e politica.\n\u00abL'essenza della libert\u00e0 \u00e8 sempre consistita nella capacit\u00e0 di scegliere come si vuole scegliere e perch\u00e9 cos\u00ec si vuole, senza costrizioni o intimidazioni, senza che un sistema immenso ci inghiotta; e nel diritto di resistere, di essere impopolare, di schierarti per le tue convinzioni per il solo fatto che sono tue. La vera libert\u00e0 \u00e8 questa, e senza di essa non c'\u00e8 mai libert\u00e0, di nessun genere, e nemmeno l'illusione di averla\u00bb\nLa libert\u00e0 positiva.\nNella storia della filosofia la \"libert\u00e0 positiva\" invece coinciderebbe teoricamente con il libero arbitrio, inteso come libert\u00e0 formale astrattamente goduta nel momento di ponderare la scelta, che una volta messa in atto, si trova a esercitare quella reale libert\u00e0 (negativa) che si oppone e nega concretamente tutto ci\u00f2 che voglia impedire la sua libera azione.\nNello Stato di diritto o Stato sociale \u00e8 la \"libert\u00e0 di\", o \"libert\u00e0 positiva\" quella che regola la societ\u00e0. Il concetto di libert\u00e0 positiva, ascrivibile a Jean Jacques Rousseau, \u00e8 quella che valuta la libert\u00e0 nell'ottica della partecipazione degli individui alla produzione diretta delle leggi che essi stessi quindi coerentemente devono positivamente rispettare:\nSulla stessa linea di pensiero Immanuel Kant per il quale la libert\u00e0 giuridica \u00e8 \u00abla facolt\u00e0 di non obbedire ad altra legge che non sia quella a cui i cittadini hanno dato il loro consenso\u00bb \nLa libert\u00e0 positiva si attuerebbe secondo Norberto Bobbio solo se \u00abil mio volere \u00e8 libero non determinato dal volere altrui\u00bb \nLa libert\u00e0 e la legge.\nLa presenza della legge o, tanto pi\u00f9, l'assenza, favorisce la libert\u00e0 negativa di chi, per esempio, pu\u00f2 scrivere di qualsiasi argomento poich\u00e9 manca l'istituzione della censura o di chi pu\u00f2 liberamente disobbedire a una legge dello Stato che imponga il servizio militare poich\u00e9 egli rappresenta l'eccezione a una norma generale come l'esenzione per motivi di coscienza. In ambedue i casi l'elemento determinante \u00e8 rappresentato dall'assenza ma anche dalla presenza della legge da cui deriva il principio che si \u00e8 liberi di operare tutto ci\u00f2 che non \u00e8 espressamente proibito dalla legge. Si presenta in questo ultimo caso il principio evidenziato da Hobbes della \"libertas silentium legis\" (la libert\u00e0 per il silenzio della legge);\nDefinizione questa di libert\u00e0 negativa fatta propria anche da John Locke: \u00ab[...] la libert\u00e0 degli uomini sotto un governo consiste [...] nella libert\u00e0 di seguire la mia propria volont\u00e0 in tutto ci\u00f2 in cui la norma non d\u00e0 precetti, senza esser soggetto alla volont\u00e0 incostante, incerta, sconosciuta e arbitraria di un altro \u00bb.\nLo Stato liberale.\nLa libert\u00e0 negativa \u00e8 il fondamento dello Stato liberale che non deve interferire nelle libere iniziative personali dei cittadini che tanto pi\u00f9 sono liberi quanto pi\u00f9 lo stato non intervenga a moderare o a regolare le loro azioni ed anzi il potere politico deve proteggere con l'iniziativa pubblica la libert\u00e0 dei singoli che mira anche alla formazione della propriet\u00e0 privata che \u00e8 un bene che si estende a tutti i cittadini:\nTutelando la libert\u00e0 dei singoli lo Stato garantisce lo sviluppo sociale ed economico di un sistema basato sull'utile tale da procurare il miglior vantaggio per tutti."}
{"id": "2345035", "revid": "117698313", "url": "https://it.wikipedia.org/wiki?curid=2345035", "title": "Museo archeologico provinciale Sigismondo Castromediano", "text": "Il Museo \"Sigismondo Castromediano\" \u00e8 un museo archeologico di Lecce, dotato anche di una piccola pinacoteca e di un lapidario.\n\u00c8 il museo pi\u00f9 antico della Puglia, fondato nel 1868 da Sigismondo Castromediano, duca di Cavallino; conserva numerose testimonianze della civilt\u00e0 messapica e degli insediamenti romani. Nella sezione preistorica \u00e8 stata ricostruita la Grotta dei Cervi di Porto Badisco, con interessanti pitture rupestri.\nNella pinacoteca sono esposti dipinti che documentano gli influssi bizantini e veneziani sul lavoro degli artisti locali, dal medioevo fino al XVIII secolo (opere di Lorenzo Veneziano, Alvise Vivarini, Bartolomeo Vivarini, Paolo Finoglio, Pacecco De Rosa, Agostino Beltrano, Giovanni Andrea Coppola, Antonio Verrio, Andrea Malinconico e il figlio Nicola, Corrado Giaquinto, Francesco de Mura e Oronzo Tiso). Una sezione \u00e8 dedicata alle cosiddette arti minori: ceramiche, vasellame, avori, bronzi e argenti di et\u00e0 barocca.\nDopo la morte del duca Castromediano, il museo fu lasciato in balia di se stesso e molti reperti conservati al suo interno andarono ad arricchire altri musei d'Italia, tra cui quello di Taranto, che col tempo si arricch\u00ec al punto tale da diventare museo nazionale, a scapito del pi\u00f9 antico museo di Lecce, che rimase sempre Museo provinciale. Da diversi anni, comunque, ha accresciuto notevolmente il proprio prestigio, specie per via dell'inaugurazione di un padiglione dedicato al grande tenore leccese Tito Schipa, famoso nel mondo."}
{"id": "2345036", "revid": "2196578", "url": "https://it.wikipedia.org/wiki?curid=2345036", "title": "Fri\u00f0rik \u00d3lafsson", "text": "Carriera.\nCinque volte vincitore del campionato islandese (1952, 1953, 1957, 1961 e 1962), \u00d3lafsson divenne nel 1958 il primo grande maestro islandese; due anni prima aveva ottenuto il suo primo risultato di livello internazionale, vincendo il torneo di Hastings del 1955-56 alla pari con Viktor Kor\u010dnoj.\nNel 1958, arrivando quinto al torneo interzonale di Portorose, si qualific\u00f2 per il torneo dei candidati che avrebbe determinato lo sfidante di Michail Botvinnik nel campionato del mondo di scacchi 1960, arrivando tuttavia settimo; nel 1962 partecip\u00f2 all'interzonale di Stoccolma, non riuscendo per\u00f2 a qualificarsi per il successivo torneo dei candidati. Partecip\u00f2 a otto edizioni delle Olimpiadi degli scacchi, vincendo una medaglia d'oro e una di bronzo individuali in prima scacchiera, rispettivamente nel 1962 e nel 1956; altri risultati di rilievo furono il terzo posto nella Piatigorsky Cup di Los Angeles del 1963 e la vittoria del torneo di Wijk aan Zee del 1959 e del 1976, quest'ultima a pari merito con Ljubomir Ljubojevi\u0107.\nNel 1978 succedette a Max Euwe come presidente della FIDE, posizione che tenne fino al 1982, quando fu sostituito da Florencio Campomanes. \u00d3lafsson continu\u00f2 comunque a giocare occasionalmente a scacchi, vincendo un match rapid contro l'altro veterano Bent Larsen nel 2003 per 5-3.\n\u00d3lafsson usualmente giocava con il nero la difesa siciliana contro codice_1 e la difesa nimzo-indiana contro codice_2, mentre col bianco usava adoperare la partita inglese. Gli \u00e8 stato dedicato un francobollo, che raffigura la posizione finale della partita da lui vinta contro Robert Fischer nel 1958 a Portorose."}
{"id": "2345039", "revid": "1543377", "url": "https://it.wikipedia.org/wiki?curid=2345039", "title": "The Noir Album", "text": "The Noir Album \u00e8 il secondo album dei Belladonna, autoprodotto come l'esordio ma distribuito da una casa discografica, la Venus Dischi. Registrato negli Stati Uniti ai Radiostar Studios della produttrice Sylvia Massy (Tool, Skunk Anansie, e Johnny Cash), \u00e8 uscito il 6 marzo 2009..\nIl primo singolo dell'album \"Till Death Do Us Part\" uscito in aprile 2009 \u00e8 stato in programmazione su Virgin Radio raggiungendo la 14\u00aa posizione nella Virgin Chart. A fine \u00e8 stato trasmesso da Radio Rai Uno il singolo \"Manhattan Tale\"."}
{"id": "2345040", "revid": "208118", "url": "https://it.wikipedia.org/wiki?curid=2345040", "title": "Dino Marsan", "text": "\u00c8 considerato uno dei maggiori illustratori italiani di fantascienza.\nBiografia.\nAll'et\u00e0 di 17 anni inizia a interessarsi di fotografia e fumetti.\nEsordisce negli anni settanta con la Edifumetto realizzando una decina di storie.\nSi dedica poi all'illustrazione di fantascienza disegnando dal 1982 copertine per case editrici italiane come: Editrice Nord, Armenia Edizioni e Peruzzo Editore di Milano, Fanucci di Roma, Solfanelli di Chieti ed Elara libri di Bologna. Per case editrici straniere come: Bastei e Knaur (Germania), J'ai lu (Francia) e DAW (Stati Uniti). Nel 1983 realizza l'illustrazione per la scatola de I Signori del Caos, gioco di ruolo fantasy edito da Black Out, casa editrice modenese. Nel 1990, sempre per la Black Out, realizza le illustrazioni della scatola e delle carte di Holocaust, gioco di ruolo in ambiente post atomico. Alla fine degli anni 80 si dedica anche all'illustrazione di libri gialli per le case editrici Garden Editoriale di Milano e Compagnia del Giallo di Roma.\nSuccessivamente ha collaborato con le case discografiche BMG Ariola, EMI, Full Time e altre etichette minori. Nel 1988 ha realizzato, per la EMI Italiana, l'illustrazione di copertina dell'ottavo album di Claudio Lolli dal titolo Claudio Lolli (album). Ha realizzato, per la Pubbliteam di Ferrara, la grafica di vari filmati istituzionali e spot pubblicitari.\nA partire dall'anno 2000 partecipa a numerose mostre collettive e personali.\nNel 2005 ha fondato l'associazione culturale IMPULSEART alla quale aderirono 1200 artisti e nella cui galleria virtuale erano presenti oltre 5000 opere. Dopo 10 anni di attivit\u00e0 nel dicembre del 2015 IMPULSESART ha cessato l'attivit\u00e0.\nNel 2014 partecipa alla realizzazione del video istituzionale In volo con l'ippogrifo realizzando le grafiche 3D e le riprese con drone in collaborazione con Alessandro Bersanetti suo socio. Il progetto venne commissionato dalla Provincia di Ferrara nell'ambito del programma HerMan (Management of Cultural Heritage in the Central Europe Area) allo scopo di valorizzare il patrimonio culturale della citt\u00e0 Estense attraverso un viaggio che toccava tutti i musei della citt\u00e0 e della sua provincia.\nNel 2016 ha curato la regia e le scenografie dello spettacolo teatrale Mosaico d'Amore. Nello stesso anno ha realizza un fumetto in grafica 3D con la prima avventura di MAIALIK, personaggio di sua invenzione. Al progetto ha collaborato l'amico e socio Alessandro Bersanetti. Maialik e la salama che uccide \u00e8 il titolo del fumetto pubblicato da Este Edition di Ferrara.\nNel 2017 realizza il progetto grafico \"Il cart ad Fr\u00e0ra\" dedicato a Ferrara, sua citt\u00e0 natale.\nNel 2020, con il video \"Last Memories\" entra nella rosa dei 17 finalisti al Concorso Nazionale Ferrara Film Corto 2020 dal titolo \"Climatechange\" indetto da Ferrara Film Commission.\nNel 2021 Marsan porta a termine la sua autobiografia illustrata in cui ha raccolto 50 anni di esperienze creative. Il volume di 520 pagine a colori, viene pubblicato nel settembre del medesimo anno e porta il titolo de: \"L'Ideografo\" (Istinto Creativo)."}
{"id": "2345043", "revid": "1226", "url": "https://it.wikipedia.org/wiki?curid=2345043", "title": "Emil (serie televisiva)", "text": "Emil \u00e8 una serie televisiva per bambini prodotta nei primi anni settanta e tratta da una serie di romanzi dell'autrice svedese Astrid Lindgren, iniziati negli anni sessanta e incentrati sul personaggio di Emil (in svedese \"Emil i L\u00f6nneberga\").\nLa serie TV deriva dalla suddivisione di 3 precedenti film (\"Emil i L\u00f6nneberga\", \"Nya hyss av Emil i L\u00f6nneberga\" e \"Emil och griseknoen\") basati sul personaggio di Emil e usciti in Svezia fra il 1971 e il 1973. \nLa serie ha avuto la prima diffusione in Germania Ovest nel 1973 dove \u00e8 stata doppiata in tedesco. La versione svedese originale (con i pochi attori tedeschi doppiati in svedese) \u00e8 stata trasmessa a partire dal 1975-1976.\nContenuti e personaggi.\nLa serie \u00e8 ambientata in una fattoria nei pressi del villaggio di L\u00f6nneberga, nella regione dello Sm\u00e5land, tra la fine del XIX secolo e l'inizio del XX secolo.\nIl protagonista \u00e8 Emil Svensson (Jan Ohlsson), un bambino molto vivace e combinaguai tanto da essere chiuso in castigo nella falegnameria della fattoria, dove trascorre il tempo intagliando statuine di legno. Verso la fine della storia, quella che sta per rivelarsi la sua peggiore monelleria si rivela un atto eroico, grazie al quale il ragazzino \u00e8 completamente riabilitato.\nGli altri personaggi sono Ida, la sorella pi\u00f9 piccola; il maialino di nome Briciola; il simpatico garzone Alfred; la petulante servetta Lina e i genitori di Emil. La madre \u00e8 indulgente e ragionevole, mentre il padre, seppure dotato di buon cuore, \u00e8 collerico e puritano. Nel telefilm compare spesso anche un'anziana del villaggio, Tata Marta, traduzione non letterale del nome originale Kr\u00f6sa-Maja, la quale \u00e8 solita raccontare ai due bambini storie di fantasmi e altri racconti paurosi. Tendenzialmente pettegola com'\u00e8, a volte diffonde tra i compaesani le marachelle di Emil esagerandone l'entit\u00e0."}
{"id": "2345045", "revid": "986213", "url": "https://it.wikipedia.org/wiki?curid=2345045", "title": "Enrico Nassau, Lord Auverquerque", "text": "Biografia.\nNato da Luigi di Nassau-Beverweerd (figlio illegittimo di Maurizio di Nassau) e da sua moglie Isabella van Hoorn, Overkirk venne battezzato il 16 dicembre 1640. Spos\u00f2 Frances van Aerssen van Sommelsdijk a L'Aia il 2 ottobre 1667. Ricevuto il titolo di Conte di Nassau (\"graaf van Nassau\") dall'imperatore Leopoldo I nel 1679, si un\u00ec a Guglielmo III nell'invasione dell'Inghilterra del 1688, e venne nominato dal re Master of the Horse l'anno seguente. Egli risiedette a Londra, a \"Overkirk House\", che successivamente divenne parte di 10 Downing Street.\nOverkirk fu uno dei generali di maggior fiducia del Duca di Marlborough, e guid\u00f2 l'ala sinistra dell'armata di Marlborough sia nella Battaglia di Ramillies che in quella di Oudenaarde. Ricevette la nomina a maresciallo di campo nel 1704.\nOverkirk mor\u00ec il 18 ottobre 1708 a Roeselare nell'attuale Belgio e venne sepolto ad Ouderkerk aan den IJssel nei Paesi Bassi. La sua vedova continu\u00f2 a vivere ad \"Overkirk House\" fino alla sua morte avvenuta nel 1720.\nFamiglia.\nIl futuro Lord Overkirk spos\u00f2 Frances van Aerssen van Sommelsdijck (m. 1720), figlia di Cornelius, Signore di Sommelsdijk, a L'Aia il 2 ottobre 1667. Ebbero otto figli, incluso cinque figli maschi, di cui due si sposarono ed ebbero figli.\nI loro figli includono:\nLa sua carriera militare.\n1674: presente alla battaglia di Seneffe.\n1678: presente alla battaglia di St. Denis, nella quale salv\u00f2 la vita a Guglielmo III.\n1693: presente alla battaglia di Neerwinden.\n1705: comandante dell'esercito olandese durante la rottura delle \"Lines of Brabant\" alla Battaglia di Elixheim.\n1706: comandante dell'ala sinistra alla battaglia di Ramillies, e maggior artefice della vittoria.\n1708: comandante dell'ala sinistra alla battaglia di Oudenaarde.\n1708: si ammal\u00f2 durante l'assedio di Lille e mor\u00ec 4 giorni dopo, in un accampamento nelle vicinanze di Roeselare."}
{"id": "2345050", "revid": "1649409", "url": "https://it.wikipedia.org/wiki?curid=2345050", "title": "Agatha Barbara", "text": "Fu insegnante di scuola dai primi anni 1940 fino al 1947, anno in cui divenne la prima e unica donna eletta nel Parlamento maltese. Deputata maltese fino al 1981, fu Ministro dell'Istruzione di Malta nel governo laburista di Dom Mintoff dal 1955 al 1958 ed istitu\u00ec l'istruzione obbligatoria per i bambini, portando cos\u00ec all'assunzione di centinaia di nuovi insegnanti. Nel 1958 fu condannata a 43 giorni di lavori forzati per aver fatto il picchetto durante lo sciopero nazionale che segu\u00ec alle dimissioni di Dom Mintoff.\nIn un successivo governo laburista, fu di nuovo Ministro dell'Istruzione tra il 1971 ed il 1974, per poi diventare Ministro del Lavoro, della Cultura e del \"Welfare\" e vice Primo Ministro.\nDal 1982 al 1987 Agatha Barbara serv\u00ec come Presidente della Repubblica di Malta, prima donna a ricoprire il ruolo di capo di Stato.\nBiografia.\nBarbara \u00e8 nata a \u017babbar, Malta, nel 1923. Suo padre lavorava per un magro stipendio come pilota di rimorchiatori per la Royal Navy. Agatha era la seconda di nove figli; supplic\u00f2 i suoi genitori di mandarla a scuola e pot\u00e9 frequentare il ginnasio alla Valletta, ma la Seconda guerra mondiale le imped\u00ec di continuare al liceo. Doveva lavorare come guardiano di rifugi antiaerei e supervisionare una delle cucine allestite dall'esercito britannico per nutrire la popolazione.\nDopo la guerra divenne insegnante di scuola e si dedic\u00f2 alla politica. Barbara \u00e8 diventata membro del Partito laburista di Malta (MLP), \u00e8 stata molto attiva negli affari di partito, \u00e8 diventata membro del comitato esecutivo del partito laburista, ha guidato il ramo femminile del partito e ha fondato il Movimento politico femminile a Malta.\nCarriera politica.\nNel 1947, Malta godeva solo di un autogoverno limitato. La questione dei diritti di voto delle donne era stata sollevata dall'Associazione delle donne di Malta e dal Partito Laburista di Malta contro le forti proteste della Chiesa. La proposta venne adottata a maggioranza ristretta. Gli scontri spinsero Barbara a mostrare cosa potevano fare le donne, quindi quando la gente la incoraggi\u00f2, si present\u00f2 alle elezioni nel 1947. Barbara fu la prima e unica donna eletta tra i 40 parlamentari maltesi, ed \u00e8 stata l'unica donna candidata a concorrere con successo in dieci elezioni consecutive, fino al 1982, quando ha rassegnato le dimissioni per assumere il ruolo di Presidente.\nAgatha Barbara divenne nota come forte difenditrice delle riforme economiche e sociali. Fu la prima donna ministra a Malta e fino alla fine degli anni '90 l'unica. Quando il Partito Laburista sal\u00ec al potere, fu nominata Ministro dell'educazione dal premier Dom Mintoff per tre anni, dal 1955 - 1958. In quel periodo Barbara ha intrapreso riforme globali: ha istituito un'istruzione di base obbligatoria a tempo pieno per tutti i bambini, ha fondato un collegio di formazione per insegnanti e scuole speciali per disabili, ha reso la scuola secondaria gratuita e ha offerto lezioni di scienze per ragazze e ragazzi.\nNel 1958 i rapporti tra inglesi e maltesi si deteriorarono. Proteste scoppiarono nelle strade e Mintoff si dimise. Barbara partecip\u00f2 alle manifestazioni e fu condannata a 43 giorni \"di duro lavoro\".\nQuando Mintoff torn\u00f2 al potere nel 1971, Agatha Barbara fu nuovamente nominata Ministra della Pubblica Istruzione. L'istruzione di base obbligatoria venne estesa dai 14 ai 16 anni, vennero istituite scuole tecniche e commerciali e vennero abolite le tasse universitarie.\nNel 1974 Barbara fu nominata Ministra del lavoro, della cultura e del benessere. Come tale lavor\u00f2 per ridurre la disoccupazione e migliorare la retribuzione e le condizioni dei lavoratori e le relazioni industriali. Ha introdotto una legge sulla parit\u00e0 salariale per donne e uomini, congedo di maternit\u00e0 retribuito, la settimana lavorativa di 40 ore e assegni di vecchiaia e di disoccupazione. Ha anche istituito una serie di musei nazionali.\nNel 1976 Agatha Barbara divenne Vicepresidente del gruppo parlamentare laburista, ma non del partito, e Vice Primo Ministro. Per periodi pi\u00f9 brevi ha lavorato come vice di Mintoff.\nBarbara ha anche avuto un ruolo di primo piano nella protezione del patrimonio culturale maltese, svolgendo un ruolo cruciale nel restauro di edifici storici a Mdina e Valletta e promuovendo il loro uso come musei.\nPresidenza.\nNel 1981 le elezioni portarono a una crisi costituzionale perch\u00e9 il Partito Nazionalista (PN), pur avendo vinto la maggioranza dei voti, aveva ottenuto solo una minoranza dei seggi in parlamento: 31 contro i 34 per i laburisti. Il PN boicott\u00f2 il parlamento e organizz\u00f2 proteste.\nIl primo ministro Dom Mintoff nomin\u00f2 Barbara come prima donna Presidente di Malta.\nIl 16 febbraio 1982, a 59 anni, Barbara fu eletta terza Presidente della Repubblica di Malta, dopo Anthony Mamo ed Anton Buttigieg: la prima donna ad aver ricoperto tale ruolo (la seconda \u00e8 Marie Louise Coleiro Preca, dal 4 aprile 2014). Nonostante la figura di presidente sia pressoch\u00e9 solo cerimoniale, Barbara riusc\u00ec a risolvere la crisi costituzionale, che port\u00f2 a nuove elezioni vinte dal Partito Nazionalista.\nAlla scadenza del suo mandato presidenziale nel 1987 si ritir\u00f2 a vita privata nel suo villaggio natale, \u017babbar, dove mor\u00ec nel 2002.\nBarbara \u00e8 apparsa su una serie di banconote maltesi emesse nel 1986. Un monumento in suo onore \u00e8 stato istituito a \u017babbar il 23 aprile 2006 dall'allora presidente di Malta, Edward Fenech Adami.\nVita privata.\nBarbara non \u00e8 mai stata sposata. L'autore maltese-australiano Joseph Chetcuti ha affermato che Barbara fosse lesbica nel suo libro del 2009 sulla storia LGBT di Malta, sulla base di interviste con i suoi contemporanei.\nNel 2014 presunte \"lettere romantiche\" scritte da Barbara a Derek Barnes, un segnalatore della Royal Navy di stanza a Malta durante la seconda guerra mondiale, furono rese pubbliche dalla sorella di Barnes.\nMemoria.\nUna vecchia serie di banconote maltesi riportava il suo ritratto ed un monumento in suo onore fu inaugurato dall'allora Presidente di Malta, Edward Fenech-Adami, a \u017babbar il 23 aprile del 2006.\nOnorificenze.\nOnorificenze maltesi.\nPersonalmente \u00e8 stata insignita del titolo di:"}
{"id": "2345053", "revid": "1226", "url": "https://it.wikipedia.org/wiki?curid=2345053", "title": "BMG Ariola", "text": ""}
{"id": "2345063", "revid": "83531", "url": "https://it.wikipedia.org/wiki?curid=2345063", "title": "Antiquarium Domenico Ryolo", "text": " \nL'Antiquarium archeologico di Milazzo, dedicato allo studioso Domenico Ryolo, \u00e8 stato realizzato e inaugurato nel 2010 all'interno di un locale prestigioso: l'ala est del Quartiere degli Spagnoli, lungo la via G.B. Impallomeni. \nL'Antiquarium propone una lettura complessiva dei dati forniti dalla ricerca archeologica avviata a Milazzo nel secondo dopoguerra da Luigi Bernab\u00f2 Brea, Madeleine Cavalier e Domenico Ryolo, proseguita negli anni Settanta da Giuseppe Voza e dalla fine degli anni Ottanta ad oggi dalla Soprintendenza Beni Culturali di Messina. \nL'intero percorso \u00e8 scandito lungo la linea del tempo, ordinato con rigida successione che vede la documentazione materiale del mondo dei vivi (abitato) alternarsi a quella del mondo dei morti (necropoli). In un continuum che va dall'et\u00e0 preistorica a quella bizantina, i reperti esposti (1267 oggetti, dislocati in 10 sale) diventano strumenti per narrare la storia della citt\u00e0. Una storia senza soluzione di continuit\u00e0, ininterrotta, come in tutti i centri a continuit\u00e0 di vita."}
{"id": "2345074", "revid": "1543377", "url": "https://it.wikipedia.org/wiki?curid=2345074", "title": "Guido Rey", "text": "Biografia.\nNacque in una antica e facoltosa famiglia di origine francese scappata dalla Francia in seguito alle persecuzioni ugonotte e successivamente stabilitasi in Torino verso la fine del XVIII secolo. Suo padre era l'industriale Giacomo Vincenzo Rey (figlio di Luigia Sella, sorella di Quintino Sella, ministro del Regno e fondatore del Club Alpino Italiano) e sua madre era Lydia Mongenet de Renaucourt, figlia di Baldassarre, di nobile famiglia ducale francese emigrata in Valle d'Aosta per scampare alla furia della Rivoluzione scoppiata nel 1789.\nFrequent\u00f2 il liceo, poi il padre, volle mandarlo a Londra per fargli fare pratica negli affari. Guido segu\u00ec le orme del padre per alcuni anni, poi abbandon\u00f2 l'attivit\u00e0 commerciale e industriale per dedicarsi ai viaggi. Cominci\u00f2 a seguire lo zio Quintino Sella nelle sue escursioni, e inizi\u00f2 cos\u00ec ad appassionarsi alla montagna, dedicandosi sempre pi\u00f9 all'alpinismo. Tra le sue ascensioni, sono notevoli l'apertura di una nuova via sul monte Rosa, per la cresta che si stacca dal ghiacciaio di Grenz, e che oggi porta il suo nome, e la prima salita al Cervino per la cresta del F\u00fcrggen. In questa salita, utilizz\u00f2 l'artifizio di farsi calare una scala dall'alto per superare un passaggio particolarmente difficile; in seguito, nel resoconto della scalata, pubblicato nel 1899 su \"La Lettura\" (mensile del \"Corriere della sera\") e ripreso nel suo libro \"Il Monte Cervino\", dichiar\u00f2 che questa \"sorpresa\" fatta al Cervino \"non era stata onesta\", e che tutto sommato era lui ad essere stato sconfitto dal Cervino, non l'opposto. Apr\u00ec inoltre nuove vie su diverse montagne: Uia di Ciamarella, Uia di Bessanese, Monviso (due vie), ed effettu\u00f2 la prima salita italiana della Meije, accompagnato dal cugino Alessandro Sella.\nEra spesso accompagnato dal fratello Mario, che mor\u00ec sul Colle del Gigante durante un'escursione con lui. Dopo questo incidente, il suo modo di andar in montagna cambi\u00f2 notevolmente: in particolare, mentre prima si arrampicava spesso senza guide, dopo l'incidente si attenne ad un alpinismo classico con guide.\nFu anche fotografo molto apprezzato. Le sue fotografie appartenevano al genere della fotografia \"pittorialista\", che ricreava quadri famosi con effetti di \"tableaux vivants\", e gli fruttarono diversi premi: alla prima Esposizione Nazionale di Torino del 1898 ed alla seconda Esposizione Nazionale di Firenze del 1899 (dove vince la medaglia d'oro). Nel 1902 fu presente all'Esposizione Internazionale di Arte Decorativa e Moderna di Torino, ed in questa occasione ottenne rinomanza internazionale, con articoli su giornali di Londra e New York.\nNei primi anni del Novecento, all'albergo Giomein di Breuil, conobbe lo scrittore Edmondo De Amicis ed il figlio Ugo. Ne nacque una profonda amicizia che ebbe ripercussioni anche sull'attivit\u00e0 alpinistica di Rey: questi infatti cominci\u00f2 ad insegnare la pratica alpinistica a Ugo de Amicis e i due divennero presto una cordata molto affiatata. I due furono molto attivi sul Cervino, montagna che Rey scal\u00f2 in tutto 5 volte, e sul versante francese del Monte Bianco, con notevoli salite all'Aiguille du Gr\u00e9pon, all'Aiguille des Grands Charmoz, al Dent du Requin, al Petit Dru ed all'Aiguille Verte.\nLe esperienze alpinistiche di Rey furono da lui narrate in diversi articoli per le riviste dell'epoca, ed infine raccolte nel libro \"Il Monte Cervino\", uscito a Milano nel 1904 per i tipi di Hoepli. Questo libro poteva vantare un'introduzione di Edmondo De Amicis, normalmente molto restio a tali operazioni, e splendide vedute disegnate dal suo amico, lo scultore Edoardo Rubino. Rey si dedicava, inoltre, a tenere conferenze pubbliche.\nGi\u00e0 in precedenza per\u00f2 Rey aveva pubblicato in volume: dalla collaborazione con lo scrittore sardo Giovanni Saragat era infatti nato il volume \"Alpinismo a quattro mani\", seguito nello stesso 1904 da \"Famiglia alpinistica. Tipi e paesaggi\".\nNegli anni dieci l'attivit\u00e0 di Guido Rey si spost\u00f2 sulle Dolomiti, dove si distinse sul Catinaccio, sulle Torri del Vajolet, sulla sud della Marmolada, sulla Tofana di Rozes, e sull'Antelao. Da queste esperienze nacque il suo secondo libro, \"Alpinismo acrobatico\", uscito nel 1914.\nNel 1915, allo scoppio della prima guerra mondiale, volle dare il suo contributo; non potendo arruolarsi nelle truppe combattenti per l'et\u00e0 (era ormai ultracinquantenne), si mise a disposizione della Croce Rossa, insieme alla propria automobile ed al proprio autista. Durante un'azione, fu coinvolto nel ribaltamento dell'auto, e sub\u00ec gravi danni all'aorta. Si ritir\u00f2 quindi dall'attivit\u00e0 alpinistica, pur continuando a passare buona parte della villeggiatura nella villa di famiglia al Breuil.\nNel 1935 si ammal\u00f2 gravemente, ma a causa delle cattive condizioni del cuore non pot\u00e9 essere operato. Dopo alcuni mesi di agonia, mor\u00ec nel palazzo di famiglia in Piazza Cavour a Torino il 24 giugno 1935.\nOmaggio.\nA Guido Rey \u00e8 stato intitolato l'omonimo rifugio alpino, una via di Torino e una via di Aosta."}
{"id": "2345075", "revid": "266224", "url": "https://it.wikipedia.org/wiki?curid=2345075", "title": "Battisti Mogol. Il nostro canto libero", "text": ""}
{"id": "2345078", "revid": "266224", "url": "https://it.wikipedia.org/wiki?curid=2345078", "title": "Battisti Mogol - Il nostro canto libero", "text": ""}
{"id": "2345079", "revid": "343572", "url": "https://it.wikipedia.org/wiki?curid=2345079", "title": "Antiquarium archeologico di Milazzo", "text": ""}
{"id": "2345080", "revid": "986213", "url": "https://it.wikipedia.org/wiki?curid=2345080", "title": "Luigi di Nassau-Beverweerd", "text": "Biografia.\nEntr\u00f2 nella carriera militare e percorse tutti i gradi raggiungendo il rango di generale. Uscito dalla carriera militare venne inviato come ambasciatore in Inghilterra. Egli \u00e8 anche noto per essere stato il padre di Enrico Nassau, Lord Auverquerque.\nSi spos\u00f2 ed ebbe tre figli:\nI suoi discendenti sono sepolti nella cripta di famiglia a Ouderkerk aan den IJssel."}
{"id": "2345081", "revid": "266224", "url": "https://it.wikipedia.org/wiki?curid=2345081", "title": "Battisti - Mogol. Il nostro canto libero", "text": ""}
{"id": "2345086", "revid": "124808", "url": "https://it.wikipedia.org/wiki?curid=2345086", "title": "Azura Skie", "text": ""}
{"id": "2345100", "revid": "92723", "url": "https://it.wikipedia.org/wiki?curid=2345100", "title": "Glicosilfosfatidilinositolo", "text": "Il glicosilfosfatidilinositolo (\u00e0ncora GPI) \u00e8 un glicolipide che pu\u00f2 attaccarsi all'estremit\u00e0 C-terminale di una proteina durante le modifiche post-traduzionali. \u00c8 composto da un gruppo di fosfatidilinositolo legato attraverso un segmento di carboidrati all'estremit\u00e0 C-terminale di una proteina matura. I due acidi grassi all'interno del gruppo idrofobico ancorano la proteina alla membrana plasmatica. Le proteine legate tramite ancora GPI contengono una sequenza segnale che le dirige al reticolo endoplasmatico.\nIl glicosilfosfatidlinositolo \u00e8 utilizzato dalla cellula per ancorare una determinata proteina alla faccia esterna della membrana cellulare, in contatto quindi con l'ambiente acquoso extracellulare. Per questo \u00e8 un lipide anfipatico costituito da una componente idrofoba, il fosfatidilinositolo che prende contatto con la membrana plasmatica, e una componente idrofila, costituita da un oligosaccaride, che fa da ponte tra il lipide stesso e l'estremit\u00e0 carbossi-terminale della proteina da ancorare. \u00c8 inoltre presente, talvolta, un acido grasso addizionale che si lega all'inositolo e si inserisce a fondo nella membrana per aumentare ulteriormente l'ancoraggio.\nL'ancora non \u00e8 legata in modo fisso ad un determinato punto e, quando questa viene coinvolta in un movimento dei lipidi di membrana, trascina la proteina con s\u00e9."}
{"id": "2345108", "revid": "287204", "url": "https://it.wikipedia.org/wiki?curid=2345108", "title": "Fridrik Olafsson", "text": ""}
{"id": "2345113", "revid": "729019", "url": "https://it.wikipedia.org/wiki?curid=2345113", "title": "Ferrovia Lamezia Terme-Catanzaro Lido", "text": "La ferrovia Lamezia Terme-Catanzaro Lido \u00e8 una ferrovia a binario unico non elettrificata gestita da RFI. La linea \u00e8 classificata come complementare ed unisce il versante jonico con quello tirrenico.\nStoria.\nLa costruzione della linea ferrata venne iniziata dalla Societ\u00e0 per le Strade Ferrate del Mediterraneo nella prima met\u00e0 degli anni novanta del XIX secolo; il 15 novembre del 1894 venne aperto al traffico il tratto di circa 25\u00a0km tra \"Sant'Eufemia Biforcazione\" (oggi \"Lamezia Terme Centrale\") e Marcellinara.\nNell'inverno del 1896 si aggiunse il tratto fino a Corace e infine il 31 luglio 1899 venne raggiunto Catanzaro con la stazione di Catanzaro Sala. Il collegamento con la Stazione di Catanzaro Lido della ferrovia Jonica era stato realizzato in precedenza.\nLa linea fu esercita a trazione a vapore fino all'avvento di quella termica.\nIl 15 giugno 2008 venne attivata una variante di tracciato fra le stazioni di Marcellinara e Catanzaro Lido, comprendente la nuova stazione di Catanzaro e la nuova fermata di Settingiano.\nIl 12 dicembre 2010 la stazione di Feroleto Antico-Pianopoli fu declassata a posto di movimento.\nIl 22 novembre 2011, a causa di abbondanti piogge e dell'ingrossamento del sottostante Torrente Cancello, subito dopo il passaggio del R 3793 (Lamezia Terme-Catanzaro Lido), effettuato dall'automotrice ALn 668.1059, crollava il ponte ferroviario tra Marcellinara e P.M. Feroleto Antico in localit\u00e0 Varr\u00e0 di Amato, lasciando i binari sospesi e facendo deragliare, per fortuna senza conseguenze per i viaggiatori e il personale, il citato treno.\nI lavori di ripristino e messa in sicurezza si sono conclusi nel 2013 e la riapertura della linea \u00e8 avvenuta l'8 aprile 2013 con l'istituzione di 7 coppie giornaliere di treni.\nIl 9 marzo 2018 fu annunciato l'avvio dei lavori di elettrificazione della linea a partire dal 2019.\nCaratteristiche.\nLa linea \u00e8 attrezzata con BCA e SCMT come apparato di sicurezza. Nel giugno del 2008 venne attivato il nuovo tracciato in variante che da Settingiano congiunge la nuova stazione di Catanzaro, situata in localit\u00e0 Germaneto con la stazione di Catanzaro Lido. Il vecchio tracciato \u00e8 stato dismesso evitando cos\u00ec le notevoli acclivit\u00e0 tra le stazioni di Santa Maria e Catanzaro Sala, tuttavia ci\u00f2 ha allontanato la stazione dal centro della citt\u00e0.\nTraffico.\nLa linea \u00e8 percorsa da treni regionali di Trenitalia. . Il traffico merci, fatta eccezione per qualche sporadico invio materiale, \u00e8 assente dal 2006."}
{"id": "2345119", "revid": "343572", "url": "https://it.wikipedia.org/wiki?curid=2345119", "title": "Antiquarium Arborense", "text": ""}
{"id": "2345120", "revid": "343572", "url": "https://it.wikipedia.org/wiki?curid=2345120", "title": "Antiquarium archeologico di Milazzo &quot;Domenico Ryolo&quot;", "text": ""}
{"id": "2345121", "revid": "21981", "url": "https://it.wikipedia.org/wiki?curid=2345121", "title": "Repubblica d'Islanda", "text": ""}
{"id": "2345126", "revid": "101175", "url": "https://it.wikipedia.org/wiki?curid=2345126", "title": "Dunlop Yamaha Tech 3", "text": ""}
{"id": "2345130", "revid": "857138", "url": "https://it.wikipedia.org/wiki?curid=2345130", "title": "Unfolded protein response", "text": "L'unfolded protein response (UPR: risposta a proteine malpiegate) \u00e8 una risposta di stress cellulare correlata al reticolo endoplasmatico. Viene attivata in seguito ad accumulazione di proteine dispiegate o malpiegate nel lume del reticolo endoplasmatico. In questa situazione la risposta UPR ha due scopi: inizialmente ripristinare la funzione normale della cellula attraverso l'interruzione della sintesi proteica e incrementare la produzione di chaperones molecolari coinvolti nel ripiegamento proteico; se questi obiettivi non vengono raggiunti entro un determinato lasso di tempo la risposta UPR inizializza la morte cellulare programmata (apoptosi)."}
{"id": "2345135", "revid": "101175", "url": "https://it.wikipedia.org/wiki?curid=2345135", "title": "Squadra Corse Metis Gilera", "text": ""}
{"id": "2345137", "revid": "767487", "url": "https://it.wikipedia.org/wiki?curid=2345137", "title": "Dariusz Brzozowski", "text": "Batterista e percussionista delle band black metal Vesania e Dimmu Borgir (dal 2008)."}
{"id": "2345139", "revid": "1522738", "url": "https://it.wikipedia.org/wiki?curid=2345139", "title": "Paul Xuereb", "text": "Paul Xuereb (in maltese: Pawlu Xuereb) fu presidente del Parlamento di Malta dal luglio 1986 al febbraio 1987. Xuereb fu Presidente \"ad interim\" della Repubblica di Malta, succedendo ad Agatha Barbara, dal 16 febbraio 1987 al 4 aprile 1989. Suo successore fu \u010aensu Tabone.\nCome Capo dello Stato di Malta, \u00e8 talvolta considerato quale Presidente o Presidente \"ad interim\" di Malta, pur non essendo mai stato ufficialmente eletto ad un tale ruolo. Alcuni anni dopo la sua morte, \nXuereb come scrittore.\nPaul Xuereb fu anche uno scrittore: pubblic\u00f2, durante gli anni di giornalismo, cio\u00e8 tra il 1966 ed 1971, molti romanzi in lingua maltese. Per il suo romanzo \u201eMeta\u2026\u201c ottenne nel 1986 il premio letterario maltese. Accanto a brevi manuali di storia, pubblic\u00f2 anche guide turistiche su Malta."}
{"id": "2345151", "revid": "110157", "url": "https://it.wikipedia.org/wiki?curid=2345151", "title": "Campionato mondiale di hockey su ghiaccio 1930", "text": "Il 4\u00ba Campionato mondiale di hockey su ghiaccio, valido anche come 15\u00ba campionato europeo di hockey su ghiaccio, fu il primo a non essere disputato come torneo olimpico. La International Ice Hockey Federation decise che dal 1930 si sarebbe disputato annualmente il campionato del mondo, che negli anni olimpici sarebbe stato il torneo olimpico stesso ad assegnare il titolo di campione del mondo e che i risultati delle squadre europee al mondiale avrebbero determinato la classifica del campionato europeo.\nIl torneo si svolse dal 31 gennaio al 10 febbraio 1930. Originariamente assegnato a Chamonix-Mont-Blanc, dopo le semifinali della fase preliminare la pista ghiacciata divenne impraticabile a causa del maltempo, ed il mondiale fu spostato giocoforza altrove: la scelta ricadde su Berlino. L', sconfitta nelle semifinali del preliminare, chiese ed ottenne che la finale di consolazione si disputasse a Vienna.\nLa formula del torneo fu disputata come un \"challenge\": venne disputato un torneo preliminare, composto a sua volta da una fase preliminare a sei squadre, le cui tre vincenti entravano nel tabellone principale con quarti di finale, semifinali e finale; la squadra vincitrice del torneo otteneva la possibilit\u00e0 di sfidare, in gara unica, i campioni del . A vincere furono proprio i canadesi, davanti alla Germania, campione d'Europa, e alla Svizzera.\nCampionato europeo.\nIl torneo fu valido anche per il 15\u00ba campionato europeo e venne utilizzata la graduatoria finale del campionato mondiale per determinare le posizioni in classifica; escluso il Canada quindi la vittoria and\u00f2 per la prima volta alla , giunta seconda."}
{"id": "2345153", "revid": "986213", "url": "https://it.wikipedia.org/wiki?curid=2345153", "title": "Enrico Nassau d'Auverquerque, I conte di Grantham", "text": "Biografia.\nNacque a L'Aia dal generale olandese Enrico Nassau, Lord Auverquerque (noto in Inghilterra come \"Lord Overkirk\") e da sua moglie Frances van Aerssen e venne battezzato il 30 maggio 1673. Il 12 gennaio 1697, spos\u00f2 Henrietta Butler, figlia di conte di Ossory e sorella di II duca di Ormonde. Nel 1698, quando era ancora in vita suo padre, venne creato I conte di Grantham, visconte Boston e barone Alford, da Guglielmo III.\nNonostante Grantham avesse sposato la sorella di uno dei pi\u00f9 noti partecipanti all'insurrezione giacobita, Giorgio I lo nomin\u00f2 Lord Ciambellano della casa della principessa di Galles nel 1717, e Grantham mantenne il suo incarico quando il principe di Galles succedette a Giorgio II nel 1727 e la principessa divenne la regina Carolina. Rimase il suo Lord Chamberlain fino alla morte avvenuta nel 1737.\nGrantham, in seguito, avvi\u00f2 un progetto per creare, a Londra, un orfanotrofio per i bambini abbandonati, il primo del genere in Gran Bretagna. L'ente fu noto come \"Foundling Hospital\" e ricevette l'approvazione reale il 17 ottobre 1739. Lord Grantham fu il suo primo Governatore.\nLord e Lady Grantham ebbero cinque figli, dei quali soltanto due ragazze raggiunsero l'et\u00e0 adulta. La maggiore, Lady Frances, spos\u00f2 il capitano (successivamente divenuto tenente colonnello) William Elliot of Wells, mentre la sorella minore, Lady Henrietta, spos\u00f2 William Clavering-Cowper, II conte Cowper.\nGrantham possedette una casa in \"Albemarle Street\", Westminster che fa oggi parte del demanio delle Royal Institution, ed una casa di campagna a Chiswick, chiamata \"Grove Park\".\nLord Grantham mor\u00ec il 5 dicembre 1754 e venne sepolto, una settimana pi\u00f9 tardi, a \"St James's Church\" \"Piccadilly\", Westminster."}
{"id": "2345154", "revid": "809148", "url": "https://it.wikipedia.org/wiki?curid=2345154", "title": "Flusso potenziale", "text": "In fluidodinamica, la teoria del flusso potenziale descrive il campo della velocit\u00e0 come gradiente di una funzione scalare detta \"potenziale\". Di conseguenza, un flusso potenziale \u00e8 caratterizzato da un campo di velocit\u00e0 irrotazionale, il quale \u00e8 una valida approssimazione per diverse applicazioni, sia in condizioni stazionarie che non stazionarie. L'irrotazionalit\u00e0 di un flusso potenziale \u00e8 dovuta al fatto che il rotore di un gradiente \u00e8 sempre nullo.\nNel caso di un flusso incomprimibile (in molti testi tecnici \u00e8 riportata anche la dizione \"incompressibile\"), il potenziale soddisfa l'equazione di Laplace. D'altra parte la teoria potenziale \u00e8 stata anche impiegata per descrivere flussi compressibili. L'approccio pu\u00f2 inoltre modellare sia flussi stazionari che instazionari.\nApplicazioni della schematizzazione di flusso potenziale sono ad esempio: flussi esterni su superfici aerodinamiche, onde marine e flussi di falde acquifere. Per flussi (o zone di flusso) con marcati effetti vorticosi, l'approssimazione di flusso potenziale non \u00e8 applicabile.\nCaratteristiche ed applicazioni.\nDescrizione e caratteristiche.\nIn fluidodinamica, un flusso potenziale \u00e8 descritto per mezzo di una funzione potenziale \"\u03c6\", funzione delle coordinate spaziali e del tempo. La velocit\u00e0 del flusso formula_1 \u00e8 per definizione posta uguale al gradiente del potenziale \"\u03c6\":\nIn alcuni casi viene impiegata la definizione\ncon il segno meno. Dal calcolo vettoriale \u00e8 noto che il rotore di un gradiente \u00e8 nullo:\ne di conseguenza la vorticit\u00e0 \u00e8 nulla:\nCi\u00f2 implica che il flusso potenziale \u00e8 un flusso irrotazionale. Ci\u00f2 ha conseguenze dirette per l'applicabilit\u00e0 del metodo. Infatti in regioni di flusso dove la vorticit\u00e0 \u00e8 normalmente non trascurabile, come in una scia, un ricircolo o all'interno dello strato limite, la teoria del flusso potenziale non \u00e8 in grado di rappresentare il flusso con sufficiente accuratezza. Malgrado ci\u00f2, in molte applicazioni vi sono sufficienti porzioni di flusso dove l'assunzione di flusso irrotazionale \u00e8 verosimile, come in alcune applicazioni di aerodinamica, di idraulica o di acustica.\nFlusso incomprimibile.\nNel caso di un flusso incomprimibile \u2014 come ad esempio un flusso di un liquido o un gas a basso numero di Mach \u2014 la velocit\u00e0 possiede divergenza nulla:\ndove il punto indica l'operazione di prodotto scalare. Di conseguenza, il potenziale \"\u03c6\" deve soddisfare l'equazione di Laplace\ndove formula_8 \u00e8 l'operatore di Laplace (o Laplaciano). In questo caso il flusso pu\u00f2 essere determinato completamente dalla sua cinematica: l'assunzione di irrotazionalit\u00e0 e di divergenza nulla. La dinamica pu\u00f2 essere valutata conseguentemente, se si \u00e8 interessati al campo di pressione, come per esempio nello studio di superfici aerodinamiche, utilizzando il principio di Bernoulli.\nIn un flusso bidimensionale (nel quale cio\u00e8 gli effetti della terza dimensione sono trascurabili) il flusso potenziale si riduce ad un sistema molto semplice.\nFlusso comprimibile.\nLa teoria del flusso potenziale pu\u00f2 anche essere impiegata per modellare un flusso comprimibile come, ad esempio, un flusso d'aria che si avvicini a Mach 0,3 (gli effetti di comprimibilit\u00e0 tendono a diventare sempre meno trascurabili all'aumentare del numero di Mach). L'equazione completa del potenziale compressibile \u00e8\ndove \"x\" \u00e8 la direzione del flusso indisturbato; con \"Ma\" si \u00e8 indicato per brevit\u00e0 il numero di Mach e con le derivate parziali:\ne dove con \"a\" si \u00e8 indicata la velocit\u00e0 del suono locale. La velocit\u00e0 del flusso \u00e8 posta uguale a \u2207\"\u03a6\", per definizione di potenziale \"\u03a6\". Questa equazione \u00e8 valida per flussi subsonici, transonici e supersonici irrotazionali, per qualsiasi angolo d'attacco.\nNel caso di flussi subsonici o supersonici (quindi non transonici o ipersonici) e a piccoli angoli d'attacco e corpi sottili, \u00e8 possibile semplificare quest'equazione suddividendo il potenziale in una componente dovuta alla velocit\u00e0 del flusso indisturbato \"x\u221e\", nella direzione del moto, e una piccola perturbazione \u2207\"\u03c6\":\nIntroducendo questa semplificazione nell'equazione completa, si perviene all'equazione linearizzata del potenziale compressibile:\ndove con \"Ma\u221e\"\u00a0=\u00a0\"x\u221e\"\u00a0/\u00a0\"a\u221e\" si \u00e8 indicato il numero di Mach della corrente indisturbata. Questa equazione linearizzata \u00e8 molto pi\u00f9 semplice da risolvere rispetto a quella completa: pu\u00f2 infatti essere ricondotta all'equazione di Laplace tramite un cambio di variabili."}
{"id": "2345157", "revid": "770813", "url": "https://it.wikipedia.org/wiki?curid=2345157", "title": "Fuerza A\u00e9rea de Chile", "text": "La Fuerza A\u00e9rea de Chile, spesso abbreviata in FACh, \u00e8 l'attuale aeronautica militare del Cile e parte integrante delle forze armate cilene.\nStoria.\nIl 20 dicembre 1920 il tenente colonnello Pedro Pablo Dartnell, fond\u00f2 il Servicio de Aviaci\u00f3n Militar de Chile. A questo primo nucleo si aggiunse nel 1913 una vera e propria scuola per piloti (infatti prima di allora l'addestramento veniva effettuato in Francia). Nel 1930 gli elementi dell'allora esistente vennero riuniti all'interno del neonato \"Subsecretaria de Aviaci\u00f3n\".\nLa struttura dell'attuale Fuerza A\u00e9rea de Chile divenne visibile a partire dal 1945, anno in cui venne creato il \"Grupo de Transporte No.1\", equipaggiato con due Beechcraft 18 ed un T-6 Texan e di stanza nella zona di Los Cerillos. Dopo la Seconda guerra mondiale il Cile ricevette nuovi aerei sia dagli USA che dall'Europa.\nIndustria aeronautica.\nIl Cile ha anche una propria industria aeronautica, la \"ENAER\", che ha prodotto, ad esempio, l'aereo da addestramento T-35 Pill\u00e1n, che ha riscontrato anche un certo successo nelle esportazioni; L\"ENAER\" ha anche assemblato il caccia spagnolo CASA C-101 Aviojet. Inoltre circolano voci riguardo a delle trattative tra l\"ENAER\" e la brasiliana Embraer per la realizzazione del primo caccia interamente prodotto in Sud America.\nGli F-16 della FACh.\nL'acquisizione dell'F-16 da parte della FACh \u00e8 iniziata il 27 dicembre 2000, quando il governo cileno decise di acquistare 10 F-16C/D Block 50 di nuova costruzione dalla Lockheed Martin, nell'ambito del programma \"Peace Puma\". L'accordo che verteva sulla consegna di 6 F-16C monoposto e 4 F-16D biposto, fu firmato il 2 febbraio 2002. Il primo aereo fu presentato alla stampa il 14 aprile 2005 ed ha iniziato a volare dalla Base Aerea di Edwards nel giugno 2005, mentre l'avvio delle consegne si \u00e8 avuto nel 2007.\nNel novembre 2004, la FACh era ansiosa di sostituire con urgenza la sua flotta di veterani Mirage 50 e Mirage 5M, i cui costi di manutenzione erano diventati alti e in crescita, con le parti di ricambio sempre pi\u00f9 difficili da ottenere. Vista la necessit\u00e0 di un successore da ottenere in breve tempo, ha avviato trattative con il governo olandese per comprare un lotto di 18 F-16 ex RNAF aggiornati con il programma di aggiornamento di mezza vita MLU (Mid Life Updated). \nDopo aver chiuso la base aerea di Twente nel 2004 e aver sciolto il 315\u00b0 squadron, i Paesi Bassi decisero di mettere in vendita i loro cacciabomdardieri in surplus. Tenendo conto che questi velivoli erano conformi alle specifiche cilene, iniziarono le trattative con il governo olandese per l'eventuale acquisto, che si conclusero nell'ottobre 2005, dopo aver deciso di acquisire 11 F-16AM monoposto e 7 F-16BM biposto, tutti sottoposti all'aggiornamento MLU, che furono consegnati tra l'agosto 2006 e il settembre 2007. \nDi conseguenza, un nuovo squadron F-16 fu formato dopo che i Mirage furono ritirati.\nPrima della consegna, gli F-16 sono stati modificato, smontando il carrello di atterraggio per effettuare una revisione completa e l'installazione di nuovo software nell'aereo, qualcosa di necessario, perch\u00e9 gli Stati Uniti non concessero la fornitura dell'originale ai cileni. Infine, il meccanismo di frenata francese fu sostituito dall'originale, ma vecchio, americano. In preparazione della consegna degli F-16 MLU, i piloti e i tecnici per la manutenzione hanno frequentato un corso di dieci mesi nei Paesi Bassi con l'RNAF, al fine di prepararli e qualificarli nella gestione del velivolo.\nIn totale, otto gruppi con 75 studenti sono stati istruiti nelle seguenti specializzazioni: Manutenzione in linea, Avionica, Tecnico delle armi, Meccanica dei motori e Specialista di sicurezza in Volo. La formazione \u00e8 stata divisa in una parte teorica a Hoogerheide (Olanda), a cura della RNAF; e una pratica alla World Class Aviation Academy (WCAA), completando la formazione dei 75 allievi.\nPrimo accordo.\nPrima della consegna, il 4 settembre 2006, un C-130H atterr\u00f2 a Twente per prendere un certo numero di seggiolini eiettabili che erano inclusi nell'accordo. Un altro aereo da trasporto, un Ilyushin Il-76 della Volga Air, fu noleggiato per spostare il resto delle parti di ricambio. Alle 09:00 di quel giorno, il primo F-16 decoll\u00f2 e fu rifornito da un trireattore autocisterna della petroliera K(D)C-10 sulla Francia, diretto alla base aerea di Gando in Gran Canaria.\nIl secondo lotto di quattro velivoli, di cui due serviti come sostituti, decoll\u00f2 da Twente alle 13:00, essendo rifornito dal K(D)C-10 mentre si recava a Gando. Dopo essersi fermati per la notte, partirono per l'aeroporto Gilberto Freyre (Recife), in Brasile, dove avrebbero fatto rifornimento. Quando i velivoli raggiunsero Cerro Moreno (Cile), le insegne ed i numeri seriali olandesi in adesivi, che erano apposti su qurlli cileni, furono rimossi ed i velivoli furono ufficialmente accettati dalla FACh.\nI velivoli consegnati in questo primo lotto erano:\nLa partenza del secondo lotto fu pianificata per il 5 marzo 2007, ma fu annullata perch\u00e9 i KDC-10 non erano entrambi disponibili per quella data. Il volo fu posticipato di 48 ore, perch\u00e9 uno dei tanker era a terra e l'altro era assegnato alle operazioni in Afghanistan. Ci\u00f2 port\u00f2 allo spostamento della partenza al 5 aprile. \nAlle 10:00, ora locale, i 6 F-16 partirono per Gando, dove sarebbero rimasti al massimo per due giorni. Il gruppo di velivoli us\u00f2 le stesse tappe del lotto precedente, facendo scalo per il carburante in Brasile prima di arrivare in Cile. I due aerei sostitutivi, ]-360 e ]-650, hanno raggiunto Gando Via Monte Real, poich\u00e9 la capacit\u00e0 di rifornimento massima del K(D)C-10 era per sei aerei. I due velivoli di riserva hanno seguito lo stesso percorso fino a Twente il 10 aprile. \nI velivoli inclusi nel secondo lotto erano:\nLa partenza del terzo gruppo di velivoli fu programmata per il 3 giugno 2007, lasciando Twente alle 09:53 ora locale con il K(D)C-10, che era gi\u00e0 su Bruxelles in attesa di rifornire i sei F-16 diretti in Spagna, via Reims. Uno di questi, il ]-622, ebbe dei problemi tecnici e il pilota decise per precauzione di atterrare presso la base aerea di Torrejon de Ardoz (Madrid). Dopo che il problema fu risolto, decoll\u00f2 nel tardo pomeriggio, unendosi agli altri cinque velivoli a Gando. \nI velivoli inclusi nel terzo lotto erano:\nSecondo accordo.\nNel 2008, un altro lotto di 18 F-16 fu venduto al Cile. Il 25 maggio 2009, l'ordine fu confermato dal Ministero della Difesa del paese europeo per la creazione di un'altra squadron, nell'ottica della sostituzione del vecchio F-5. Questo secondo lotto di F-16 acquistati comprendeva aerei ritirati dal servizio prematuramente a seguito dei tagli alla Difesa olandese decisi nel 2006. Le nuove consegne di F-16 MLU in eccedenza al Cile iniziarono il 1 giugno 2010, con il primo lotto di aerei che lasci\u00f2 l'Olanda il 5 novembre 2010.\nIl secondo lotto consisteva anche di una mezza dozzina di dispositivi, resi disponibili dalla Base Aerea Volkel, dalla quale partirono il 6 aprile 2011. Un aereo appartenente a questo lotto a causa di problemi tecnici fu costretto a partire solo il 30 agosto.\nLa consegna del quarto lotto al Cile \u00e8 avvenuta dalla base aerea di Leeuwarden, il 4 novembre 2010. Gli aerei seguirono lo stesso percorso utilizzato dai velivoli del primo accordo e, poich\u00e9 nessuno present\u00f2 problemi tecnici, il trasferimento and\u00f2 secondo i piani.\nI velivoli inclusi in questo lotto erano:\nTra i cacciabombardieri che avevano lasciato la base aerea di Leeuwarden, fu incluso anche il ]-255 che, trasportato in Cile via nave, venne utilizzato per l'addestramento a terra. Il quinto gruppo \u00e8 stato il primo a essere consegnato dalla base aerea di Volkel. Nelle prime ore del mattino gli F-16 decollarono, ma uno, il J-627, ebbe problemi e ritorn\u00f2 indietro. Di conseguenza, il giorno dopo, il J-058 part\u00ec per Gando per unirsi agli altri cinque, mentre l'aereo danneggiato fu riparato e consegnato nel sesto e ultimo lotto. \nI velivoli inclusi in questo lotto erano:\nIl sesto lotto di cinque F-16 lasci\u00f2 Volkel il 29 agosto 2011, alle ore 10:00 locali diretto a Gran Canaria. Il ]-627 ebbe di nuovo problemi tecnici, questa volta durante l'avvio, e part\u00ec il giorno dopo per unirsi agli altri aerei gi\u00e0 a Gando. Uno dei dispositivi inclusi, il J-640, fu danneggiato senza possibilit\u00e0 di essere riparato in quanto tocco terra con la pancia a Charleroi, dove fu costretto a subire un delicato intervento di manutenzione dalla SABCA e, di conseguenza, fu sostituito da un altro aereo. Tutti gli aerei del sesto lotto portavano un adesivo del programma Pace Amstel II, con il ]-875 che portava un disegno speciale sulla coda, su cui c'era scritto il motto \"Chile II, lo abbiamo fatto di nuovo\".\nCon le ultime consegne, il totale di F-16 MLU della RNAF annoverati nell'inventario cileno \u00e8 di 36 velivoli, 29 dei quali monoposto F-16AM e 7 biposto F-16BM.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2345158", "revid": "43530", "url": "https://it.wikipedia.org/wiki?curid=2345158", "title": "Watermarking", "text": ""}
{"id": "2345161", "revid": "547992", "url": "https://it.wikipedia.org/wiki?curid=2345161", "title": "Gianna Paola Scaffidi", "text": "Biografia.\nAttrice di teatro, cinema e televisione, \u00e8 una delle protagoniste della serie televisiva \"Orgoglio\". Nel 2004 interpreta il ruolo della madre di \"Step\" nel film \"Tre metri sopra il cielo\". Sempre nel 2004 \u00e8 la moglie separata del protagonista \"Titta di Girolamo\" nel film \"Le conseguenze dell'amore\" di Paolo Sorrentino. Nel 2005 partecipa al telefilm \"Provaci ancora prof!\", ideato e diretto da Rossella Izzo, mentre nel 2007 fa parte del cast del serial televisivo della Rai \"Incantesimo 9\", dove interpreta \"Rebecca Mauri\"."}
{"id": "2345163", "revid": "729019", "url": "https://it.wikipedia.org/wiki?curid=2345163", "title": "Ferrovia Cosenza-Sibari", "text": "La ferrovia Cosenza-Sibari \u00e8 un'importante linea ferroviaria calabrese di RFI di collegamento trasversale tra la ferrovia Jonica e la citt\u00e0 di Cosenza e, tramite la nuova linea per Paola, con la Tirrenica Meridionale.\nStoria.\nLa linea \u00e8 una tra le pi\u00f9 antiche della regione; la sua realizzazione infatti precede la stessa \"Tirrenica\".\nLa linea aveva lo scopo di togliere dall'isolamento la citt\u00e0 Cosenza e l'area silana e della valle del Crati collegandole per mezzo della realizzanda linea per Taranto ai mercati del nord Italia; faceva parte di quelle ferrovie \"Calabro-Sicule\" che avrebbe dovuto realizzare la Societ\u00e0 Vittorio Emanuele ma in seguito al suo fallimento, nel 1872, venne iniziata e completata dalla Societ\u00e0 Italiana per le strade ferrate meridionali dietro incarico avuto dal governo. Il 16 novembre 1876 infatti la stazione di Sibari, posta sulla \"Jonica\" divenne stazione di diramazione in seguito all'apertura del tratto di collegamento con la Stazione di Spezzano Albanese. (Da tale stazione poi, nel 1915, venne realizzato il congiungimento con Castrovillari mediante la linea a scartamento ridotto delle Ferrovie Calabro Lucane che partiva dalla stazione comune di Spezzano Albanese con un tratto di qualche km a doppio scartamento). Dal 5 maggio 1877 Spezzano venne collegato a Majolungo con 11\u00a0km di linea ferrata, mentre il 16 luglio 1877 venivano aperti 33\u00a0km di tracciato da Cosenza a Frassia e infine il 18 gennaio 1879 con l'ultimo tratto, di 9\u00a0km da Majolungo a Frassia, il pi\u00f9 difficile a causa dello scavo di una galleria in ascesa dalla vallata del Crati verso San Marco Roggiano veniva completata l'intera linea. \nQuando venne progettata si prevedeva la prosecuzione da Cosenza verso il sud, lungo la valle del Savuto, fino a raggiungere il mare nei pressi di Nocera Terinese seguendo un percorso alquanto simile a quello dell'autostrada Salerno Reggio-Calabria. Questo tratto, previsto anche dalla del 1879, non venne realizzato e si prefer\u00ec in seguito il solo collegamento con Paola che, essendo a cremagliera e quindi a bassissima potenzialit\u00e0 di trasporto, non rappresent\u00f2 mai un reale mezzo di sviluppo del traffico merci dell'area silana.\nLa linea venne esercita inizialmente con trazione a vapore, poi alla fine degli anni trenta vennero immesse in servizio automotrici che abbreviarono i tempi di percorrenza. Alla fine degli anni sessanta vennero assegnate al Deposito Locomotive di Cosenza alcune Locomotive diesel D.341 che sostituirono le locomotive a vapore nei servizi viaggiatori. Il traffico si mantenne modesto fino all'apertura della nuova linea per Paola:\nla nuova stazione di Cosenza apr\u00ec all'esercizio il 31 maggio 1987 e i servizi con l'attivazione dell'orario estivo. La nuova linea attivava, attraverso la Galleria Santomarco, anche il collegamento costiero tirrenico verso sud in direzione della Stazione di San Lucido e il collegamento verso nord a Paola. In seguito alla elettrificazione dell'intera tratta negli anni novanta la linea ha assunto finalmente un ruolo importante di collegamento ferroviario tra Calabria e Sicilia e la direttrice adriatica.\nL'11 aprile 2001 venne attivata la variante di tracciato fra le stazioni di San Marco e Mongrassano.\nIl 12 dicembre 2010 le stazioni di Acri-Bisignano-Luzzi, Cassano allo Jonio e Montalto-Rose vennero declassate a posti di movimento.\nCaratteristiche.\nLa ferrovia Cosenza-Sibari venne costruita a semplice binario ed esercita con trazione a vapore. Fino agli anni ottanta ebbe anche un tratto a doppio scartamento in comune con le Ferrovie Calabro Lucane da Spezzano Albanese a \"Bivio Castrovillari\". ma non venne mai realizzata una diramazione FCL per Salina di Lungro.\nRecentemente \u00e8 stata riammodernata con sostituzione di binari e traverse, con eliminazione del doppio scartamento, e conseguente aumento del carico assiale ammesso. Oggi \u00e8 una linea RFI a semplice binario elettrificata a corrente continua a 3000 volt. In prossimit\u00e0 della Stazione di Castiglione Cosentino si biforca permettendo il collegamento diretto con la Ferrovia Paola-Cosenza e la Tirrenica. Sono state eseguite anche delle varianti di tracciato per adeguare la tratta a maggiore acclivit\u00e0. Il tratto terminale tra Castiglione e Cosenza \u00e8 a doppio binario."}
{"id": "2345165", "revid": "273939", "url": "https://it.wikipedia.org/wiki?curid=2345165", "title": "Aeronautica militare cilena", "text": ""}
{"id": "2345168", "revid": "273939", "url": "https://it.wikipedia.org/wiki?curid=2345168", "title": "Chilean Air Force", "text": ""}
{"id": "2345172", "revid": "273939", "url": "https://it.wikipedia.org/wiki?curid=2345172", "title": "FACh", "text": ""}
{"id": "2345177", "revid": "767487", "url": "https://it.wikipedia.org/wiki?curid=2345177", "title": "Muse Sick-n-Hour Mess Age", "text": "Muse Sick-n-Hour Mess Age \u00e8 il quinto album in studio del gruppo hip hop statunitense Public Enemy pubblicato dalla Def Jam Recordings nel 1994."}
{"id": "2345181", "revid": "205250", "url": "https://it.wikipedia.org/wiki?curid=2345181", "title": "Alvin M. Weinberg", "text": "Biografia.\nSi trasfer\u00ec nella cittadina del Tennessee nel 1945 e l\u00ec rimase fino alla morte, nel 2006.\nPrimi anni a Chicago.\nConsegue il suo dottorato di ricerca all'Universit\u00e0 di Chicago nel 1939. Successivamente lavora nel laboratorio metallurgico dell'Universit\u00e0 di Chicago, sino allo scoppio della guerra.\nIl lavoro a Oak Ridge.\nWeinberg \u00e8 direttore della divisione di fisica del Laboratorio Nazionale di Oak Ridge dal 1945 al 1948, anno in cui viene nominato Direttore di Ricerca. Ottiene la promozione alla direzione generale del laboratorio nel 1955 e ricopre il ruolo fino al 1973. \nDurante la carica di Weinberg come direttore, la Divisione di Biologia dell'ORNL cresce di dimensioni sino a diventare la pi\u00f9 grande del laboratorio, di cinque volte pi\u00f9 estesa di ogni altra divisione futura. Si compiono ricerche sugli effetti di radiazioni ionizzanti su esseri viventi, sviluppando anche metodi di contrasto agli effetti dannosi delle radiazioni, come il trapianto di midollo spinale. \nNel 1958 pubblica \"Fluid Fuel Reactors\", un denso resoconto in 978 pagine delle ricerche condotte da un \"team\", da lui stesso guidato, presso l'Oak Ridge National Lab. Le ricerche riguardavano l'applicazione dell'elemento Torio per la produzione di energia nucleare. Questo elemento rilascia una quantit\u00e0 ridotta di scorie, che hanno bisogno di essere stoccate solo per poche centinaia di anni, a differenza di altri combustibili nucleari che decadono dopo centinaia di migliaia di anni. \nNegli anni 60' Weinberg intraprende anche nuovi progetti per l'ORNL, come l'utilizzo di energia nucleare per dissalare l'acqua marina. Arruola Philip Hammond dal Los Alamos National Laboratory per raggiungere l'obiettivo; nel 1970 avvia il primo grande progetto di ecologia negli Stati Uniti: la National Science Foundation.\nRiconoscimenti.\nNel 1980 il Dipartimento dell'Energia degli Stati Uniti d'America gli riconosce il Premio Fermi."}
{"id": "2345183", "revid": "125964861", "url": "https://it.wikipedia.org/wiki?curid=2345183", "title": "Ecomoda", "text": "Ecomoda \u00e8 una telenovela colombiana prodotta dalla RCN nel 2001 e 2002. \u00c8 il seguito della celebre telenovela \"Betty la fea\".\nHa fatto il suo debutto sugli schermi italiani il 2 ottobre 2005, andando in onda sulla rete satellitare Mediaset Happy Channel il luned\u00ec in prima serata (e in replica il sabato nella fascia preserale) in puntate riassemblate da 120 minuti ciascuna. Successivamente, \u00e8 stato riproposto da una grande quantit\u00e0 di emittenti locali che avevano precedentemente proposto il prequel e, per la televisione satellitare, da Lady Channel.\nNel 2013, con l'arrivo del digitale terrestre in Italia, viene riproposto da Vero Capri; all'inizio del 2014 viene inoltre riproposto anche da Rai Premium.\nTrama.\nLa storia si apre a Buenos Aires, dove Mario Calder\u00f3n incontra ad una festa l'affascinante messicana Gabriella Garza, alta dirigente dell'azienda di moda \"Fashion Group\". \nLa donna \u00e8 ammirata dalla buona qualit\u00e0 degli abiti di Mario, che provengono dall'\u201cEcomoda\u201d e propone quindi una societ\u00e0 d'affari tra quest'ultima e il Fashion Group. \nMario contatta Armando Mendoza, ora vicepresidente di Ecomoda e marito di Betty che ha invece assunto la presidenza. Quest'ultima, nonostante sia interessata alla proposta, non \u00e8 affatto felice di rivedere Calder\u00f3n per via di quanto accaduto nella precedente telenovela \"Betty la fea\".\nAlcuni giorni dopo, Daniele Valencia convoca una riunione per proporre il licenziamento di alcuni impiegati a causa della crisi che Ecomoda sta attraversando.\nLe segretarie della \"banda delle racchie\" sentono discutere gli esecutivi e credendo di essere ormai licenziate, decidono di passare una serata mondana impossessandosi degli inviti per una sfilata destinati ai loro capi e spacciandosi per loro. All'evento la banda incontra la signora Garza accompagnata dal collega Kenneth Johnson; Gabriella, credendo di trovarsi di fronte ai dirigenti dell'\"Ecomoda\" fissa un appuntamento per la mattina dopo.\nAlla banda non resta che inscenare un appuntamento di lavoro. Il piano sembra funzionare ma quando Gabriella e Kenneth stanno per andarsene tornano i veri dirigenti. Alla fine, nonostante l'indignazione degli ospiti, tutto si conclude per il meglio e il contratto viene firmato.\nCalder\u00f2n propone di festeggiare a cena fuori ma Betty declina a causa della forte antipatia che prova per lui.\nAlla cena partecipano solo Gabriella, Armando e Mario che al ristorante incontra una sua amante.\nDopo due ore Mario chiede in prestito la macchina ad Armando e si dirige in un motel insieme alla ragazza, ma per strada fa un incidente e danneggia l'automobile. Quindi a causa dell'incidente Armando torna a casa alle tre della notte e Betty ne \u00e8 molto scocciata.\nDopo circa due mesi a Bogot\u00e0 \u00e8 la festa degli uomini, cos\u00ec Armando, Mario, Nicola Mora, Kenneth Johnson, Guti\u00e9rrez e Freddy (il fattorino dell'azienda) decidono di andare in un locale e all'uscita da esso incontrano delle donne che li narcotizzano, li chiudono in una casa, li spogliano e li derubano.\nLa mattina dopo chiamano le proprie mogli e per spiegare loro l'accaduto ma gli raccontano che si trattava di uomini e non di donne. Ma poco dopo apprendono dal telegiornale che dei furti uguali erano stati commessi da donne e cos\u00ec gli uomini confessano.\nAlcuni mesi dopo il \"Fashion Group\" richiede all'\"Ecomoda\" un progetto di commercio e Armando e Betty ne presentano uno ciascuno, ma per paura che quello di Armando sia peggiore li scambia per evitargli una delusione, ma alla fine vince proprio quello di Armando, e cos\u00ec Betty gli racconta la verit\u00e0 e allora tutti insieme, impiegati e dirigenti, brindano al meraviglioso futuro che attende l'azienda."}
{"id": "2345186", "revid": "729019", "url": "https://it.wikipedia.org/wiki?curid=2345186", "title": "Campionato europeo di hockey su ghiaccio 1912", "text": "Il 3\u00ba campionato europeo di hockey su ghiaccio si \u00e8 svolto a Praga, in Boemia, allora parte dell'Austria-Ungheria, tra il 2 ed il 4 febbraio 1912. L'attenzione per il campionato fu enorme, tanto che a vedere gli incontri della squadra di casa si registrarono circa 5.000 spettatori.\nSolo tre furono le compagini iscritte: , e . La partecipazione della squadra austriaca, alla sua prima apparizione, fu il motivo per cui questo europeo venne annullato.\nLa federazione austriaca, infatti, aveva fatto domanda per entrare nella IIHF il 12 gennaio 1912, e la domanda fu ufficialmente accolta il 18 marzo. Questo significava che, al momento della disputa dell'europeo, l'Austria non era un membro della federazione internazionale, la quale, durante la seduta del 22 e 23 marzo successivi a Bruxelles decise per l'annullamento a posteriori del torneo.\nPartite.\nClassifica finale.\nCampione d'Europa 1912 (Titolo annullato)\n Boemia"}
{"id": "2345187", "revid": "92723", "url": "https://it.wikipedia.org/wiki?curid=2345187", "title": "Campionato mondiale di scherma 1997", "text": "Il Campionato mondiale di scherma del 1997 si \u00e8 svolto a Citt\u00e0 del Capo in Sudafrica.\nSono stati assegnati 4 titoli femminili e 6 titoli maschili:"}
{"id": "2345188", "revid": "1305772", "url": "https://it.wikipedia.org/wiki?curid=2345188", "title": "Oro bianco", "text": ""}
{"id": "2345196", "revid": "23592876", "url": "https://it.wikipedia.org/wiki?curid=2345196", "title": "J\u00f3nsi Birgisson", "text": ""}
{"id": "2345203", "revid": "110157", "url": "https://it.wikipedia.org/wiki?curid=2345203", "title": "La leggenda del ponte", "text": "La leggenda del ponte \u00e8 un'opera lirica in un atto di Stanislao Giacomantonio, su libretto di Filippo Leonetti.\nTrama.\nNonostante le inimicizie che dividono i loro due paesi di origine confinanti, fra i pastori Floriano e Berta sboccia l'amore.\n\u00c8 la notte della vigilia di Natale, la neve \u00e8 caduta in abbondanza e il gelo ha creato un sottile ponticello di gelo sul torrente, Floriano riesce cos\u00ec a mettere piede in terra nemica ed incontrare segretamente Berta. La gioia dell'incontro \u00e8 turbata per\u00f2 dal pensiero che l'indomani il sole avrebbe sciolto con il suo calore il ponticello e avrebbe impedito ai due di rivedersi.\nTuttavia Floriano confida a Berta di aver interpellato una maga secondo la quale sarebbe sorto magicamente un ponte marmoreo a riunirli per sempre e sarebbe ritornata la pace fra i due paesi. In cambio di ci\u00f2 Berta avrebbe dovuto buttare nel torrente, a mezzanotte, una ciocca di capelli della nonna Angelarosa che sarebbe di conseguenza morta. La giovane \u00e8 combattuta fra l'amore verso Floriano e l'affetto che nutre per la nonna, ma alla fine cede e compie il gesto fatale.\nNell'attimo in cui la ciocca viene gettata nelle acque le sembra di vedere l'immagine della nonna che sorride e tende le braccia per benedirla. Presa dal rimorso e fuori di s\u00e9 Berta le corre incontro precipitando nell'abisso. Floriano, nel tentativo di salvarla, viene pure inghiottito dalle acque. Ed ecco che la nebbia si dirada lasciando intravedere un bellissimo ponte marmoreo."}
{"id": "2345204", "revid": "3831", "url": "https://it.wikipedia.org/wiki?curid=2345204", "title": "Nuovo Palladio", "text": ""}
{"id": "2345209", "revid": "287204", "url": "https://it.wikipedia.org/wiki?curid=2345209", "title": "La voce di Dio", "text": "La voce di Dio \u00e8 un romanzo dello scrittore italiano Marino Moretti scritto e pubblicato nel 1920.\nIl romanzo narra la vicenda di Cristina che, dopo essere rimasta orfana, fa ritorno alla casa natale dove vive ancora l'anziana serva Menga che la ama come una figlia e le dispensa saggi consigli. Ma Cristina, attirata dalla compagnia di persone equivoche, non ascolta i consigli di Menga e si invaghisce di Ciro Buda, un uomo maturo ma ricco di fascino, dal quale avr\u00e0 un figlio."}
{"id": "2345210", "revid": "697352", "url": "https://it.wikipedia.org/wiki?curid=2345210", "title": "Bauzanum", "text": ""}
{"id": "2345212", "revid": "1543377", "url": "https://it.wikipedia.org/wiki?curid=2345212", "title": "Stryker Sulak", "text": "Carriera Universitaria.\nAll'Universit\u00e0 del Missouri, Sulak gioc\u00f2 con la squadra di football dall'ateneo a partire dal 2005.\nNella stagione 2005, Sulak gioc\u00f2 12 partite mettendo a segno 38 tackle, di cui 22 solitari, 4 sack, un passaggio deviato e 3 fumble forzati.\nNella stagione 2006, egli 13 partite compiendo 51 tackle di cui 26 solitari, 2 sack, 5 passaggi deviati, 3 fumble recuperati ed un fumble forzato.\nNella stagione 2007, Sulak ha gioc\u00f2 14 partite mettendo a segno 60 tackle (record personale) di cui 37 solitari, 6 sack, un intercetto da 38 yard, 5 passaggi deviati, 4 fumble forzati (record personale) e un field goal bloccato.\nNella sua ultima stagione egli gioc\u00f2 14 partite facendo registrare 55 tackle di cui 29 solitari, 10,5 sack (record personale), 6 passaggi deviati, un fumble forzato e un field goal bloccato.\nCarriera professionistica.\nDopo esser stato scelto dai Raiders nel draft 2009 venne svincolato il 14 luglio. Il 13 agosto firm\u00f2 con i Green Bay Packers che spostarono il suo ruolo da defensive end a outside linebacker. Il 30 agosto venne svincolato.\nVittorie e premi.\nnessuno"}
{"id": "2345216", "revid": "110157", "url": "https://it.wikipedia.org/wiki?curid=2345216", "title": "Guenda", "text": "Guenda \u00e8 un romanzo dello scrittore italiano Marino Moretti scritto e pubblicato nel 1918.\nIl romanzo narra la vicenda di Guenda che rimane vedova con un bambino, Claudino, e si innamora di Corrado, fidanzato della sorella Lud. Dopo molte indecisioni Guenda accetta un appuntamento ma, proprio quel giorno, viene colpita da un attacco acuto di appendicite che la conduce alla morte."}
{"id": "2345217", "revid": "200568", "url": "https://it.wikipedia.org/wiki?curid=2345217", "title": "Commode", "text": "Una commode \u00e8 un mobile generalmente in legno, di altezza contenuta - quasi una sorta di basso armadio - e a larghi cassetti oppure ad ante progettato per contenere abitualmente della lingerie o della biancheria per la casa o anche oggetti di natura diversa. Si caratterizza talvolta per la struttura tozza e per le gambe in stile rococ\u00f2.\nParola di origine francese per \"comoda, agevole\" probabilmente mutuata dal termine di lingua latina \"commodus\", per contrazione, in Italia, viene anche chiamata com\u00f2. Nella versione ridotta utilizzata spesso a fianco del letto viene detta comodino. In alcune regioni, specialmente in Toscana, viene chiamata cassettone.\nStoria.\nLa \"commode\" ha fatto la sua comparsa in Francia tra i mobili di arredamento alla fine del XVII secolo. Porta il nome attuale a partire dal 1708 ed \u00e8 stata, nella sua forma pi\u00f9 classica, uno fra i mobili maggiormente fabbricati. Il piano di superficie \u00e8 spesso coperto da marmo e il mobile, accostato alla parete, veniva sormontato da un grande specchio con cornice.\nSe di dimensioni contenute, e tali di non impedire il passaggio, veniva posta talvolta in corridoi di congiunzione fra diverse camere. In questo caso il mobile veniva chiamato \"demi commode\". In questa forma ebbe particolare successo al tempo di Luigi XVI di Francia.\nCommode Chippendale.\nCelebri sono le \"commode\" che furono disegnate nel XVIII secolo dall'ebanista e designer inglese Thomas Chippendale, particolarmente quella detta \"di Diana e Minerva\", realizzata nel 1773 per Harewood House, nello West Yorkshire, che si distingue per la particolare sobriet\u00e0 neoclassica delle linee ruotanti intorno ad un originale \"stipo\" concavo centrale affiancato da ante laterali riproducenti, in due tondi, le figure mitologiche di Diana e Minerva.\nAltre \"commode\" celebri sono quelle realizzate da Gilles Joubert e da Roger Vandercruse Lacroix, nel 1769, per Madame Victoire al castello di Compi\u00e8gne, e dallo stesso Joubert per Madame Adelaide a Versailles (1769), conservata al Getty Museum di Los Angeles. Di rilievo anche la \"commode\" - particolarmente ricca e monumentale - ideata da Jean-Henri Riesener, per la camera da letto reale a Versailles (1775) e custodita al museo Cond\u00e9 di Chantilly."}
{"id": "2345220", "revid": "767487", "url": "https://it.wikipedia.org/wiki?curid=2345220", "title": "Brandon Myers", "text": "Carriera professionistica.\nOakland Raiders.\nMyers fu scelto nel corso del sesto giro del Draft 2009 dagli Oakland Raiders. Il 16 luglio firm\u00f2 un contratto quadriennale per un totale di 1,841 milioni di dollari di cui 91.000 di bonus alla firma. Debutt\u00f2 nella NFL l'11 ottobre contro i New York Giants. Il 22 novembre contro i Cincinnati Bengals forz\u00f2 e recuper\u00f2 un fumble su un ritorno di kickoff. Grazie a questo recupero i Raiders realizzarono nell'azione successiva il field goal della vittoria. Chiuse la stagione con 11 partite di cui 2 da titolare.\nNella stagione 2010 trov\u00f2 pi\u00f9 spazio causa l'infortunio del tight end titolare Zach Miller. Il 10 ottobre contro i San Diego Chargers blocc\u00f2 un punt che venne ritornato in touchdown. Fin\u00ec la stagione con 15 partite di cui 3 da titolare.\nIl 20 novembre 2011 contro i Minnesota Vikings forz\u00f2 il suo secondo fumble in carriera su ritorno di kickoff, trasformato successivamente dai Raiders in TD. Concluse la stagione giocando tutte le 16 partite, con 7 partenze da titolare.\nIl 10 settembre 2012, i Raiders debuttarono nella nuova stagione con una sconfitta contro i San Diego Chargers. Myers ricevette 5 passaggi per 65 yard. Il 4 novembre contro i Tampa Bay Buccaneers fece il suo primo TD in carriera, in quella partita ne realizz\u00f2 ben 2 su ricezione, uno di quattro e uno di una iarda. Il 18 dello stesso mese contro i New Orleans Saints realizz\u00f2 il suo terzo TD stagionale su una ricezione di una yard. Il 2 dicembre contro i Cleveland Browns disput\u00f2 una prestazione di alto livello totalizzando 14 ricezioni per 130 yard con un TD da 17 yard. Termin\u00f2 la stagione con 79 ricezioni (per 806 yard) rendendolo il ricevitore pi\u00f9 prolifico dal 2002 e il secondo tight end nella storia dei Raiders dopo Todd Christensen con 92 ricezioni nel 1986.\nNew York Giants.\nIl 16 marzo 2013 dopo esser diventato free agent firm\u00f2 con i New York Giants un contratto quadriennale del valore di 14,25 milioni di dollari (1,5 milioni garantiti) di cui 1,5 milioni di bonus alla firma. Nella settimana 1 Myers ricevette 66 yard e segn\u00f2 un touchdown nella sconfitta contro i Dallas Cowboys.\nTampa Bay Buccaneers.\nL'11 marzo 2014, Myers firm\u00f2 coi Tampa Bay Buccaneers un contratto biennale del valore di 4 milioni di dollari."}
{"id": "2345223", "revid": "1543377", "url": "https://it.wikipedia.org/wiki?curid=2345223", "title": "SWI-Prolog", "text": "SWI-Prolog \u00e8 un'implementazione open source del linguaggio di programmazione Prolog, comunemente usato per applicazioni in ambito di intelligenza artificiale e web semantico.\nMediante questo \"toolkit\" \u00e8 possibile utilizzare diverse cose, tra le quali usare le librerie per la programmazione logica vincolata, multithreading, GUI, interfacciamento a Java, ODBC ed altri, Server web, SGML, RDF. Possiede inoltre alcuni strumenti per lo sviluppo, come un IDE, un debugger ed una documentazione. \u00c8 disponibile per le piattaforme Unix, Windows, e Macintosh.\nSWI-Prolog \u00e8 sotto un continuo sviluppo dal 1987 ed il suo autore principale \u00e8 Jan Wielemaker.\nIl nome SWI deriva da \"Sociaal-Wetenschappelijke Informatica\", il precedente nome del gruppo dell'Universit\u00e0 di Amsterdam dove Wielemaker \u00e8 impiegato. Tuttavia, il nome di questo gruppo \u00e8 cambiato a favore di HCS (\"Human-Computer Studies\")."}
{"id": "2345235", "revid": "36426", "url": "https://it.wikipedia.org/wiki?curid=2345235", "title": "Valle d'Aosta (vino)", "text": "Valle d'Aosta o Vall\u00e9e d'Aoste \u00e8 la denominazione di origine controllata riservata ai vini prodotti in Valle d'Aosta.&lt;br&gt;La denominazione pu\u00f2 essere accompagnata da un'indicazione di vitigno o da una menzione geografica; il disciplinare suddivide le aree viticole in 9 zone, nelle quali vengono prodotti vini differenti.\nZona geografica.\nLa Valle d\u2019Aosta si identifica con il bacino del fiume Dora Baltea fino al comune di Pont-St-Martin. Il fondovalle \u00e8 costituito da pianori di origine alluvionale e da numerose conoidi di deiezione allo sbocco dei torrenti laterali, che risultano essere le aree principalmente interessate dalla coltivazione della vite.\nIl clima \u00e8 di tipo continentale, assai rigido e secco, tipico delle valli alpine interne, fortemente influenzato dalla presenza dei massicci pi\u00f9 alti delle Alpi; le precipitazioni sono scarse (circa 500 mm/anno) e si determinano forti escursioni termiche soprattutto nei mesi di settembre e di ottobre. Il territorio \u00e8 caratterizzato da un elevato grado di insolazione (circa 2200 ore/anno) e la radiazione solare \u00e8 particolarmente favorevole.\nLa produzione vitivinicola \u00e8 fortemente influenzata da fattori antropici, quali i terrazzamenti costruiti nei secoli per acquisire terreni all'agricoltura e la selezione di vitigni autoctoni, quali Mayolet, Fumin,Cornalin, Petit rouge, Premetta,Vuillermin e Pri\u00e9 blanc, e la radicazione locali di altri, come la Petite Arvine, il Nebbiolo e il Moscato bianco. Grande importanza viene data alle forme di allevamento: in molte parti vengono ancora utilizzate le pergole\nPer ragioni soprattutto geografiche e climatiche, pertanto, i vini della Valle d'Aosta sono fortemente caratterizzati\nStoria.\nL'esistenza della vite in Valle d'Aosta risale probabilmente al III millennio a.C., in quanto nell'area megalitica di Saint-Martin-de-Corl\u00e9ans, alla periferia di Aosta, sono stati ritrovati semi di Vitis vinifera. Dopo il VII secolo a.C. giunsero popolazioni celtiche che trasmisero tecniche e conoscenze vitivinicole, tra cui le botti di legno. \nLa presenza della viticoltura in valle \u00e8 testimoniata da torchi e tini trovati in ville rustiche romane soprattutto nella piana di Aosta: lo conferma un brano di Svetonio, citato da un Anonimo nel 1832 in \"Cenni brevissimi sopra i boschi e le selve degli Stati di Terraferma di S.M. il Re di Sardegna\", dove afferma che \nNel corso del Medioevo, in bassa valle inizi\u00f2 la svilupparsi la tecnica di coltivazione con supporti a pertiche, precorritrice della \"t\u00f2pia\", documentata dal XII secolo. \nIl primo vigneto certificato risale all'epoca tardo romana ed era situato nel centro di Aosta; di poco successivi sono i carteggi familiari del feudo di Bard, in cui vengono citate le vigne di Donnas e alcune compravendite e donazioni tra il X e il XIII secolo di vigneti nelle aree ora dedicate alle attuali denominazioni Torrette, Chambave e Donnas. Al 1291 risale la prima citazione di un vino bianco a Morgex e al 1269 del vino di Chambave. Le fonti pi\u00f9 ricche di notizie sono sicuramente i \"Cartolari\" di Sant'Orso, in cui troviamo vigneti a Morgex, Roppo, Pont de Pierre, Montjovet, Monte Arverio (Arvier), Saint-Christophe, Basis, Aymaville, Clapey, Cullat (Verrayes), Veczello, Marcillier e Cly.\nDisciplinare.\nil Valle d'Aosta - Vall\u00e9\u00e8 d'Aoste \u00e8 stato istituito con DPR 08.02.1971 pubblicato sulla Gazzetta Ufficiale n. 142 del 05.06.1971&lt;br&gt; Successivamente \u00e8 stato modificato con \nIndicazione generica.\nValle d'Aosta o Vall\u00e9e d'Aoste.\nL'indicazione generica \u00e8 prevista nell'intera area vitata della regione e prevede la possibilit\u00e0 di indicare il colore del vino:\nIndicazioni aggiuntive.\nAlcune tipologie dei vini \"Valle d'Aosta\" o \"Vall\u00e9e d'Aoste\" possono portare altre indicazioni aggiuntive :\nArea 1.\nLa zona di produzione comprende parte del territorio dei comuni di Donnas, H\u00f4ne, Arnad, Issogne, Champdepraz, Montjovet, Ch\u00e2tillon, Pontey, Chambave, F\u00e9nis, Saint-Marcel, Brissogne, Pollein, Charvensod, Gressan, Joven\u00e7an, Aymavilles, Villeneuve, Introd, Arvier, Avise, Pont Saint-Martin, Perloz, Bard, Verr\u00e8s, Challand-Saint-Victor, Saint-Vincent, Saint-Denis, Verrayes, Nus, Quart, Saint-Christophe, Aosta, Sarre, Saint-Pierre, Saint-Nicolas, La Salle e Morgex.\nM\u00fcller Thurgau.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nDa servire alla temperatura di 8-10 C\u00b0, \u00e8 un ottimo aperitivo, adatto a crostacei, pesce e carni bianche in erbe aromatiche.&lt;br&gt;La versione \"vendemmia tardiva\" produce ottimi risultati con formaggi stagionati e pasticceria secca.\nGamay.\nIl periodo di affinamento deve essere di almeno 5 mesi\nAbbinamenti consigliati.\nVino da tutto pasto, ideale con salumi locali, minestre, zuppe e con la bistecca alla valdostana.\nPinot nero o Pinot noir \"vinificato in rosso\".\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nOttimo con la motsetta, con piatti tipici valdostani, con carni rosse e salumi.\nPinot nero o Pinot noir \"vinificato in bianco\".\nAbbinamenti consigliati.\nVino da aperitivo, si accompagna con la trota di montagna.\nPinot grigio o Pinot gris.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nDa servire freddo 8-10 \u00b0C, \u00e8 ottimo come aperitivo; si pu\u00f2 abbinare con fonduta o antipasti a base di formaggio o di pesce.&lt;br&gt;\nLa versione \"vendemmia tardiva\" si gusta con formaggi stagionati o pasticceria e frutta secca.\nPinot bianco o Pinot blanc.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nPrincipalmente servito con i gnocchi di polenta, il risotto e la Seupa \u00e0 la vapelenentse\nChardonnay.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nDa servire freddo, a 8-10 C\u00b0, \u00e8 un bianco da tutto pasto che regge anche pietanze impegnative.&lt;br&gt;\nCome \"vendemmia tardiva\" \u00e8 vino da meditazione, piacevole con pasticceria, frutta secca e formaggi stagionati ed erborinati.\nMayolet.\nIl periodo di affinamento deve essere di almeno 5 mesi\nAbbinamenti consigliati.\nVino da tutto pasto, eccellente con salumi, zuppe, spuntini e merende.\nMoscato bianco o Muscat petit grain.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.&lt;br&gt;\u00c8 consentita la menzione \"Passito\" o \"Fletr\u00ec\".\nAbbinamenti consigliati.\nLa versione \"passito\" va servita a 14-15 C\u00b0, con pasticceria secca.\u00c8 indicato per la preparazione dello zabaione.\nTraminer aromatico o Gew\u00fcrztraminer.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.&lt;br&gt;\u00c8 consentita la menzione \"Passito\" o \"Fletr\u00ec\".\nAbbinamenti consigliati.\nAccompagna pesce e carni bianche cucinate secondo le ricette speziate della valle.\nGamaret.\nIl periodo di affinamento deve essere di almeno 5 mesi\nVuillermin.\nIl periodo di affinamento deve essere di almeno 5 mesi\nAbbinamenti consigliati.\nSi abbina con lepre in civet e toma al ginepro.\nArea 2a.\nLa zona di produzione comprende parte del territorio dei comuni di Donnas, H\u00f4ne, Arnad, Issogne, Champdepraz, Montjovet, Ch\u00e2tillon, Pontey, Chambave, F\u00e9nis, Saint-Marcel, Brissogne, Pollein, Charvensod, Gressan, Joven\u00e7an, Aymavilles, Villeneuve, Introd, Arvier, Avise, Pont Saint-Martin, Perloz, Bard, Verr\u00e8s, Challand-Saint-Victor, Saint-Vincent, Saint-Denis, Verrayes, Nus, Quart, Saint-Christophe, Aosta, Sarre, Saint-Pierre, Saint-Nicolas.\nPetite Arvine.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.\nAbbinamenti consigliati.\nVa servito freddo, tra gli 8 e i 10 C\u00b0. Si accompagna con antipasti, leggeri spuntini, carni bianche e piatti di pesce.&lt;br&gt;\nCome \"vendemmia tardiva\" \u00e8 abbinato a formaggi stagionati od erborinati con pane nero e miele.\nMerlot.\nIl periodo di affinamento deve essere di almeno 5 mesi\nAbbinamenti consigliati.\nAdatto per tutto pasto, specialmente con insaccati, carni e formaggi locali.\nFumin.\nIl periodo di affinamento deve essere di almeno 5 mesi\nAbbinamenti consigliati.\nCarni rosse, civet e selvaggina, formaggi di lunga stagionatura. Consigliato stappare la bottiglia alcune ore prima e decantare.\nSyrah.\nIl periodo di affinamento deve essere di almeno 5 mesi\nAbbinamenti consigliati.\nCarni rosse e formaggi molto stagionati.\nCornalin.\nIl periodo di affinamento deve essere di almeno 5 mesi\nAbbinamenti consigliati.\nVino da tutto pasto, ideale con gli arrosti, i salumi e i formaggi valdostani.\nArea 2b.\nLa zona di produzione comprende parte del territorio dei comuni di Donnas, Montjovet, Perloz, Bard, \nVerr\u00e8s, Challand-Saint-Victor, Montjovet.\nNebbiolo.\nIl periodo di affinamento deve essere di almeno 5 mesi\nAbbinamenti consigliati.\nCorposo rosso da tutto pasto che ben si adatta a insaccati, carni e formaggi locali.\nArea 2c.\nLa zona di produzione comprende parte del territorio dei comuni di Ch\u00e2tillon, Pontey, Chambave, F\u00e9nis, Saint-Marcel, Brissogne, Pollein, Charvensod, Gressan, Joven\u00e7an, Aymavilles, Villeneuve, Introd, Arvier, Avise, Saint-Vincent, Saint-Denis, Verrayes, Nus, Quart, Saint-Christophe, Aosta, Sarre, Saint-Pierre, Villeneuve\nPetit Rouge.\nIl periodo di affinamento deve essere di almeno 5 mesi\nAbbinamenti consigliati.\nUsato a tutto pasto, valorizza tutte le pietanze locali di carne e formaggi.\nPr\u00ebmetta.\nAbbinamenti consigliati.\nSeupa Vapelenentse, Seupetta di Cogne e altre zuppe.\nConsigliato un breve affinamento per arrotondare i tannini.\nArea 3.\nLa zona di produzione comprende i territori nei comuni di Donnas, Pont-Saint-Martin, Perloz e Bard.\nDonnas.\nIl periodo di affinamento deve essere di almeno 24 mesi di cui almeno 10 in botti di legno.&lt;BR&gt;\n\u00c8 consentita la menzione \"Superiore\" o \"Sup\u00e9rieur\" con un titolo alcolometrico minimo di 12,5% vol. e un periodo di affinamento di almeno 30 mesi di cui almeno 12 in botti di legno.\nAbbinamenti consigliati.\nCamoscio e selvaggina da pelo; formaggi di lunga stagionatura.\nStappare la bottiglia e decantare per alcune ore.\nArea 4.\nLa zona di produzione comprende parte del territorio dei comuni di H\u00f4ne, Arnad, Issogne, Champdepraz, Verr\u00e8s, Challand-Saint-Victor, e Montjovet.\nArnad-Montjovet.\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Superiore\" o \"Sup\u00e9rieur\" con 12 mesi di affinamento e un titolo alcolometrico minimo di 12% vol.\nAbbinamenti consigliati.\nCarni, soprattutto capretto e maiale, e tome ben stagionate. Stappare e scaraffare.\nArea 5.\nLa zona di produzione comprende parte del territorio dei comuni di Ch\u00e2tillon, Pontey, Chambave, Montjovet, Saint-Vincent, Saint-Denis, Verrayes.\nChambave.\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Superiore\" o \"Sup\u00e9rieur\" con 8 mesi di affinamento e un titolo alcolometrico minimo di 12% vol.\nAbbinamenti consigliati.\nVino da tutto pasto, si abbina con salumi locali, zuppe, carni in umido, specialmente con la \"carbonade\".\nChambave Moscato o Chambave Muscat.\n\u00c8 consentita la menzione \"Passito\" o \"Fletr\u00ec\".\nAbbinamenti consigliati.\nBevuto solitamente come aperitivo, si lega bene anche con i crostacei e i formaggi locali di media stagionatura. Ideale per la preparazione dello zabaione.&lt;br&gt;\nNella versione \"fl\u00e9tri\" \u00e8 un vino da meditazione, dal profumo intenso con sfumature di miele e confettura; sviluppa ottime armonie con le tegole dolci e la pasticceria secca.\nArea 6.\nLa zona di produzione comprende parte del territorio dei i comuni di F\u00e9nis, Nus, Quart, Saint-Christophe e Aosta.\nNus.\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Superiore\" o \"Sup\u00e9rieur\" con 8 mesi di affinamento e un titolo alcolometrico minimo di 12% vol.\nAbbinamenti consigliati.\nServito a tutto pasto, ottimo con le carni, con motsetta, salumi locali, fontina e pane nero.\nVinificazione in purezza.\nDalle uve Vien de Nus vinificate in purezza si ottiene un vino da bere giovane.\nNus Malvoisie.\n\u00c8 consentita la menzione \"Passito\" o \"Fletr\u00ec\".\nAbbinamenti consigliati.\nAntipasti, primi, carni bianche. Nella versione \"fl\u00e9tri\" ha grande carattere; grazie alla fermentazione lenta e alla maturazione in piccole botti di legno \u00e8 l'ideale con la pasticceria secca.\nArea 7.\nLa zona di produzione comprende parte del territorio dei comuni di Charvensod, Gressan, Joven\u00e7an, Aymavilles, Introd, Quart, Saint-Christophe, Aosta, Sarre, Saint-Pierre e Villeneuve.\nTorrette.\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Superiore\" o \"Sup\u00e9rieur\" con 8 mesi di affinamento e un titolo alcolometrico minimo di 12% vol.\nAbbinamenti consigliati.\nDa tutto pasto, ideale con arrosti, selvaggina, salumi locali e formaggi invecchiati.\nArea 8.\nLa zona di produzione comprende parte del territorio del comune di Arvier\nEnfer d'Arvier.\nIl periodo di affinamento deve essere di almeno 5 mesi&lt;br&gt;\n\u00c8 consentita la menzione \"Superiore\" o \"Sup\u00e9rieur\" con 8 mesi di affinamento e un titolo alcolometrico minimo di 12,5% vol.\nAbbinamenti consigliati.\nL'Enfer d'Arvier si abbina gradevolmente a carni rosse, arrosti, selvaggina, bolliti misti; interessante consumarlo con agnolotti, fonduta, soupe paysanne e formaggi locali.\nArea 9.\nLa zona di produzione comprende parte del territorio dei comuni di Morgex e La Salle.\nI vigneti dell'area sono considerati i pi\u00f9 alti d'Europa, tra 900 e 1300 m di altitudine Poich\u00e9 le condizioni di temperatura e secchezza dell'aria impediscono la proliferazione di malattie crittogamiche, non necessita di importanti trattamenti; neppure la filossera \u00e8 in grado di resistere all'altitudine: per tale ragione le viti sono \"a piede franco\", cio\u00e8 non innestate su portainnesto resistente, caso rarissimo in Europa.\nBlanc de Morgex et de La Salle.\n\u00c8 consentita la menzione \"Vendemmia tardiva\" o \"Vendange tardive\" con affinamento di 6 mesi.&lt;br&gt;\n\u00c8 consentita la menzione \"Spumante\" o \"Mousseaux\" producendolo con il metodo classico nei tipi \"extra brut\", \"brut\", \"sec\" , \"demi-sec\" e \"pas dos\u00e9\" con l\u2019indicazione del tenore zuccherino e il millesimo.&lt;br&gt;\nPu\u00f2 venire prodotto come vino di ghiaccio\nProduttori.\nRoute des Vins - Vall\u00e9e d'Aoste.\n\"Route des Vins\" \u00e8 un marchio nato nel 1988 per volont\u00e0 della Regione Valle d'Aosta in collaborazione con le cantine cooperative del territorio valdostano; dal 2007 si costituisce l'omonima associazione, che riunisce quasi tutte le aziende vitivinicole valdostane, albergatori e ristoranti allo scopo di promuovere e il patrimonio di vini e prodotti tipici della Valle d'Aosta attraverso una \"Strada dei vini\". I soci si impegnano a rispettare uno specifico disciplinare di produzione.\nCantine cooperative.\nLe Cantine sociali valdostane sono sei, distribuite lungo tutta la valle:\nIstituti.\nInstitut Agricole R\u00e9gional, Aosta\nAltri vini.\nAlcuni produttori vinificano uve rare o particolari, che non rientrano nella denominazione di origine controllata, come il Grenache e il Riesling."}
{"id": "2345243", "revid": "599013", "url": "https://it.wikipedia.org/wiki?curid=2345243", "title": "Chiara Negrini", "text": "Gioca nel ruolo di schiacciatrice nella Polisportiva Filottrano Pallavolo.\nCarriera.\nChiara Negrini sin dall'et\u00e0 di sette anni si avvicina alla pallavolo, oltre a praticare danza classica e pattinaggio sul ghiaccio. Nel 1997, scoperta da Luciano Pedull\u00e0, entra a far parte dell', con il ruolo di libero, giocando in serie B1, ottenendo un terzo posto. Nello stesso anno ottiene la convocazione in nazionale anche se un infortunio al quinto metatarso del piede destro la costringe a due mesi di stop.\nNella stagione 1998-99 fa il suo esordio in serie A1 con l'Olimpia Teodora di Ravenna; durante l'estate dopo un breve periodo passato in nazionale ne verr\u00e0 esclusa senza pi\u00f9 essere convocata.\nNella stagione 1999-00 \u00e8 in serie A2 nel Volley Latisana, cambiando ruolo e passando sa libero a schiacciatrice. Nelle stagioni successive, per scelte familiari, gioca in serie B prima con il New Team Volley Castelfidardo e poi nel Robur Tiboni Urbino Volley, con la quale conquista anche una promozione in Serie A2. Nella stagione 2004-05 ritorna a Castelfidardo, nel frattempo anch'esso promosso nella serie cadetta, dove resta per tre stagioni. Nell'estate del 2005 viene convocata nuovamente in nazionale per disputare i XV Giochi del Mediterraneo, dove vince la medaglia di bronzo.\nNella stagione 2007-08 ritorna dopo quasi un decennio in serie A1 con il Giannino Pieralisi Volley di Jesi: nel corso di tre annate passate con il club marchigiano vince un solo trofeo, ossia la Challenge Cup 2008-09.\nNella stagione 2010-11 viene ingaggiata dal GSO Villa Cortese, con la quale vince la Coppa Italia. Dopo un periodo di inattivit\u00e0 legato ad una gravidanza, nella stagione 2012-13 torna in campo vestendo la maglia del Robur Tiboni Urbino Volley, dove resta per due annate, prima di passare, per il campionato 2014-15, alla neopromossa Azzurra Volley San Casciano, dove resta per due stagioni.\nNell'annata 2016-17 si lega alla Polisportiva Filottrano Pallavolo, in Serie A2, con cui vince la Coppa Italia di categoria 2016-17."}
{"id": "2345248", "revid": "287204", "url": "https://it.wikipedia.org/wiki?curid=2345248", "title": "Gonzalo de Mendoza", "text": "Biografia.\nNativo dell'Andalusia in Spagna, si un\u00ec nel 1536 al fratello Pedro nella colonia della Nuova Andalusia. Assieme a Juan de Salazar de Epinosa fond\u00f2 Nuestra Se\u00f1ora Santa Mar\u00eda de la Asunci\u00f3n il 15 agosto 1537, che poco dopo divenne capitale della colonia. Sotto a numerosi governatori funse da capitano e tenente, durante l'esplorazione di Paraguay e Brasile. \nNel 1556, dopo Domingo Mart\u00ednez de Irala divenne governatore del neonato Governatorato del the R\u00edo de la Plata. Durante il suo mandato venne fondata da Ruy D\u00edaz de Malgarejo la citt\u00e0 di Ciudad Real del Guayr\u00e1 alla confluenza tra il Pepir\u00ed-Guaz\u00fa ed il Paran\u00e1. Questa citt\u00e0 accolse i coloni di Ontiveros quando abbandonarono la citt\u00e0, e divenne subito abbastanza grande da diventare capitale del governatorato del Paraguay. \nA Mendoza successe il capitano Francisco Ortiz de Vergara nel 1558."}
{"id": "2345251", "revid": "363629", "url": "https://it.wikipedia.org/wiki?curid=2345251", "title": "Jarre in China", "text": "Jarre in China \u00e8 un album live di Jean-Michel Jarre, composto da un CD + 2 DVD. Questo \u00e8 il primo concerto con registrazione certificata in Alta Definizione THX.\nIl disco.\nIl concerto.\nIl concerto \u00e8 stato registrato in Surround 5.1 e seguito da pi\u00f9 di 1 miliardo di spettatori cinesi tra presenti e spettatori in tv. Jarre \u00e8 stato accompagnato sul palco da pi\u00f9 di 250 musicisti, inclusi l'Orchestra Sinfonica di Pechino, l'Orchestra Nazionale Cinese, Il Coro dell'Opera di Pechino e molti noti musicisti rock cinesi.\nIl DVD contiene commento audio in inglese e francese dello stesso Jean-Michel Jarre, un documentario di 52 minuti chiamato \"Jean Michel Jarre in the Footsteps of the Last Emperor\", un altro documentario di 9 minuti (\"Freedom of Speech\") con la collaborazione di Cui Jian, la galleria fotografica e la biografia di Jarre."}
{"id": "2345256", "revid": "1702319", "url": "https://it.wikipedia.org/wiki?curid=2345256", "title": "Chiesa cimiteriale di San Pietro in Vincoli", "text": "La chiesa di San Pietro in Vincoli \u00e8 una chiesa risalente all'XI secolo che sorge nel cimitero di Issiglio, in provincia di Torino. Conserva affreschi del XV secolo che sono stati riscoperti sotto varie imbiancature.\nStoria.\nLa chiesa venne costruita verosimilmente verso l'anno Mille; attestano la vetust\u00e0 della sua architettura l'abside romanica decorata da archetti pensili (in parte celati oggi da una costruzione funeraria edificata proprio a ridosso della chiesa).\n\u00c8 stata sino al 1696 chiesa parrocchiale anche per il vicino comune di Vidracco. Con la separazione delle due parrocchie, si decise di costruire in Issiglio una nuova chiesa che conserv\u00f2 la dedicazione a San Pietro in vincoli, la rappresentazione dell'apostolo Pietro in catene, a seguito della sua prigionia. Da allora la chiesa ha mantenuto solamente la funzione di cappella cimiteriale.\nGli affreschi.\nSolo recenti lavori di discialbo hanno portato alla luce dipinti quattrocenteschi che sono tuttora oggetto di consolidamento e di restauro.\nI dipinti sono ormai alquanto danneggiati, ma i lavori di restauro sinora compiuti sono serviti a restituire loro una sufficiente leggibilit\u00e0.Secondo la usuale iconologia di origine romanica, nel catino dell'abside troviamo affrescata la figura del \"Cristo benedicente\", posto in una mandorla di luce, reggente nella sinistra un libro aperto con la scritta: \"Ego sum lux mundi. Via, Veritas et Vita\" (\"Io sono la luce del mondo. Via, Verit\u00e0 e Vita\"), e circondato dai simboli del \"Tetramorfo\", la rappresentazione simbolica dei quattro vangeli, e affiancato dalla \"Madonna\" e da un'altra figura danneggiata (forse san Giovanni o la Maddalena). La fascia inferiore dell'abside, usualmente raffigurante la \"teoria degli Apostoli\" posti a semicerchio, \u00e8 irrimediabilmente compromessa.\nL'arco santo \u2013 sempre in omaggio ai tradizionali canoni iconologici \u2013 reca la raffigurazione dell'\"Angelo annunziante\" e della \"Vergine annunziata\": solo quest'ultima \u00e8 ancora sufficientemente ben conservata, con la Vergine che legge il libro di Isaia, con le mani al petto, mentre \u00e8 raggiunta dalla colomba dello Spirito Santo portata da raggi di luce. Il registro inferiore dell'arco santo \u00e8 quasi del tutto illeggibile: si intuisce solo la figura di un vescovo benedicente. Nel sottarco si rilevano pi\u00f9 distintamente personaggi vestiti in abiti quattrocenteschi (forse sibille e profeti)\nSulla parete laterale destra della chiesa \u00e8 posto un grande affresco con la \"Madonna della Misericordia\", raffigurata secondo una iconografia assai inconsueta. Sotto il manto sorretto da due angeli la Madonna accoglie - com'\u00e8 tipico di tale raffigurazione mariana - tutti coloro che la invocano, gli uomini alla sua destra e le donne a sinistra. Solitamente tuttavia la Madonna \u00e8 rappresentata in piedi, senza il Bambino: qui invece la Madonna \u00e8 assisa su un trono e tiene in braccio il Bambino, che, a sua volta, \u00e8 colto in atto benedicente, mentre regge un cartiglio scritto con caratteri gotici, dove si legge una citazione di Luca, 11, 28: \"O vos omnes, qui laboratis et qui honerati estis, venite, reficiam vos\" (\"O voi tutti, che siete affaticati ed oppressi, venite a me, e io vi ristorer\u00f2\"). Inoltre i personaggi accolti sotto il manto sono inconsuetamente posti su due registri, mettendo cos\u00ec in contrasto i santi (registro superiore) con le persone ancora in vita, scelti a rappresentare dei diversi ceti sociali (notiamo un papa, un cardinale, signori, religiosi e religiose), essendo la loro caducit\u00e0 terrena simboleggiata da un teschio.\nSi ignora chi possa essere l'autore chiamato ad eseguire gli affreschi in questa chiesa sperduta della Valchiusella, un artista che si esprime in un linguaggio gotico non privo di qualit\u00e0 artistiche .\nLe sopracciglia marcatamente inarcate, il taglio degli occhi, la fissit\u00e0 dello sguardo, ma anche la forma del naso e delle labbra fanno supporre che si tratti dello stesso pittore che ha eseguito gli affreschi (anch'essi recentemente riportati alla luce) della parrocchiale di San Giovanni a Torre Canavese. Si tratterebbe dunque di un artista attivo nella seconda met\u00e0 del XV secolo, non ancora sufficientemente studiato dalla critica, a testimonianza della variet\u00e0 delle culture pittoriche che si incontrarono in quel tempo in terra di Canavese."}
{"id": "2345270", "revid": "7", "url": "https://it.wikipedia.org/wiki?curid=2345270", "title": "Cassettone (arredamento)", "text": ""}
{"id": "2345275", "revid": "1543377", "url": "https://it.wikipedia.org/wiki?curid=2345275", "title": "Francesca Devetag", "text": "Gioca nel ruolo di centrale.\nCarriera.\nLa carriera di Francesca Devetag comincia nel 2001 nel GS Pallavolo Lucinico, in Serie C; nel 2002 entra a far parte del progetto federale del Club Italia, dove rimane per due stagioni. Nell'annata 2004-05 fa il suo esordio da professionista in Serie A1, vestendo la maglia del Volley 2002 Forl\u00ec; tuttavia la stagione successiva \u00e8 ceduta alla Pallavolo Manzano in Serie B1.\nNella stagione 2006-07 viene ingaggiata dal Sassuolo Volley, in Serie A2, club con il quale vince la Coppa Italia di categoria e ottiene la promozione nel massimo campionato, dove giocher\u00e0 anche nella stagione successiva, rimanendo sempre nella stessa squadra.\nNella stagione 2008-09 passa al Vicenza Volley, mentre nelle due stagioni successive \u00e8 prima al Giannino Pieralisi Volley di Jesi e poi all'Universal Volley Femminile Modena: tutte le squadre disputano il campionato di Serie A1.\nNella stagione 2011-12 torna in serie cadetta vestendo la maglia del Crema Volley, con la quale ottiene una nuova promozione; nella stagione 2012-13 \u00e8 nel massimo campionato, ingaggiata dal Volley Bergamo. Nell'annata 2013-14 viene ingaggiata dalla Pallavolo Villanterio Pavia, in Serie A2, mentre in quella successiva resta nella stessa categoria con la , con cui centra la promozione nel massimo campionato italiano al termine dell'annata 2015-16: resta quindi con lo stesso club anche in Serie A1, conquistando la Challenge Cup 2018-19.\nNell'annata 2019-20 diventa team manager del .\nCome allenatrice, si aggiudica il campionato italiano FSSI (Federazione Sport Sordi Italia) 2017-18."}
{"id": "2345280", "revid": "287204", "url": "https://it.wikipedia.org/wiki?curid=2345280", "title": "Gonzalo de Sandoval", "text": "Arrivo in Nuova Spagna.\nSandoval era il pi\u00f9 giovane tenente di Cort\u00e9s. Giunsero insieme in Nuova Spagna nel 1519. Dopo la sconfitta di Montezuma, Cort\u00e9s lo mise a capo di Villa Rica de Vera Cruz come \"alguacil mayor\". Fece imprigionare i messaggeri del P\u00e1nfilo de Narv\u00e1ez, che chiedevano la resa della citt\u00e0, mandandoli come prigionieri da Cort\u00e9s. Nella successiva battaglia fu Sandoval a catturare Narv\u00e1ez.\nGuid\u00f2 l'avanguardia nella ritirata spagnola della Noche Triste del 1520. Condusse operazioni contro gli Aztechi da un posto chiamato \"Segura\", nei pressi di Tepeaca. Rimase qui fino al termine della costruzione dei brigantini necessari per l'attacco via mare della capitale, quando and\u00f2 a Tlaseala per dirigere il trasporto via terra.\nAssedio di Tenochtitlan.\nLungo la strada gli fu ordinato di conquistare una citt\u00e0 che gli spagnoli avevano chiamato \"poblado morisco\" (citt\u00e0 mora) a Calpulalpa o Sultepec. La popolazione fugg\u00ec all'arrivo degli spagnoli. Sandoval trov\u00f2 nascosti alcuni cavalli impiccati in un tempio (gli indiani non avevano cavalli). In un altro tempio trovarono l'iscrizione: \"Qui fu imprigionato lo sventurato Juan Yuste, con molti altri che erano in mia compagnia\". Yuste era uno dei soldati giunti con Narv\u00e1ez. Sandoval distrusse la citt\u00e0, per poi tornare al suo compito di portare i vascelli a Tenochtitl\u00e1n per l'attacco.\nDurante l'assedio occup\u00f2 la parte orientale. Nel corso del primo assalto aiut\u00f2 Pedro de Alvarado nel tentativo di conquistare la piazza del mercato. Uno degli uomini che comandava, Garc\u00eda Holgu\u00edn, a capo di uno dei brigantini durante l'assalto a Tenochtitlan, cattur\u00f2 il \"Tlatoani\" Cuauht\u00e9moc. Holgu\u00edn e Sandoval lo portarono da Cort\u00e9s.\nDopo la caduta di Tenochtitlan.\nNel dicembre del 1521 Sandoval incontr\u00f2 Crist\u00f3bal de Tapia, inviato dalla corona di Spagna per prendere il posto di Cortes, e durante un consiglio di ufficiali riusc\u00ec ad ottenere un rinvio.\nDivenne padrino di uno dei nobili di Tlaxcala, Citlalpopocatzin, il quale prese il nome di battesimo di \"Bartolom\u00e9\".\nIn seguito fu inviato nella regione di Coatzacoalcos, dove mise pace fra Huatusco, Tuxtepec ed Oaxaca. Fond\u00f2 anche la citt\u00e0 di Medell\u00edn a Tatatetelco, nei pressi di Huatusco ed a sud dell'odierna Veracruz; complet\u00f2 il processo di pacificazione di Coatzacoalcos; fond\u00f2 sul Pacifico il porto di Esp\u00edritu Santo; us\u00f2 il miglior villaggio (Guaspaltepeque) come sua propriet\u00e0; e consolid\u00f2 il giogo su Centla, Chinantla e Tabasco. A P\u00e1nuco, sed\u00f2 un'insurrezione indigena. Nel 1521 mand\u00f2 200 pesos di oro al padre in Spagna.\nLa fondazione di Colima.\nDopo che Juan Rodr\u00edguez de Villafuerte fu sconfitto dagli indigeni nella valle del Tecom\u00e1n (nell'attuale stato di Colima) nel 1522, Cort\u00e9s vi mand\u00f2 Gonzalo de Sandoval con l'ordine di conquistare il territorio fondando una nuova citt\u00e0. Nella citt\u00e0 indiana di Caxitl\u00e1n, sulla costa, Sandoval fond\u00f2 la citt\u00e0 di Colima il 25 luglio 1523. Istitu\u00ec anche il governo cittadino, terzo pi\u00f9 antico della Nuova Spagna. In seguito, nel 1527, Francisco Cort\u00e9s de San Buenaventura spost\u00f2 la citt\u00e0 dove si trova anche oggi, dandogli il nome di \"San Sebasti\u00e1n de Colima\".\nIn Honduras.\nEra con Cort\u00e9s in Honduras nel 1524, dove divenne \"alguacil\" e gli furono concesse alcune encomienda, come quella di Xacona. Al suo ritorno dalla prima spedizione fu nominato \"justicia mayor\" della Nuova Spagna. Prese il posto di Marcos de Aguilar nel consiglio governativo in della colonia il 2 marzo 1527, e vi rimase fino al 22 agosto 1527.\nRitorno in Spagna.\nA met\u00e0 aprile dell'anno seguente lasci\u00f2 la Nuova Spagna con Cort\u00e9s per tornare in madre patria. Si ammal\u00f2 in modo grave durante il viaggio di ritorno. Dopo il suo arrivo in Spagna alcuni approfittarono della sua malattia rubandogli i 13 lingotti d'oro che costituivano la sua fortuna. Mor\u00ec poco dopo l'arrivo, e fu sepolto nel convento di R\u00e1bida. Non lasciando eredi legittimi, i suoi beni passarono ai genitori ed alla nipote Saavedra.\nAnalisi del personaggio.\nBernal D\u00edaz del Castillo, suo compagno in battaglia, scrisse che era un buon giudice ed amministratore, oltre ad essere un ottimo soldato. V\u00e1zquez de Tapia disse che spesso bestemmiava, usando invano i nomi di Dio e della Vergine Maria, maledendo la Divina Provvidenza ed affermando di non credere in Dio.\nD\u00edaz del Castillo disse anche di lui:"}
{"id": "2345282", "revid": "25152", "url": "https://it.wikipedia.org/wiki?curid=2345282", "title": "Simbologia", "text": ""}
{"id": "2345293", "revid": "1568601", "url": "https://it.wikipedia.org/wiki?curid=2345293", "title": "Batu Tara", "text": "Il Batu Tara \u00e8 uno stratovulcano situato sull'isola di Komba, nel Mar di Flores. Una fitta vegetazione ricopre i fianchi del Batu Tara dalla sua base fino alla cima (784 metri). \nLa prima eruzione storicamente registrata, durata dal 1847 al 1852, ha prodotto esplosioni ed effusioni di lava."}
{"id": "2345294", "revid": "709565", "url": "https://it.wikipedia.org/wiki?curid=2345294", "title": "Museo SAME", "text": "Il museo storico SAME rappresenta, attraverso materiale testuale e fotografico, alcune tra le pi\u00f9 importanti tappe della storia della meccanizzazione agraria illustrando le innovazioni introdotte dal Gruppo SAME Deutz-Fahr.\nIl museo \u00e8 situato all'interno del lato sud dello stabilimento, ma \u00e8 aperto sia ai visitatori che ai dipendenti. Il Museo fa anche parte del Circuito Lombardo dei Musei del Design.\nDescrizione.\nIl museo ospita un'esposizione di macchine e prototipi corredati da materiale cartaceo ed iconografico che compongono un archivio a testimonianza delle innovazioni della storia della meccanizzazione agraria del secondo dopoguerra\nIl percorso espositivo ripercorre le tappe fondamentali del gruppo SAME che nel corso della seconda met\u00e0 del XX secolo ha progressivamente acquisito importanti gruppi del settore come la svizzera H\u00fcrlimann, la tedesca Deutz-Fahr e l'italiana Lamborghini.\nI trattori, i motori, le mietitrebbie e gli altri macchinari sono analizzati secondo tre diversi punti di vista: le macchine, l'evoluzione tecnica e la comunicazione pubblicitaria.\nLa collezione.\nTra i trattori pi\u00f9 significativi esposti vi \u00e8 la trattrice Cassani 40 CV del 1927, primo trattore al mondo con propulsore diesel. Vi \u00e8 inoltre una sezione dedicata alle pompe d'iniezione e ai motori diesel nautici e per aviazione degli anni trenta.\nAltri trattori presenti sono il SAME SA 1158 otto cilindri a V raffreddato ad aria del 1961 e il SAME 985P del 1973, capostipite dei trattori a propulsori dell'azienda.\nTra i modelli pi\u00f9 innovativi vi \u00e8 il SAME DA 25 del 1952, primo al mondo con quattro ruote motrici, e del 1969 vi \u00e8 un gruppo di comando e di gestione del sistema idraulico che cambi\u00f2 radicalmente il modo di lavorare la terra.\nTra gli altri modelli abbiamo il triciclo a petrolio del 1948, il Sametto 120 del 1957, il Puledro 35 del 1960 e il Centauro del 1965.\nData l'acquisizione del marchio Deutz-Fahr nel 1995 dal colosso Kloecher-Humboldt-Deutz il museo esibisce una serie di trattrici tedesche quali la Deutz MTZ 120 del 1929, il Deutz F1M del 1936 e F22 del 1939 e ampliando cos\u00ec la propria collezione con modelli anteguerra. Vi sono inoltre una mietitrebbia Fahr MDL del 1957 e un motore a quattro tempi Otto.\nVi \u00e8 poi il marchio Lamborghini con il cingolato DL30C del 1957, il 1C del 1964 e il DL25 del 1955 a due ruote motrici. Ultimo nel gruppo per dimensioni \u00e8 la Hurlimann con i suoi 1K10 del 1930 e H12 dei primi anni cinquanta.\nOltre agli automezzi e alle attrezzature vi \u00e8 un'ampia documentazione cartacea e fotografica composta da: manuali operativi, pubblicazioni di vendita, e inserti pubblicitari. Adiacente al museo vi \u00e8 inoltre l'Archivio Storico che contiene documenti riguardanti gli oltre sessant'anni di vita aziendale, posta non a caso visti i numerosi progressi tecnici vicino ai laboratori del gruppo dedicati alla ricerca e allo sviluppo."}
{"id": "2345295", "revid": "117075177", "url": "https://it.wikipedia.org/wiki?curid=2345295", "title": "Mehdi Pashazadeh", "text": " Ha ricoperto il ruolo di difensore nella Nazionale iraniana.\nCarriera.\nCalciatore.\nDall'Esteghlal alla Nazionale.\nEra titolare nella squadra di calcio iraniana dell'Esteghlal Tehran, insieme al capitano Javad Zarincheh e al centrocampista Ali Reza Mansourian, entrambi membri della nazionale. Vinse il campionato 1997-1998 (Azadegan League), per anni sotto il dominio del Persepolis, l'altra squadra della capitale Teheran. Durante quella stagione, venne pi\u00f9 volte impiegato dal C.T. Tomislav Ivi\u0107 nel ruolo di difensore centrale della nazionale durante le ultime gare di qualificazione ai mondiali di calcio di Francia 98.\nMondiali del 1998.\nDiventato presto titolare, venne convocato per i Mondiali di calcio di Francia '98 dove gioc\u00f2 il 14/06/1998 contro la Jugoslavia nella prima partita del Gruppo F: l'Iran perse 1-0 con gol su punizione di Sini\u0161a Mihajlovi\u0107, ma Pashazadeh raccolse l'attenzione dei media internazionali per aver marcato con successo Dejan Savi\u0107evi\u0107. Dopo la vittoria contro gli Stati Uniti (2-1), l'Iran venne eliminato dal torneo perdendo la partita contro la Germania, terminata 2-0 per i tedeschi dopo un primo tempo a reti inviolate in cui Pashazadeh marc\u00f2 strettamente Oliver Bierhoff. Fu nominato miglior difensore asiatico dei Mondiali di calcio 1998.\nL'esperienza in Bundesliga.\nNell'agosto 1998 firm\u00f2 un contratto biennale con il , con cui esord\u00ec in Coppa UEFA il 15 settembre 1998 contro l'Udinese. In seguito, infortunatosi gravemente al ginocchio, rimase fermo per tutta la stagione. Per permettergli di prepararsi al campionato tedesco, il Bayer decise di cederlo in prestito al Fortuna Colonia in 2. Bundesliga per la stagione 1999-2000, dove vest\u00ec la maglia numero 10: a differenza del connazionale Ali Mousavi - anch'egli in prestito dal Bayer - non riusc\u00ec ad avere successo perch\u00e9, dopo aver disputato 3 partite, si infortun\u00f2 nuovamente allo stesso ginocchio mettendo a repentaglio la carriera di calciatore. Pertanto, il Bayer decise di non rinnovargli il contratto.\nIl rientro in Iran.\nRimasto inattivo nella stagione 2000-2001, rientr\u00f2 in Iran con l'obiettivo di recuperare lentamente la forma fisica lontano dalle pressioni del calcio europeo. Come pi\u00f9 volte affermato nelle interviste concesse ai media iraniani (\"Keyhan sports\", \"IRIB\"), Pashazadeh aveva il rammarico di non essersi potuto affermare in Europa dopo le aspettative dovute a Francia '98.\nDi nuovo all'Esteghlal.\nL'Esteghlal Tehran, la squadra che lo aveva lanciato, gli permette di siglare un contratto biennale per la stagione 2001-2002: la prima dell'Iran Pro League, il primo anno di campionato professionistico iraniano. Nella seconda met\u00e0 della stagione, torna in campo per giocare alcuni minuti di gara. Ci\u00f2 non gli impedisce di segnare nella finale per il 3\u00ba posto di Champions League contro il Nasaf Qarshi il 5 aprile 2002.\nNella stagione 2002-2003, con la maglia numero 10 e il posto da titolare, \u00e8 il capitano dell'Esteghlal che eviter\u00e0 la retrocessione in Prima Divisione - sconvolgendo le tradizionali aspettative di favorita al titolo (nella stagione successiva l'Esteghlal fallir\u00e0 il titolo all'ultima giornata di campionato terminando a 2 punti dal PAS Tehran).\nLa nuova avventura in Europa.\nNell'estate 2003 torna in Europa, firmando un contratto annuale con la squadra austriaca del Rapid Vienna. Indossando la maglia numero 7, viene impiegato sia come difensore sia come mediano, diventando ben presto uno degli idoli dei tifosi viennesi e riconquistando le critiche dei giornali sportivi tedeschi. Alla fine del campionato totalizza 28 presenze e 3 reti segnate, ma nonostante queste prestazioni non gli viene rinnovato il contratto.\nPashazadeh firma per lo Sturm Graz, ex squadra del suo connazionale Mehrdad Minavand, per la stagione 2004-2005. Durante il campionato, decide di trasferirsi all'Admira Wacker M\u00f6dling del manager iraniano Majid Pishyar, dove avevano militato i suoi connazionali Ali Latifi e Khodadad Azizi.\nTermina la sua carriera da giocatore in questo club, retrocesso in Erste Liga nella stagione 2006-2007.\nAllenatore.\nDurante la stagione 2006-2007 \u00e8 diventato allenatore della squadra amatoriale dell'Admira Wacker M\u00f6dling.\nRientrato in Iran, ha continuato a guidare club minori. La prima esperienza in patria \u00e8 stata nel campionato 2009/10 al Tarbiat Badani Yazd nella seconda divisione del campionato iraniano.\nNella stagione 2017/18 si \u00e8 seduto sulla panchina del Nassaji Mazandaran, prima di essere esonerato nella primavera 2018."}
{"id": "2345302", "revid": "1573940", "url": "https://it.wikipedia.org/wiki?curid=2345302", "title": "Cylindrotomidae", "text": "I Cilindrotomidi (Cylindrotomidae ) sono una piccola famiglia di insetti dell'ordine dei Ditteri (Nematocera: Tipulomorpha), simili alle tipule.\nDescrizione.\nGli adulti hanno corpo esile e allungato, di dimensioni medio-grandi, con zampe lunghe e sottili, ali strette e lunghe, addome sottile e cilindrico.\nIl capo \u00e8 privo di ocelli e porta occhi globosi, antenne di 8-12 articoli, apparato boccale con palpi mascellari di quattro segmenti. A differenza di Tipulidae \"sensu stricto\", il quarto segmento del palpo \u00e8 relativamente corto.\nIl torace presenta sul mesonoto una sutura dorsale trasversa conformata a V, carattere tipico di tutti i Tipulomorpha. Le zampe sono lunghe e sottili, con tibie speronate, le ali ben sviluppate, strette e lunghe, con lobo anale ampio e moderatamente pronunciato, bilancieri lunghi.\nL'addome \u00e8 sottile e cilindrico, molto pi\u00f9 lungo del resto del corpo, pi\u00f9 stretto nella parte prossimale. Il nono urite, nel maschio, presenta due processi simmetrici (\"clasper\" o \"claspettes\") usati per agganciarsi a quello della femmina durante la copula. L'addome delle femmine ha gli ultimi uriti organizzat a formare un ovopositore di sostituzione conico.\nLa nervatura alare, pur mantenendo la complessit\u00e0 dell'ala tipuloide, si presenta pi\u00f9 semplificata rispetto a quella delle tipule \"sensu stricto\", in particolare per quanto riguarda la ramificazione della radio. La costa si estende per l'intero margine, la subcosta \u00e8 strettamente accostata alla radio, da cui si distingue con difficolt\u00e0, e presenta spesso le terminazioni Sc1 e Sc2 libere senza confluire nelle altre vene. La radio presenta in genere il ramo anteriore (R1) atrofizzato o fuso con R2+3, il settore radiale \u00e8 lungo e disposto longitudinalmente e si divide in due rami (R2+3 e R3+4), generalmente indivisi. La media \u00e8 composta da 2-3 ramificazioni in subordine alla divisione di M1+2: M1+2 \u00e8 biforcata (\"Phalacrocera\", \"Cylindrotoma\") oppure indivisa (\"Diogma\", \"Liogma\", Stibadocerinae). La cubito anteriore \u00e8 biforcata, con CuA2 che forma una piccola curvatura verso il lobo anale nel tratto apicale. Le nervature anali sono due, entrambe diritte e raggiungenti il margine dell'ala.\nLe nervature trasversali della regione remigante sono rappresentate dalla radio-mediale (r-m), talvolta assente per la fusione per un breve tratto di R4+5 con M1+2 (\"Liogma\"), da una mediale (m), che collega M1+2 o M2 a M3. La posizione della medio-cubitale \u00e8 controversa, ma adottando l'interpretazione di McAlpine \"et al.\" (1981) si considera come medio-cubitale discale la vena trasversa che chiude la cellula discale collegando l'ultimo ramo della media con CuA1.\nLe vene trasversali sono posizionate nella met\u00e0 distale dell'ala, perci\u00f2 si hanno due cellule basali piuttosto lunghe.\nLa larva \u00e8 apoda ed eucefala, con capo retrattile. Ha una forma cilindrica ed \u00e8 rivestita da numerosi e lunghi processi lineari sul dorso e sui lati, carattere con probabile funzione protettiva correlato alla vita in superficie. Sull'ultimo urite sono presenti quattro papille anali.\nBiologia e habitat.\nLe larve sono terrestri o acquatiche ed hanno un regime dietetico fitofago. Si rinvengono all'aperto fra i muschi e le piante erbacee in ambiente umido.\nGli adulti non sono frequenti, ma occasionalmente possono essere rinvenuti mentre stazionano sulla vegetazione oppure in volo. Il volo \u00e8 quello tipico degli insetti tipuloidi, lento e aiutato dal vento.\nSistematica.\nI Cilindrotomidi comprendono quasi 70 specie descritte, ripartite fra nove generi. Sistematicamente sono trattati, in letteratura, come famiglia distinta oppure come sottofamiglia dei Tipulidae. Lo scorporo come famiglia distinta dai Tipulidae \u00e8 basato per lo pi\u00f9 su criteri morfologici e non ci sono basi filogenetiche che supportino adeguatamente l'elevazione al rango di famiglia. Di conseguenza, sia nelle diverse fonti, pi\u00f9 o meno recenti, ricorrono i due inquadramenti alternativi. La trattazione come famiglia, sostenuta in particolare dagli Autori europei, ricorre in ogni modo pi\u00f9 frequentemente dagli anni novanta. Sotto l'aspetto filogenetico, i Cylindrotomidae costituirebbero un raggruppamento monofiletico, in stretta relazione con i Tipulidae \"sensu stricto\" e con alcuni Limoniidae.\nAdottando la trattazione come famiglia indipendente, i Cilindrotomidi si suddividono in due sottofamiglie:\nSono segnalati poco pi\u00f9 di una decina di fossili, classificati nel genere \"Cylindrotoma\" e in quello estinto \"Cyttaromya\", e risalgono al primo periodo del Cenozoico (Paleogene).\nDistribuzione.\nLa sottofamiglia dei Cylindrotominae ha una distribuzione prevalentemente oloartica ed \u00e8 rappresentata nelle regioni paleartica, neartica e orientale. Fa eccezione solo il genere \"Diogma\", assente nel neartico.\nLa sottofamiglia degli Stibadocerinae \u00e8 invece prevalentemente distribuita nelle regioni tropicali e nell'emisfero australe: nella regione orientale sono rappresentati i generi \"Stibadocera\" e \"Stibadocerella\", in quella australasiana i generi \"Stibadocera\" e \"Stibadocerodes\", in quella neotropicale il solo genere monotipico \"Stibadocerina\", con la specie \"Stibadocerina chilensis\", endemica della Patagonia. Nel Paleartico gli Stibadocerinae sono rappresentati solo dalla specie \"Stibadocerella omeiensis\", presente in Cina.\nIn Europa sono presenti solo i Cylindrotominae, con sei specie appartenenti ai generi \"Cylindrotoma\", \"Diogma\", \"Phalacrocera\" e \"Triogma\". In Italia, la famiglia \u00e8 rappresentata solo nel Nord, con la specie \"Cylindrotoma distinctissima\". Questa \u00e8 presente con la sottospecie tipo (\"C. distinctissima distinctissima\") e con una sottospecie endemica, \"C. distinctissima alpestris\", segnalata nell'Alto Adige."}
{"id": "2345304", "revid": "958185", "url": "https://it.wikipedia.org/wiki?curid=2345304", "title": "Economie di gamma", "text": "Con il termine economie di gamma s'intende il grado di beneficio in termine di riduzione di costi totali che l'azienda pu\u00f2 ottenere se produce due determinati beni insieme anzich\u00e9 separatamente. Se il costo di produzione \u00e8 indifferente in entrambi i casi si dice che le economie di gamma sono costanti, mentre se conviene produrli separatamente si dice che ci sono diseconomie di gamma o vi sono rendimenti di gamma decrescenti. Nei casi in cui conviene produrli insieme vi sono rendimenti di gamma crescenti.\nPer calcolare se vi sono economie di gamma bisogna sottrarre al costo della produzione combinata quello della produzione separata dei 2 o pi\u00f9 beni considerati. Se infatti il primo \u00e8 maggiore del secondo avremo un risultato positivo, se \u00e8 uguale nullo e se minore negativo.\nSecondo un'altra corrente di pensiero[1] la gamma o economie di variet\u00e0 si riferisce al numero ed alla variet\u00e0 dei prodotti e servizi offerti da un'azienda, ed al numero ed alla variet\u00e0 dei paesi e dei mercati da essi serviti; in questi termini, l'economia di gamma \u00e8 quella che permette di sfruttare la sinergia tra i vari comparti aziendali per creare una forza di marketing che la rende visibile a livello globale, ponendosi quindi come un vantaggio competitivo.\nNote.\n[1]Le economie di gamma come motivo dell'espansione globale, capitolo relativo alla progettazione organizzativa per l'ambiente internazionale. Libro: \"Organizzazione Aziendale\" di Richard L.Daft, APOGEO Editore 2010, ISBN 9788850329489"}
{"id": "2345310", "revid": "122920775", "url": "https://it.wikipedia.org/wiki?curid=2345310", "title": "Franco Dragone", "text": "Si stima che, tra alcuni show del Cirque du Soleil da lui diretti e quelli della sua casa di produzione, quasi 80 milioni di persone nel mondo abbiano visto uno spettacolo di Franco Dragone. Nel 2015, l'insieme degli spettacoli di Dragone in attivit\u00e0 nel mondo rappresenta una capacit\u00e0 di tre milioni di spettatori, con una proiezione di venti milioni per il 2020.\n\u00c8 esponente su scala mondiale di una forma originale di teatro che, partendo da simboli e spazi ancestrali, valorizza l'essere umano attraverso l'esaltazione del virtuosismo fisico-acrobatico, l'espressione gestuale e danzata, il ruolo della musica e della visualit\u00e0 pittorica su grande scala, con un ruolo creativo della tecnologia e della scenotecnica moderna per ampi spazi.\nDragone \u00e8 stato insignito di tre Obie Award e di un Los Angeles Critics' Award, oltre ad aver ricevuto la laurea honoris causa dall'Universit\u00e0 del Quebec.\n\u00c8 il fondatore e direttore artistico della compagnia Dragone, con sede in Belgio a La Louvi\u00e9re, gruppo tra i leader mondiali di eventi e spettacoli teatrali, per la maggior parte in luoghi permanenti appositamente edificati, conciliando l'alta spettacolarit\u00e0 con il rigore della ricerca artistica. La compagnia Dragone occupa 150 dipendenti a La Louvi\u00e9re e una media di altri 3/400 in ciascuno degli spettacoli in attivit\u00e0.\nBiografia.\nNato in Italia, si trasfer\u00ec a sette anni in Belgio, nella citt\u00e0 di La Louvi\u00e8re in Vallonia, assieme alla famiglia. Qui frequent\u00f2 il conservatorio di Mons e studi\u00f2 lingue e scienze politiche, avvicinandosi al mondo del teatro, con un ruolo importante nelle origini del genere del teatro sociale, fortemente ispirato da Ariane Mnouchkine, Dario Fo e dalla \"commedia dell'arte\" moderna.\nNei primi anni ottanta, nel corso di alcune esperienze teatrali in Qu\u00e9bec, entr\u00f2 in contatto con quello che poi sarebbe diventato il Cirque du Soleil, introducendo in vari workshop il lavoro europeo sulla maschera e altre tecniche di teatro. Franco Dragone contribuisce in modo determinante a plasmare l'identit\u00e0 artistica del Cirque du Soleil, scrivendo e dirigendo quasi tutti gli spettacoli dal 1995 al 1998: in totale dieci titoli rappresentati per anni nei cinque continenti, tra cui i celebri \"Saltimbanco\" (1992) e \"Alegria\" (1994).\nDi essi, tre continuano tuttora ad essere rappresentati in teatri permanenti: \"Myst\u00e8re\" (dal 1993) e \"O\" (dal 1998) a Las Vegas; \"La Nouba\" (dal 1998) a Orlando. \nNel 2000 torna a La Louvi\u00e8re dove fonda la casa di produzione che tuttora guida, staccandosi completamente dall'estetica del Cirque du Soleil, verso una propria visione creativa originale.\nNel 2003, crea lo spettacolo di C\u00e9line Dion \"A New Day...\" al Caesars Palace di Las Vegas, dove l'artista si esib\u00ec per duecento sere accompagnata da corpo di ballo ed effetti speciali. Esso era ispirato a \"O\", uno degli ultimi spettacoli che Dragone diresse per il Cirque, ancora rappresentato nella Sin City.\nNegli ultimi anni Franco Dragone con la sua compagnia ha contribuito a fissare nuovi standard mondiali nel campo dei teatri costruiti per spettacoli permanenti, sia dal punto di vista dei risultati artistici che della sofisticazione architettonica, specializzandosi tra l'altro nello sviluppo creativo del video al servizio del teatro, e nella scenotecnica acquatica.\nNel 2005 Dragone crea \"Le Reve\" a Las Vegas (2005), commissionato dal magnate dell'industria alberghiera Steve Wynn. Lo spettacolo \u00e8 rappresentato in contemporanea agli altri due che il regista ha gi\u00e0 creato per il Cirque du Soleil, rimodellando il paesaggio stesso e l'estetica di Las Vegas: per il sociologo Chris Jones della Columbia University, quello di Franco Dragone \u00e9 \"uno dei contributi pi\u00f9 notevoli alla cultura urbana americana moderna\".\n\"The House of Dancing Waters\" ha debuttato nel 2010 a Macao. Quest'ultima opera in meno di cinque anni ha attratto 3.200.000 spettatori con duemila repliche.\nIn seguito a tale successo, il gruppo cinese Dalian Wanda Group, decide di investire su Dragone 1 miliardo e 650 milioni di dollari per la realizzazione di sei spettacoli teatrali permanenti in Cina.\nNel 2014 a Wu Han (Cina), per lo spettacolo \"The Han Show\" \u00e8 stato costruito il pi\u00f9 sofisticato teatro esistente sul pianeta. Esso include una scena trasformabile in piscina profonda 8 metri e i pi\u00f9 grandi video-schermi mobili mai realizzati. Tale teatro nel 2015 ha vinto il Live Design Award come \"best theatre in the world\".\nNel 2015 ha debuttato anche \"The Dai Show\" nella citt\u00e0 di Xishuangbanna (Cina), in un apposito teatro circolare, anch'esso con scena acquatica, dall'architettura avveniristica.\nNel 2015 Franco Dragone ha creato \"Paris Merveille\", la nuova rivista del \"Lido\" di Parigi.\nSpecialista anche in grandi eventi speciali, Dragone ha curato tra l'altro la cerimonia di apertura e di chiusura dei Mondiali di calcio Brasile 2014.\nNel 2014 ha scritto la prefazione alla raccolta \"Cairano. Relazioni Felicitanti\", un'opera ambientata interamente nel suo paese d'origine. L'idea \u00e8 partita proprio da Dragone come omaggio alla terra irpina. Egli ha invitato alla stesura dei racconti diversi autori fra cui Vincenzo Fiore con il suo \"Esilio metafisico\"."}
{"id": "2345312", "revid": "767487", "url": "https://it.wikipedia.org/wiki?curid=2345312", "title": "Bernhard Rudolph Abeken", "text": "Precettore dei figli di Friedrich Schiller, conobbe anche Johann Wolfgang von Goethe, su cui scrisse due saggi. Pubblic\u00f2 studi sulla \"Divina Commedia\" e cur\u00f2 l'edizione delle opere di Justus M\u00f6ser.\nFu il padre dell'archeologo classico Wilhelm Ludwig Abeken (1813\u20131843) e dello scrittore e politico Hermann Abeken (1820\u20131854)."}
{"id": "2345320", "revid": "56620", "url": "https://it.wikipedia.org/wiki?curid=2345320", "title": "Alexandre G\u00e9rard", "text": ""}
{"id": "2345321", "revid": "247222", "url": "https://it.wikipedia.org/wiki?curid=2345321", "title": "Scuola di Skagen", "text": ""}
{"id": "2345325", "revid": "23594769", "url": "https://it.wikipedia.org/wiki?curid=2345325", "title": "9 d.C.", "text": ""}
{"id": "2345326", "revid": "121019724", "url": "https://it.wikipedia.org/wiki?curid=2345326", "title": "Andrew Van de Kamp", "text": "Andrew Van de Kamp \u00e8 un personaggio della serie televisiva \"Desperate Housewives\", interpretato da Shawn Pyfrom.\nDalla sesta stagione \u00e8 uscito dal cast principale della serie e compare solo in determinati episodi venendo accreditato come s\"pecial guest star\".\nPersonaggio.\nFiglio di Rex e Bree Van de Kamp, nonch\u00e9 il fratello maggiore di Danielle. Andrew \u00e8 un ragazzo difficile, ribelle e ostile nei confronti della madre Bree, anche se nel corso della serie i loro rapporti migliorano. A volte appare come un ragazzo insensibile e troppo preso da se stesso, ma col tempo diventa pi\u00f9 sensibile dei sentimenti altrui, \u00e8 un buon amico di Julie Mayer.\nAll'inizio della serie viveva al N\u00b0 4354 di Wisteria Lane, e al 4350 quando Bree gli compra la vecchia casa di Martha Huber.\nStoria.\nPrima stagione.\nFin dai primi episodi si pu\u00f2 notare i problemi che Andrew ha nei confronti della madre, pi\u00f9 che altro mossi dal fatto che lui si sente soffocato dalle manie di perfezione della madre. Durante una festa Susan sorprende Andrew mentre si fa il bagno nudo in piscina con un altro ragazzo, scoprendo infatti che \u00e8 gay. Una sera, guidando l'auto nonostante fosse ubriaco, Andrew investe Juanita Solis, la madre del suo vicino Carlos Solis, e dopo aver passato un periodo in coma all'ospedale la donna muore, Rex e Bree cercano di coprirlo. Andrew inizia a fare uso di marijuana, e Bree \u00e8 esterrefatta dalla mancanza di senso di colpa del figlio per quello che ha fatto, quando il suo comportamento diventa ingestibile i genitori lo rinchiudono in un centro di riabilitazione per giovani difficili. Andrew torna a casa e il suo segreto sulla sua omosessualit\u00e0 viene a galla, il padre \u00e8 tollerante ma Bree gli dice che la sua condizione \u00e8 un peccato. Andrew si confessa con il prete dicendogli che si vendicher\u00e0 con la madre facendogli qualcosa di orribile. A fine stagione Andrew, come la madre e la sorella, deve affrontare il lutto della morte del padre.\nSeconda stagione.\nI rapporti fra Bree e Andrew si fanno pi\u00f9 difficili, Bree inizia a frequentare George Williams, ma Andrew non approva la loro relazione. George muore suicidandosi e viene rivelato che \u00e8 stato lui a uccidere Rex somministrandogli del potassio nelle sue pillole, Andrew esprime la sua rabbia dicendo alla madre che un suicidio non era il modo giusto per farla pagare a George, Bree per consolare il figlio gli dice che George non aveva intenzione di uccidersi ma che sperava che Bree lo salvasse, cosa che non ha fatto, quindi ha avuto quello che si \u00e8 meritato. Andrew decide di chiudere i ponti con Bree con l'emancipazione, usando la storia dell'omissione di soccorso nei confronti di George come leva per ricattare la madre, quest'ultima si rivolge al suo vicino, l'avvocato Karl Mayer, che dice al ragazzo che anche usufruire della conoscenza di un crimine per ricatto senza dirlo alle autorit\u00e0 \u00e8 un crimine. Bree inizia a frequentare un nuovo compagno, Peter, inizialmente Andrew chiede alla sorella Danielle di sedurlo ma lei si rifiuta di stare al gioco, ma quando Andrew scopre che Peter \u00e8 bisessuale va a letto con lui e la madre li sorprende in flagrante. Dopo ci\u00f2 lo caccia via di casa in quanto non riesce pi\u00f9 a gestire il suo carattere.\nTerza stagione.\nVivendo per strada come un senzatetto, Andrew si guadagna da vivere prostituendosi. Il suo nuovo patrignio, Orson Hodge, riesce a rintracciarlo e lo convince a ritornare a casa in quanto Bree si \u00e8 pentita di averlo abbandonato. Di ritorno a casa Bree \u00e8 felice di riavere suo figlio e i loro rapporti gradualmente migliorano, e trova lavoro nella pizzeria del suo vicino di casa, Tom Scavo. Andrew e gli altri conoscono Gloria Hodge, la madre di Orson, la donna non approva il matrimonio di Orson e Bree e cerca di far del male a quest'ultima; Andrew dice a Orson che non permetter\u00e0 mai a nessuno di far del male alla madre anche a costo di tirar fuori il suo lato peggiore. Gloria cerca di uccidere Bree dissanguandola nella vasca da bagno, ma Andrew e Orson giungono in suo soccorso e fermano Gloria salvando Bree. Danielle rimane incinta di Austin, il nipote di Edie Britt, ed Andrew convince il padre del bambino ad abbandonare la citt\u00e0 perch\u00e9 \u00e8 la cosa migliore.\nQuarta stagione.\nAndrew aiuta la madre a coprire la gravidanza di Danielle facendo credere che il bambino in realt\u00e0 \u00e8 di Bree e Orson, nonostante Andrew non sia d'accordo. Il bambino nasce e Andrew capisce che non pu\u00f2 stare in quella casa e che deve avere una vita sua, pertanto trova un appartamento e vi si trasferisce, inoltre confessa alla madre che non \u00e8 pi\u00f9 arrabbiato con lei per le loro vecchie diatribe e che l'ha perdonata.Nel finale di stagione, con un salto temporale di cinque anni, si vede Bree che apre la sua nuova attivit\u00e0 di catering, e che Andrew le fa da assistente.\nQuinta stagione.\nAndrew e sua madre hanno sempre pi\u00f9 successo con la loro attivit\u00e0, Bree e Orson fanno la conoscenza di Alex, il nuovo fidanzato di Andrew, e i due sono in procinto di sposarsi, e Bree decide di regalare loro la casa della defunta Martha Huber. A causa dei problemi matrimoniali di Bree e Orson, Andrew consiglia alla madre di rivolgersi a un avvocato divorzista, inizialmente Bree era contraria ma alla fine accetta il suggerimento.\nSesta stagione.\nAndrew e Bree assumono un nuovo impiegato dalle notevoli capacit\u00e0, Sam Allen, dopo un po' di tempo si scopre che Sam \u00e8 il figlio del defunto padre di Andrew, avuto da una relazione avuta molto tempo fa, prima di conoscere Bree. Bree decide di accoglierlo a braccia aperte in famiglia e lo invita a cena insieme a Danielle, durante la cena Andrew, preso dall'invidia per il fatto che Sam sembra il figlio perfetto, esprime la sua rabbia con una scenata di gelosia. Andrew e Orson capiscono che c'\u00e8 qualcosa di strano nel ragazzo, Sam racconta a tutti che la madre \u00e8 morta, ma poi scoprono che era una menzogna. Quando Bree capisce che Sam \u00e8 un bugiardo decide di allontanarlo, Sam ricatta Bree dicendogli che racconter\u00e0 alla polizia che Andrew molti anni fa aveva investito Juanita Solis, in quanto Danielle lo rivel\u00f2 durante la cena; Sam infatti odia Andrew e la sua famiglia perch\u00e9 loro hanno avuto tutto quello che Rex non ha dato a lui e dunque decide di prendersi l'attivit\u00e0 di Bree. La donna si vede costretta ad assecondare la sua richiesta. Bree presa dalla tristezza chiede a Andrew il permesso di dire alla sua amica Gabrielle di quello che Andrew ha fatto alla suocera, e il ragazzo acconsente.\nSettima stagione.\nIn seguito alla perdita dell'attivit\u00e0 Andrew si rifugia nell'alcool, inoltre Alex rompe con lui. Bree decide di aiutarlo facendolo andare agli alcolisti anonimi, Andrew decide di assumersi la responsabilit\u00e0 delle sue azioni e di scusarsi con Carlos per quello che ha fatto alla madre. Bree non \u00e8 d'accordo ma Andrew decide di lasciarla fuori dalla faccenda per via del fatto che lei \u00e8 stata sempre troppo opprimente nel proteggerlo, ma rimprovera se stesso ammettendo che gliel'ha sempre permesso. Andrew si scusa con Carlos parlando a cuore aperto e l'uomo decide di perdonarlo.\nOttava stagione.\nAndrew si presenta a sua madre con una nuova sorpresa, la sua fidanzata. Bree \u00e8 estremamente sorpresa, Andrew le dice che quella dell'omosessualit\u00e0 era solo una fase, ma Bree non gli crede e infatti scopre che la ragazza di Andrew \u00e8 l'ereditiera di una ricca famiglia e che il figlio vuole sposarla solo per soldi. Bree riesce a farli lasciare, Andrew si arrabbia con lei dicendo che quel matrimonio avrebbe salvato Andrew dalla sua pessima situazione economica, per via del fatto che non ha pi\u00f9 un lavoro e ha perso la casa, ma Bree gli fa capire che quello non \u00e8 il modo giusto per risolvere i suoi problemi e che \u00e8 disposta a ospitarlo a casa sua finch\u00e9 la sua situazione non migliorer\u00e0, Andrew si sente a disagio a rivolgersi sempre alla madre ogni volta che ha dei problemi ma Bree gli dice che se non lo facesse allora lei avrebbe fallito nel suo ruolo di genitore, per tanto Andrew decide di tornare a vivere con Bree in attesa che la sua situazione migliori."}
{"id": "2345336", "revid": "3831", "url": "https://it.wikipedia.org/wiki?curid=2345336", "title": "Riserva Naturale di Spioenkop", "text": ""}
{"id": "2345338", "revid": "76963", "url": "https://it.wikipedia.org/wiki?curid=2345338", "title": "John Shea (attore)", "text": ""}
{"id": "2345339", "revid": "47767", "url": "https://it.wikipedia.org/wiki?curid=2345339", "title": "Abaelardus", "text": ""}
{"id": "2345340", "revid": "23594982", "url": "https://it.wikipedia.org/wiki?curid=2345340", "title": "Abailardus", "text": ""}
{"id": "2345349", "revid": "767487", "url": "https://it.wikipedia.org/wiki?curid=2345349", "title": "Corey Williams (cestista 1970)", "text": ""}
{"id": "2345350", "revid": "122713705", "url": "https://it.wikipedia.org/wiki?curid=2345350", "title": "Sport Prototipo", "text": "Lo Sport Prototipo \u00e8 un tipo di vettura da corsa a ruote coperte, utilizzata in diverse competizioni automobilistiche, nell'omonima categoria. La denominazione deriva dalla riunione delle preesistenti categorie di auto da competizione Sport e Prototipo.\nPopolarmente chiamate \"prototipi\", queste automobili sono delle biposto progettate e realizzate appositamente per le gare e costruite in un numero ridottissimo di esemplari. Ci\u00f2 le differenzia da altre vetture sportive, spesso impegnate nelle medesime gare, ma che derivano da modelli omologati per uso stradale, quali Gran Turismo o Turismo.\nI prototipi hanno avuto in passato e possono avere tuttora (regolamento permettendo) due diverse conformazioni di carrozzeria che li rendono facilmente distinguibili al pubblico: Spider, dette anche barchette, cio\u00e8 sport aperte nella zona dell'abitacolo, o coup\u00e9, cio\u00e8 prototipi con il tetto e porte, questi ultimi vengono anche chiamati GTP (Gran Turismo Prototipo).\nStoria.\nGli sportprototipi.\nI prototipi sono divenuti la classe regina delle competizioni a ruote coperte a partire dagli anni sessanta, quando hanno cominciato a sostituire al vertice le automobili sportive derivate dalla grande serie. Fino ad allora le pi\u00f9 famose competizioni per vetture a ruote coperte, quali il Campionato del mondo per Vetture Sport e la 24 Ore di Le Mans che ne faceva parte, erano terreno di caccia per le \"Gran Turismo elaborate\" e le \"Vetture Sport\": queste ultime erano \"automobili ad elevate prestazioni che devono comunque comprendere tutti gli equipaggiamenti normalmente previsti e legalmente richiesti per la circolazione sulle strade pubbliche\"; le Sport erano dotate obbligatoriamente di luci, silenziatore di scarico, ruota di scorta e bagagliaio, ma venivano concepite fin dall'inizio pensando a un loro impiego nelle competizioni a scapito del comfort e della praticit\u00e0 quotidiana. \nLa definizione di \"Prototipo\" era spesso conferita a quelle GT e Sport talmente modificate da non poter essere considerate quali facenti parte di una costruzione in serie. A volte erano costrette a iscriversi tra i prototipi le vetture sportive realizzate in un numero di esemplari talmente limitato da non raggiungere il minimo previsto dai regolamenti della Commissione Sportiva Internazionale della FIA per essere definite come \"prodotte in serie\" oppure fino a quando non avessero raggiunto tale requisito. Dopo la discesa in campo della Ford, che ingaggi\u00f2 una feroce rivalit\u00e0 con la Ferrari non badando a spese pur di raggiungere la vittoria in queste gare, e la successiva \"escalation\" delle prestazioni, la Federazione decise di bandire i prototipi pi\u00f9 veloci. \nNel 1968, ponendo per queste vetture il limite di cilindrata di 3 litri, l'obiettivo fu parzialmente raggiunto, ma la definizione di un requisito di produzione per le \"Vetture Sport 5 litri\" dimezzato da 50 a 25 esemplari fece s\u00ec che Porsche e Ferrari dessero fondo alle loro finanze per realizzare una serie di 25 \"prototipi\" con cui sfidarsi per la vittoria assoluta. Negli anni seguenti, fino al 1971, queste Sport in serie limitata dominarono il campo, tanto che la Federazione decise di fondere le categorie Sport e Prototipi a partire dal 1972, rimuovendo il minimo di produzione e imponendo limiti su peso minimo e cilindrata massima che riducessero le prestazioni.\nNel corso degli ultimi anni, spesso i prototipi sono stati rallentati nelle prestazioni mediante l'attuazione di regolamenti pi\u00f9 restrittivi, mentre sovente le GT hanno beneficiato di maggiori libert\u00e0, perci\u00f2 in pi\u00f9 occasioni si \u00e8 potuto assistere anche a sfide fra le 2 categorie.\nAttualmente, i principali campionati endurance a livello mondiale utilizzano due tipi di vetture: i prototipi, che godono di maggiore flessibilit\u00e0 nella progettazione e le GT derivate dalla serie con maggiori vincoli da rispettare; ogni serie disciplina a sua discrezione l'aspetto dei prototipi che possono risultare quindi anche molto diversi, nonostante ci\u00f2 sono accomunate dal fatto che i prototipi per regolamento raggiungono prestazioni nettamente superiori alle GT.\nTipi di sport prototipi.\nQui di seguito sono elencati alcuni tra i pi\u00f9 importanti tipi di \"vetture sport\" e \"prototipi\" utilizzati nelle competizioni automobilistiche nel corso degli anni e disciplinati da diverse federazioni od organi:"}
{"id": "2345356", "revid": "599013", "url": "https://it.wikipedia.org/wiki?curid=2345356", "title": "Duane Cooper", "text": ""}
{"id": "2345361", "revid": "599013", "url": "https://it.wikipedia.org/wiki?curid=2345361", "title": "Isaiah Morris", "text": ""}
{"id": "2345362", "revid": "155118", "url": "https://it.wikipedia.org/wiki?curid=2345362", "title": "Race, Evolution and Behavior", "text": ""}
{"id": "2345368", "revid": "767487", "url": "https://it.wikipedia.org/wiki?curid=2345368", "title": "P\u00edo Leyva", "text": "Pio Leyva debutt\u00f2 nell'ambiente musicale a sei anni quando, nella sua citt\u00e0 natale, vinse un concorso di bongo. Dopo qualche anno inizi\u00f2 la sua carriera suonando, sempre il bongo, nel gruppo dei \"Siboney\"; ma le sue vere doti erano quelle di cantante e infatti come tale venne scoperto e lanciato sino a diventare uno dei pi\u00f9 noti e rappresentativi cantanti cubani. Collabor\u00f2 con il \"Sexteto Caribe\" e con la jazz band di \"Jes\u00fas Montalvo\" e poi, insieme a Miguel Angel Pino Tresero e alla seconda voce Nico Morgado, form\u00f2 un trio che rapidamente monopolizz\u00f2 le frequenze della radio locale.\nNel 1950 si trasfer\u00ec a L'Avana dove la sua popolarit\u00e0 raggiunse il suo apice. Negli anni seguenti collabor\u00f2 con i pi\u00f9 noti musicisti cubani: da Compay Segundo a Esteban Antu\u00f1ez, da Bebo Vald\u00e9s a Noro Morales, Ni\u00f1o Rivera, Joaquin Mendivel. Registr\u00f2 diversi album da solista e compose una grande variet\u00e0 di brani tra cui la sua pi\u00f9 famosa canzone, \"Pio Mentiroso\"; nel 1962, partecip\u00f2 al primo Festival della Musicale Popolare cubana.\nDopo qualche anno di silenzio, nel 1996, P\u00edo Leyva torna dietro al microfono per partecipare al progetto musicale Afro-Cuban All Stars, organizzato da Juan de Marcos Gonz\u00e1lez, il direttore musicale del gruppo Sierra Maestra, che venne registrato nelle sessioni di Buena Vista Social Club.\nLa sera del 22 marzo 2006, all'et\u00e0 di 89 anni, P\u00edo Leyva muore in seguito ad un attacco cardiaco. Ricever\u00e0 sepoltura nel cimitero Cristoforo Colombo, a L'Avana."}
{"id": "2345369", "revid": "256896", "url": "https://it.wikipedia.org/wiki?curid=2345369", "title": "Pio Leiva", "text": ""}
{"id": "2345370", "revid": "287204", "url": "https://it.wikipedia.org/wiki?curid=2345370", "title": "Pio Leyva", "text": ""}
{"id": "2345371", "revid": "287204", "url": "https://it.wikipedia.org/wiki?curid=2345371", "title": "Neukolln", "text": ""}
{"id": "2345373", "revid": "767487", "url": "https://it.wikipedia.org/wiki?curid=2345373", "title": "Eliades Ochoa", "text": "Biografia.\nCantautore con profonde radici rurali, considerato uno dei pi\u00f9 importanti \"soneros\" e strenuo difensore della musica tradizionale cubana, nasce nella campagna, \"en el campo\", a pochi chilometri da Santiago di Cuba. All'et\u00e0 di sei anni impara a suonare la chitarra ed il tres grazie anche ai suoi genitori, entrambi valenti \"soneros\". Dotato di un grande istinto musicale che gli permetteva in brevissimo tempo di memorizzare sia le parole che il giro armonico delle canzoni che ascoltava, riusc\u00ec ben presto ad eseguire con maestria diversi stili di musica tradizionale cubana, come sones, guaracha, guajira e boleros.\nNel giro di qualche anno pass\u00f2 da musicista solitario che guadagnava pochi spiccioli nelle vie dei quartieri a luci rosse a componente di gruppi importanti come il \"Quinteto Oriental\" e, all'inizio negli anni '70, il \"Septeto Tipico\". Quando in seguito riusc\u00ec a formare un proprio trio era gi\u00e0 talmente noto che gli abitanti di Santiago conoscevano alla perfezione il suo repertorio.\nNel 1978 Pancho Cobas, direttore della Vieja Trova Santiaguera, gli propose di entrare a far parte del Cuarteto Patria. Eliades accett\u00f2 e fece di questo gruppo la band di son pi\u00f9 amata e apprezzata di tutta l'America Latina.\nNel 1986, insieme al celebre musicista cubano Compay Segundo, incise il brano Chan Chan. Nel 1997 partecip\u00f2, con diversi altri musicisti tradizionali cubani, al progetto Afro-Cuban All Stars che, fra le altre cose, port\u00f2 alla realizzazione del disco (e pi\u00f9 tardi del film) Buena Vista Social Club, vincitore l'anno seguente del Grammy Award nella categoria della musica tradizionale.\nCome Compay Segundo, anche Eliades suona una chitarra \"modificata\" composta da otto corde anzich\u00e9 le sei convenzionali; con questo sistema riesce a riprodurre il suono di una normale chitarra classica con l'aggiunta di una sonorit\u00e0 \"tresera\".\nSempre accompagnato dal suo cappello da cowboy Eliades Ochoa ha fatto numerosissime tourn\u00e9e, toccando pi\u00f9 di quaranta stati dall'America Latina al Canada, all'Europa, agli Stati Uniti, arrivando fino al Giappone; ha registrato moltissimi dischi, con titoli estremamente importanti per la musica cubana come \"Son de Oriente\", \"Chanchaneando\" con Compay Segundo, \"La Venganza de Perico\" con il sassofonista camerunese Manu Dibango, \"El guateque de Don Tomas\" con Bob Dylan e la famosissima \"Pintate los labios Maria\", il cui video, realizzato da Frank Padron, ha ricevuto vari premi Lucas e diversi riconoscimenti internazionali."}
{"id": "2345374", "revid": "767487", "url": "https://it.wikipedia.org/wiki?curid=2345374", "title": "Liquirizia (film)", "text": "Liquirizia \u00e8 un film del 1979, diretto dal regista Salvatore Samperi ambientato a Padova nel 1959.\nTrama.\nDue gruppi di studenti - i liceali di terza classe e i maturandi ragionieri - per celebrare l'ultimo giorno di scuola, decidono di realizzare uno spettacolo. Il confronto sul teatro sembra essere un'ulteriore sfida tra i due gruppi dopo quelle a pallone. Capitanati dall'occhialuto \"secchione\" Carletto, che da grande vorrebbe fare il regista, i liceali preparano numeri di rango, da teatro dell'opera; i ragionieri, orchestrati da Fulvio, si cimentano invece sulle canzoni e sul variet\u00e0. Un insuccesso totale gratifica parimenti entrambi."}
{"id": "2345376", "revid": "1652635", "url": "https://it.wikipedia.org/wiki?curid=2345376", "title": "Vegetarianismo", "text": "Il vegetarianismo, o vegetarismo, o vegetarianesimo, designa, nell'ambito della nutrizione umana, un insieme di diverse pratiche alimentari, accomunate dalla limitazione o dall'esclusione di parte o del totale degli alimenti di origine animale, che danno luogo a diete basate in prevalenza su alimenti di origine vegetale. Sono decise sulla base di motivazioni etiche, ambientalistiche, religiose, igienistiche o salutistiche.\nEtimologia.\nIl termine italiano \"vegetarianismo\" deriva da \"vegetariano\", neologismo diffusosi agli inizi del XX secolo come adattamento dell'inglese \"vegetarian\", a sua volta derivato da \"vegetable\" (che vive e cresce come una pianta), dall'antico francese \"vegetable\" (vivente, degno di vivere) con radice dal latino \"vegetus\" (sano, attivo, vigoroso).\nDi uso comune per indicare il vegetarianismo \u00e8 anche la forma abbreviata \"vegetarismo\", e la forma suffissata in \"-esimo\", \"vegetarianesimo\".\nIl costume vegetariano moderno.\nNella moderna condotta vegetariana si possono distinguere diverse pratiche alimentari, che si producono in abitudini dietetiche che, sebbene possano essere anche molto differenti l'una dall'altra, sono tutte accomunate dalla esclusione della carne di qualsiasi animale, terrestre, volatile o acquatico e in generale dei prodotti della macellazione e della pesca, compresi i sottoprodotti (fra cui uova di pesce, caglio animale, oli e grassi animali). Sono le seguenti:\nColoro che seguono queste pratiche alimentari sono classificati genericamente come \"vegetariani\", anche se all'interno di tale gruppo gli individui sono distinti in base al tipo specifico di dieta seguita e, soprattutto, alle motivazioni di base prevalenti, che distinguono in particolare i semplici vegetariani (latto-ovo-vegetariani, latto-vegetariani, ovo-vegetariani) dai vegani (vegetaliani, crudo-vegani, fruttariani). I semplici vegetariani, che normalmente includono l'alimentazione in una pi\u00f9 vasta scelta etica, evitano inoltre alimenti che comprendono alcuni particolari ingredienti di origine animale, anche in ridotte quantit\u00e0, come i prodotti da forno preparati con strutto, oppure alimenti ottenuti con coadiuvanti come il caglio animale, utilizzato per la realizzazione della maggior parte dei formaggi, come il carbone animale, utilizzato per chiarificare lo zucchero, e come la gelatina animale, utilizzata per chiarificare il vino. I vegani ritengono tuttavia che il semplice vegetarianismo non eviti l'uccisione indiretta degli animali allevati, perch\u00e9 questa viene solo posticipata nel tempo con la futura macellazione. I semplici vegetariani invece credono nell'ideale che si possa dar vita a un rapporto simbiotico di autentico mutualismo tra uomo e animale dove, in particolare, l'allevamento non preveda il maltrattamento e il fine ultimo della macellazione.\nStoria.\nIl vegetarianismo nei grandi movimenti religiosi.\nLe prime testimonianze attendibili di una pratica vegetariana risalgono all'incirca al VI secolo a.C. e sono associate alla nascita dei primi grandi movimenti religiosi: l'Induismo, in cui si trovano molti argomenti e pratiche a favore del vegetarianismo; lo Zoroastrismo, sorto nell'antica Persia (attuale Iran) e poi diffusosi e affermatosi in tutta l'Asia centrale e basato sugli insegnamenti del profeta Zoroastro (o Zarathustra), vegetariano e contrario a ogni genere di azione violenta; il Giainismo, sorto in India e basato sugli insegnamenti di Mahavira, che proponeva ai fedeli un'alimentazione strettamente vegetariana; il Buddismo, nato anch'esso in India sotto la guida di Buddha, che esortava al rispetto per tutti gli esseri senzienti e la difesa della vita; il Taoismo, sviluppatosi in Cina grazie all'opera di Laozi, che considerava la natura come sacra, una concezione che favor\u00ec il diffondersi di abitudini vegetariane presso molti suoi seguaci.\nIl vegetarianismo in Occidente.\nIl vegetarianismo dall'Antica Grecia al Medioevo.\nNell'antica Grecia il consumo della carne era limitato in genere tra uno a due chilogrammi a persona all'anno, la quale veniva obbligatoriamente macellata secondo precisi riti sacrificali, senza i quali si correva il rischio di cadere nella \u00abanimalit\u00e0\u00bb. Per contro, il consumo dei latticini e del pesce era notevole. Nei banchetti omerici si usava mangiare agnello o bue allo spiedo. La carne meno costosa era quella di maiale. Con l'et\u00e0 d'oro ad Atene compare la cacciagione e il pollame, considerate, nelle epoche precedenti, carni immonde.\nNell'VIII secolo a.C. Esiodo descrive l'ideale festa contadina in \"Le opere e i giorni\": \u00abAbbi allora entro una roccia ombrosa riparo, abbi vino di Biblo, una focaccia, carne di capre, e non siano in caldo, carne di manza pasciuta nei boschi, e non abbia figliato, ...\u00bb\nPitagora (570-495 a.C. circa), non ha lasciato alcuno scritto, ma \u00e8 conosciuto solo attraverso il resoconto che ne danno i suoi discepoli e l'immagine che ne dar\u00e0 seicento anni pi\u00f9 tardi il poeta romano Ovidio nelle \"Metamorfosi\", lo render\u00e0 il riferimento principale dei vegetariani:\nI biografi e gli autori del mito pitagorico, fra cui lo stesso Ovidio, spiegano totalmente o in parte il vegetarianismo di Pitagora con la credenza nella metempsicosi e il Pitagora di Ovidio inoltre condanna anche il sacrificio rituale, ritenendo che la perversa dieta carnea, negazione della condizione felice dell'antica et\u00e0 dell'oro, sia nata col sacrificio cruento agli dei: in tal modo, il vegetarianismo pitagorico si configura non soltanto come una scelta privata, ma anche come un rifiuto dai risvolti politici e sociali. Tuttavia, tra i seguaci di Pitagora solo gli appartenenti alla cerchia pi\u00f9 stretta praticavano regolarmente il vegetarianismo, mentre i discepoli della cerchia pi\u00f9 esterna non avevano l'obbligo di rispettare completamente la regola vegetariana, ma si astenevano comunque da alcuni animali e parti di animale, soprattutto il bue che per Pitagora era il pi\u00f9 vicino all'uomo.\nLa pratica vegetariana compariva anche nella corrente religiosa dell'orfismo, un movimento religioso sorto in Grecia intorno al VI secolo a.C. e incentrato sulla figura mitica di Orfeo, che nel suo rapporto con la natura e la sua vicinanza al mondo animale presenta uno dei suoi aspetti pi\u00f9 importanti. Le dottrine orfiche indicano una \"vita pura\", la \"via orfica\" (\"bios orphikos\" \u1f48\u03c1\u03c6\u03b9\u03ba\u1f78\u03c2 \u03b2\u03af\u03bf\u03c2), una serie di regole non derogabili come sentiero da seguire per liberare la parte divina contenuta nell'uomo. Principale di queste regole \u00e8 l'astinenza dalle uccisioni, da cui consegue il rifiuto del culto sacrificale, implicando un'alimentazione a base di vegetali..\nNella metempsicosi credeva anche Empedocle (490-430 a.C. circa), dedito anch'egli alla dieta pitagorica e ugualmente contrario al sacrificio animale. Secondo la leggenda, dopo una vittoria olimpica alla corsa dei carri, per rispettare l'usanza che il vincitore sacrificasse un bue, fece fabbricare un bue di mirra, incenso e aromi e lo distribu\u00ec secondo rito. Eraclito, mentre dimorava sulle montagne vicino a Efeso per mediatare, si cibava di sole piante.\nSebbene successivamente con Aristotele (384-322 a.C.) venga negata agli animali la ragione, il logos, instaurandosi un confine netto tra l'uomo e l'animale, non tutti i suoi discepoli concordavano con questa visione, e sembra che molti siano stati vegetariani. Tra questi, Teofrasto (371-287 a.C.), autore di un trattato sulla piet\u00e0, condanna il sacrificio cruento e il consumo di carne, affermando che uccidere un animale \u00e8 ingiusto, perch\u00e9 lo si priva della vita. Senocrate (396\u2013314 a.C.) e probabilmente Polemone (350-270/269 a.C.), scolarchi dell'Accademia di Atene, e alcuni dei principali platonici e neoplatonici, tra i quali Plutarco (46-120 d.C.), Porfirio (232-309 d.C.), Apollonio di Tiana (2-98 d.C.) e Plotino (203/205\u2013270 d.C.), sono altre figure importanti dell'antica Grecia dedite al vegetarianismo.\nAnche Epicuro era vegetariano e invit\u00f2 i suoi discepoli a esserlo.\nPlutarco, in polemica con Aristotele e con le idee degli stoici (Seneca a parte, il quale in giovent\u00f9 era vegetariano, sia per motivi di salute che per piet\u00e0 verso gli animali) secondo le quali non esisterebbe alcuna relazione di giustizia tra l'uomo e gli animali, nel suo dialogo \"Sull'intelligenza degli animali\" comincia con una condanna della caccia e della macellazione, in quanto fonte di insensibilit\u00e0 e crudelt\u00e0 e quindi causa di un danno sociale, e presenta un gran numero di argomenti a favore della razionalit\u00e0 animale.\nNel saggio \"Del mangiar carne\", invece, si concentra sull'orrore di quella che considera come un'inutile crudelt\u00e0, legata non alla povert\u00e0 e alla necessit\u00e0, ma all'arroganza della ricchezza:\ncos\u00ec anche nell'invettiva che costituisce l'introduzione dello stesso saggio:\nPorfirio, nell\"'Astinenza degli animali\", tratta il sacrificio degli animali e il consumo della carne come uno sviluppo del sacrificio umano e del cannibalismo, e riconosce una piena continuit\u00e0 fra uomo e animale, rivendicando per quest'ultimo non solo la ragione, ma anche un linguaggio, pur se l'essere umano non \u00e8 in grado di comprenderlo: \u00ab\u00e8 infatti come se i corvi sostenessero che solo la loro \u00e8 voce e che noi siamo privi di ragione perch\u00e9 non diciamo parole facilmente riconoscibili a essi\u00bb. Fondamentalmente, afferma Porfirio, gli argomenti dell'uomo contro la ragione animale sono dovuti alla ghiottoneria.\nNel III secolo viene fondato nell'antica Persia il manicheismo, che presto si diffonde in tutto l'Impero romano e i cui iniziati non si cibavano n\u00e9 di carne n\u00e9 di uova e non bevevano vino \u2013 una forma di vegetarianismo che traeva origine dal loro sistema religioso, basato su una visione dualistica imperniata sul conflitto tra i due principi opposti della Luce e delle Tenebre.\nPi\u00f9 tardi, tra il XII e il XIV secolo, si diffonde in Europa il catarismo: la convinzione che tutto il mondo materiale fosse opera del Male comportava la negazione dell'atto sessuale \u2013 considerato come un'aberrazione, soprattutto in quanto responsabile della procreazione, cio\u00e8 di una nuova prigionia per un altro spirito \u2013 e pertanto i catari rifiutavano ogni alimento originato da un atto sessuale (carne e uova \u2013 ma non il pesce, in quanto in epoca medievale non era ancora nota la genesi per riproduzione sessuale degli animali acquatici).\nIl vegetarianismo nell'et\u00e0 moderna.\nLa Gran Bretagna \u00e8 considerata la patria del vegetarianismo moderno. Il primo paladino del vegetarianismo dell'isola britannica a suscitare l'attenzione \u00e8 il cappellaio Roger Crab, che emerge sulla scena inglese durante la rivoluzione degli anni quaranta del Seicento. Crab, che ader\u00ec a una forma di vegetarianismo stretto (ovvero seguiva, come venne definita in seguito, una dieta vegana), considerava il consumo di carne un lusso e causa di rialzo dei prezzi e di aggravamento della povert\u00e0.\nNella seconda met\u00e0 del Seicento, durante l'espansione coloniale della potenza inglese e l'avvio dello sfruttamento degli schiavi neri per la produzione dello zucchero, si aggiungono al vegetarianismo nuovi argomenti legati al mutamento del contesto storico. Una figura emblematica di questa fase \u00e8 lo scrittore inglese Thomas Tryon, che denuncia il comportamento dell'europeo cristiano definendolo un oppressore intollerante il cui lusso e i cui sprechi \u00abnon possono essere mantenuti se non principalmente grazie alla grande Oppressione degli Uomini e degli Animali\u00bb.\nNel Settecento il vegetarianismo incomincia a essere un argomento sostenuto e diffuso anche dai medici, in nome della salute e delle caratteristiche dell'anatomia e della fisiologia umana che, a partire dall'apparato digerente, dalla dentatura e dalle mani, dimostrerebbero la natura vegetariana dell'uomo. Tra i pi\u00f9 noti medici e scienziati fautori del vegetarianismo nell'Europa di questo periodo troviamo in Svezia Linneo e i suoi discepoli, in Francia Louis L\u00e9mery e Philippe Hecquet, in Inghilterra Edward Tyson, John Arbuthnot (medico della famiglia reale inglese) e George Cheyne, in Italia Antonio Cocchi \u2013 la cui influenza ebbe dimensioni internazionali e che nel 1743 pubblic\u00f2 \"Del vitto pitagorico per uso della medicina\", destinato a essere pi\u00f9 volte ristampato e tradotto sia nel Settecento che nell'Ottocento e a suscitare un vivo dibattito, soprattutto tra i medici italiani dell'epoca.\nIn questo periodo Voltaire torna sulla questione della crudelt\u00e0 verso gli animali e del vegetarianismo in numerose opere, mentre in Inghilterra, soprattutto dalla fine del Settecento, si parla sempre pi\u00f9 di vegetarianismo e si susseguono alcune pubblicazioni notabili. Nel 1791 esce il pamphlet \"The Cry of Nature\", di John Oswald, in cui l'autore presenta una presa di posizione politica a favore del vegetarianismo, considerando il mutamento radicale del rapporto con gli animali e la natura un nodo politico essenziale per giungere alla fondazione di una societ\u00e0 egualitaria.\nNel 1802 viene pubblicato \"An Essay on Abstinence from Animal Food, as a Moral Duty\", di Joseph Ritson, un attacco frontale all'antropocentrismo.\nNel 1811 esce \"The Return to Nature\", di John Frank Newton, una difesa basata su testimonianze di tipico medico ed etnologico del regime vegetariano e, un paio di anni pi\u00f9 tardi, nel 1813, Percy Shelley pubblica \"Vindication of Natural Diet\", in cui indica la dieta carnea come un simbolo del lusso che, insieme con altri falsi bisogni indotti tra i poveri, ritiene all'origine dello sfruttamento del lavoro e delle disuguaglianze sociali.\nL'Ottocento e la costituzione della Vegetarian Society.\nIn Inghilterra questo fermento del vegetarianismo nel panorama culturale del paese porter\u00e0, nella prima met\u00e0 dell'Ottocento, alla nascita di un movimento vegetariano inglese e alla costituzione della Vegetarian Society, fondata il 30 settembre 1847 a Ramsgate. Nei decenni successivi sorsero altre societ\u00e0 vegetariane anche in altri paesi: nel 1867 il teologo Eduard Baltzer fonda la prima societ\u00e0 vegetariana della Germania, verso la fine dell'Ottocento viene fondata la Soci\u00e9t\u00e9 V\u00e9g\u00e9tarienne de France e nella seconda met\u00e0 del Novecento l'Associazione vegetariana italiana.\nNegli Stati Uniti dell'Ottocento troviamo molte vegetariane nel nascente movimento per i diritti delle donne: tra queste, Harriet Beecher Stowe (conosciuta per il suo \"La capanna dello zio Tom\"), che nel 1896 pubblica un articolo sui diritti degli animali su \"Heart and Home\", un periodico destinato al pubblico femminile; Margaret Fuller, che in \"Woman in the Nineteenth-Century\" afferma che l'integrazione della donna nella vita pubblica avrebbe portato a una femminilizzazione della cultura, la quale avrebbe posto fine a ogni forma di sofferenza, compresa l'uccisione degli animali per l'alimentazione umana; Elizabeth Stuart Phelps Ward, autrice di libri contro la vivisezione; e inoltre Lucy Stone, Amelia Bloomer, Susan B. Anthony, Elizabeth Cady Stanton, le quali si riunivano abitualmente insieme con l'antischiavista Horace Greeley, direttore del \"Tribune\", per brindare \u00abai diritti delle donne e al vegetarianismo\u00bb.\nUna figura importante di questo periodo \u00e8 l'inglese Henry Stephens Salt, vegetariano etico instancabile difensore con numerose opere di quelli che l'autore stesso comincia a chiamare \"animal rights\" (diritti animali). Salt vedeva anche una evidente contraddizione in chi dichiarava di battersi per la protezione degli animali continuando a seguire una dieta carnea.\nTra le figure celebri del vegetarianismo tra l'Ottocento e gli inizi del Novecento si distinguono tra gli altri: il poeta francese Alphonse de Lamartine che, pur avendo in seguito abbandonato questo regime alimentare dopo essere stato cresciuto vegetariano dalla madre, nelle sue opere continu\u00f2 a insistere sul tema della crudelt\u00e0 dell'uccisione degli animali e della dieta carnea; il compositore tedesco Richard Wagner, autore anche di scritti contro la vivisezione, le cui idee, tuttavia, erano influenzate da un antisemitismo che lo condusse a incriminare il consumo di carne come il male che aveva contaminato la razza ariana; lo scrittore russo Lev Tolstoj, passato al vegetarianismo nel 1885, durante il suo periodo di profonda crisi spirituale che lo spinse ad adottare una posizione di difesa nonviolenta per gli oppressi; il politico indiano Mohandas Gandhi, trasferitosi a Londra a vent'anni per studiare legge dove entr\u00f2 presto in contatto con i membri della Vegetarian Society, di cui divenne prima socio e poi dirigente;\nil commediografo irlandese George Bernard Shaw, che diede un notevole contributo alla diffusione della causa vegetariana, battendosi anche contro la vivisezione e gli sport cruenti. Altre femministe inglesi di questo periodo furono vegetariane, come Charlotte Despard, leader della Woman's Freedom League.\nIl Novecento e la questione filosofica.\nL'espansione internazionale del movimento vegetariano porta nel 1908 alla fondazione dell'International Vegetarian Union, mentre nel novembre del 1944 nasce in Inghilterra, a Londra, la Vegan Society, fondata da Donald Watson, che vedeva l'abbandono di latte, latticini e uova come una logica conseguenza della scelta vegetariana, dato il legame tra la produzione di questi alimenti e l'industria dell'allevamento.\nDurante gli anni sessanta del Novecento il vegetarianismo sar\u00e0 molto diffuso nel nascente movimento di rivolta giovanile antiautoritaria come parte del rifiuto della vita borghese e della scelta di una povert\u00e0 volontaria vissuta come indipendenza mentale e moderazione per il corpo e lo spirito.\nNel 1975 viene pubblicato \"Liberazione animale\", del filosofo australiano Peter Singer, la prima opera contemporanea sui diritti animali che conosce una vasta diffusione internazionale. Nell'opera Singer fornisce argomenti razionali contro il pregiudizio e la discriminazione di specie (specismo) e indica il vegetarianismo come un obbligo etico nel rispetto della vita degli animali: secondo le conclusioni dell'autore, il piacere del palato offerto dalla carne animale all'uomo risulta irrilevante a fronte dei maltrattamenti subiti dall'animale nell'allevamento e della sua uccisione.\nL'opera di Singer, nonostante le numerose critiche di cui \u00e8 stata oggetto, ha avviato un dibattito filosofico e pubblico sui diritti animali. Tra le opere pi\u00f9 significative in questo campo, si inserisce \"I diritti animali\", pubblicato qualche anno pi\u00f9 tardi, nel 1983 in cui l'autore, il filosofo statunitense Tom Regan, criticando e rigettando le posizioni di Singer, mira a dimostrare che la vita animale ha valore intrinseco e che quindi gli animali devono essere trattati non come mezzi ma come fini: il vegetarianismo, pertanto, si configura nella teoria di Regan come una doverosa e logica conseguenza del fatto di riconoscere il diritto di vivere all'animale.\nIl vegetarianismo oggi.\nOggi il vegetarianismo si \u00e8 consolidato come un fenomeno in genere socialmente meglio accettato e convenzionale, affiancato da una crescente diffusione di periodici dedicati, libri e siti internet e dalla nascita di numerose associazioni locali e nazionali, e con una presenza di dimensioni crescenti sul mercato alimentare.\nLe ragioni del vegetarianismo.\nLe ragioni che comunemente sono alla base di una scelta vegetariana includono motivazioni etiche di rispetto per la vita animale, principi religiosi, attenzione per la salute e preoccupazione per l'ambiente. Tali motivazioni non sono tutte necessariamente adottate insieme, e anche se spesso due o pi\u00f9 di loro possono coesistere negli stessi soggetti, solitamente una prevale sulle altre. Inoltre, l'influenza delle diverse motivazioni pu\u00f2 variare in relazione al sesso (ad esempio in Italia la scelta etica \u00e8 pi\u00f9 sentita tra le donne, mentre gran parte degli uomini scelgono di seguire un regime vegetariano per il benessere fisico e una maggiore attenzione per la salute), al paese (ad esempio in India la motivazione religiosa \u00e8 quella prevalente), nonch\u00e9 in relazione allo specifico regime vegetariano: il latto-ovo-vegetarianismo e le sue varianti latto-vegetarianismo e ovo-vegetarianismo sono adottati per lo pi\u00f9 per ragioni religiose e/o salutistiche, il vegetalismo principalmente per ragioni etiche di rispetto per la vita e la sofferenza degli animali, il crudismo vegano soprattutto per ragioni salutistiche, il fruttarismo per questioni religioso-spirituali.\nEtica.\nIl vegetarianismo ispirato da ragioni etiche, praticato principalmente nelle forme di latto-ovo-vegetarianismo (e nelle sue varianti latto-vegetarianismo e ovo-vegetarianismo) e vegetalismo, bench\u00e9 abbia origini lontane nel tempo, solo negli ultimi decenni, come riflesso a un crescente sentimento di maggiore rispetto verso gli animali nei paesi sviluppati, ha conosciuto una maggiore diffusione.\nNel vegetarianismo etico si ritiene che l'individuo animale, in quanto, analogamente all'uomo, essere senziente \u2013 capace cio\u00e8 di provare sensazioni di piacere e dolore \u2013 e dotato, secondo molti autori di filosofia dei diritti animali, degli interessi fondamentali alla libert\u00e0, alla serenit\u00e0 e alla vita, debba essere trattato con rispetto e giustizia. Viene pertanto rifiutato il consumo di ogni tipo di carne in quanto cibo ottenuto con lo sfruttamento dell'animale (oggi spesso cresciuto in condizioni di grave sofferenza nei diffusi centri di allevamento intensivo) e il ricorso alla violenza dell'uccisione.\nNel vegetarianismo etico il rispetto per l'animale spesso non \u00e8 comunque limitato alla sola sfera alimentare, ma influenza pi\u00f9 o meno profondamente anche gli altri aspetti dell'esistenza personale. Sebbene non vi siano criteri fissi e prestabiliti a cui tutti i vegetariani etici debbano aderire nella prassi quotidiana e ogni soggetto si regoli nelle proprie scelte nel modo che ritiene pi\u00f9 opportuno, nel vegetarianismo etico generalmente viene evitato l'uso e il consumo, per quanto possibile e praticabile, di prodotti derivanti da sfruttamento e uccisione degli animali. Pertanto, seppur l'aspetto alimentare rimane quello centrale, in molti casi un vegetariano etico indossa solo capi in fibre vegetali e sintetiche ed evita l'acquisto di ogni capo con parti di origine animale (pelliccia, pelle, lana, seta e imbottiture in piuma), usa cosmetici e prodotti per l'igiene personale e per la pulizia della casa non testati su animali, e in generale evita l'acquisto di altre merci con parti animali (come divani in pelle, tappeti in pelliccia, ornamenti in avorio, oggetti in osso, pennelli in pelo animale, ecc.).\nOltre alle scelte di consumo quotidiano, un vegetariano etico solitamente evita anche la pratica, la partecipazione e il sostegno ad attivit\u00e0 che implicano un uso dell'animale e/o la sua uccisione, quali la sperimentazione su animali, caccia e pesca, spettacoli con animali come la corrida, il circo con animali o il rodeo, corse di cavalli, di cani o di altri animali, manifestazioni folcloristiche con uso di animali, zoo, acquari e strutture simili che detengono animali, commercio degli animali da compagnia e altre attivit\u00e0 simili.\nQuesti aspetti si rivelano particolarmente importanti e sentiti nel veganismo etico. Il veganismo etico \u00e8 dettato da principi etici di rispetto per la vita animale e basato sul pensiero antispecista e su una filosofia non-violenta della vita, come esemplificato nella posizione di Gary L. Francione e altri filosofi. Nella pratica quotidiana, oltre a quanto gi\u00e0 detto, un vegano etico rifiuta anche il consumo di latte e latticini, uova e miele (e altri prodotti delle api) e tende a evitare quelle merci contenenti questi stessi ingredienti, che possono essere presenti in cosmetici e prodotti per l'igiene personale, mangimi per animali domestici e altri prodotti.\nReligione e spiritualit\u00e0.\nIl vegetarianismo di natura religiosa ha radici antiche e risale ai primi grandi movimenti del VI secolo a.C. Una pratica alimentare vegetariana \u00e8 tuttora diffusa presso gli aderenti a quei culti che suggeriscono o prescrivono il divieto del consumo di carni (e in alcuni casi di ogni prodotto di origine animale) e l'adesione al vegetarianismo come pratica di salute spirituale, mentale e/o corporea o come parte di una pi\u00f9 vasta etica biocentrica di armonia e rispetto verso tutte le altre forme di vita. In altri casi invece il vegetarianismo viene integrato nella propria condotta in coloro che seguono particolari dottrine spirituali o percorsi di ricerca interiore per una pi\u00f9 completa armonia personale.\nSalute.\nLa crescente evidenza della relazione tra consumo di cibi animali\n\u2013 e in particolare di carni rosse (manzo, maiale, agnello e capra)\ne carni conservate (carni affumicate, stagionate o salate o con l'aggiunta di conservanti chimici) \u2013\ne rischio di malattie croniche quali patologie cardiovascolari, cancro e diabete, la frequente diffusione di malattie virali e parassitarie presso gli animali allevati, il crescente uso di antibiotici e altri farmaci negli allevamenti, da una parte, e i numerosi studi sui benefici dei cibi vegetali in generale e sulle diete vegetariane in particolare, dall'altra, hanno fortemente contribuito negli ultimi decenni alla diffusione delle diete vegetariane presso le popolazioni dei paesi pi\u00f9 ricchi. Pi\u00f9 recentemente, inoltre, i rischi derivanti da un'eccessiva assunzione di grassi saturi e colesterolo, di cui sono ricchi latte, latticini e uova, la correlazione tra consumo di prodotti lattiero-caseari e coronaropatia e cancro al seno e la vasta diffusione dell'intolleranza al lattosio, hanno spostato l'attenzione anche verso le diete vegane.\nRispetto ai non-vegetariani, tra i vegetariani \u00e8 stata osservata una minore incidenza per quanto riguarda alcune delle pi\u00f9 diffuse patologie dei paesi ricchi: sovrappeso e obesit\u00e0 (in particolare tra i vegani),\ncardiopatia ischemica, alcuni tipi di tumore (della prostata, del colon-retto, dello stomaco, della vescica, linfoma non Hodgkin e mieloma multiplo), ipertensione arteriosa (in particolare tra i vegani), diabete mellito di tipo 2 (in particolare tra i vegani) e morbo di Alzheimer.\nI vegetariani sono inoltre risultati soggetti a un rischio minore anche per quanto riguarda appendicite acuta,\nartrite reumatoide,\nasma bronchiale, calcolosi biliare, cataratta (in particolare tra i vegani), diverticolite, costipazione (in particolare tra i vegani) e calcolosi urinaria.\nLe diete vegetariane \u2013 e in particolare le diete vegane \u2013 sono inoltre state utilizzate con successo nel trattamento di alcune patologie: malattie cardiovascolari, tumore alla prostata, ipertensione,\ndiabete mellito di tipo 2, artrite reumatoide, asma bronchiale, fibromialgia e malattie renali.\nAlcuni studi hanno rilevato una pi\u00f9 alta incidenza di disturbi del comportamento alimentare tra gli adolescenti vegetariani rispetto alla popolazione generale degli adolescenti, tuttavia secondo gli studiosi l'adozione di diete vegetariane non aumenta in alcun modo il rischio di sviluppare disordini alimentari, sebbene la scelta di una dieta vegetariana possa essere utilizzata per camuffare un preesistente disturbo del comportamento alimentare.\nPer questo motivo le diete vegetariane sono in qualche modo pi\u00f9 diffuse tra gli adolescenti con disturbi del comportamento alimentare.\nRispetto ai non-vegetariani, i vegetariani, e in particolare i vegani, sono anche risultati meno soggetti all'accumulo di inquinanti ambientali quali DDT, DDE e PCB, risultati significativamente inferiori sia nel latte materno di donne vegetariane, sia nelle concentrazioni plasmatiche e fecali dei vegetariani, inoltre si \u00e8 constatato che pi\u00f9 a lungo una persona segue una dieta vegana, pi\u00f9 i livelli di diossine e PBDE tendono a scendere.\n\u00c8 stato osservato che le donne anziane (tra i sessanta e i settant'anni) vegetariane presentano valori di stress ossidativo del DNA significativamente ridotti rispetto a donne anziane non-vegetariane, e non dissimili dai valori di donne pi\u00f9 giovani (20-30 anni), inoltre si \u00e8 ipotizzato che una dieta vegana pu\u00f2 avere un ruolo nel condizionare parametri genici atti a promuovere una maggiore protezione contro l'insorgenza di patologie e una maggiore durata della vita.\nIn due studi \u00e8 stata osservata nei vegetariani anche una migliore qualit\u00e0 dell'umore (bassa frequenza di emozioni negative) rispetto ai non-vegetariani.\nMentre c'\u00e8 evidenza che non vi sono differenze significative nella densit\u00e0 minerale ossea (BMD) tra latto-ovo-vegetariani e non-vegetariani, i dati sui vegani sono ancora scarsi: alcuni studi condotti in Asia (Cina e Thailandia) hanno rilevato valori minori di BMD rispetto ai non-vegetariani, ma si trattava di donne con apporti di proteine e calcio molto bassi, entrambi fattori di rischio per la salute ossea a lungo termine.\nComunque, mentre non vi sono differenze significative tra latto-ovo-vegetariani e non-vegetariani per quanto riguarda il rischio di fratture, in donne vegane con un apporto di calcio inferiore ai 525\u00a0mg/die \u00e8 stata osservata una maggiore incidenza.\nSecondo l'Academy of Nutrition and Dietetics i vegetariani, per favorire una buona salute ossea, devono assicurarsi l'assunzione di buoni apporti di calcio, magnesio e potassio (frutta e verdura), vitamina K (vegetali a foglia verde scuro), vitamina D (esposizione alla luce solare, prodotti fortificati o supplementi), un apporto adeguato ma non eccessivo di proteine, isoflavoni della soia e ridurre al contempo gli apporti di sodio.\nAmbiente.\nNegli anni pi\u00f9 recenti, insieme con la crescente attenzione della comunit\u00e0 umana per i problemi ambientali, le diete vegetariane hanno incominciato a diffondersi anche come una scelta ecologica consapevole.\nNella seconda met\u00e0 del Novecento il consumo globale di carne \u00e8 aumentato di 5 volte, passando da 45 milioni di tonnellate all'anno nel 1950 a 233 milioni di tonnellate all'anno nel 2000, e la FAO ha stimato che entro il 2050 si arriver\u00e0 a 465 milioni di tonnellate. Ci\u00f2 ha causato naturalmente un aumento del numero di animali allevati: secondo le statistiche della FAO (2007), in tutto il mondo ogni anno vengono uccisi, per fini alimentari, circa 56 miliardi di animali, esclusi pesci e altri animali marini. Questa crescita esplosiva della popolazione animale domestica degli ultimi decenni si \u00e8 rivelata incompatibile con i ritmi naturali terrestri e ha inciso attraverso diversi modi sull'equilibrio della Terra.\nOggi la zootecnia globale \u00e8 ritenuta un fattore centrale nell'uso di risorse alimentari e idriche, inquinamento delle acque, uso delle terre, deforestazione, degradazione del suolo ed emissioni di gas serra. Nonostante spesso sia un fattore trascurato, anche il consumo degli animali marini incide in maniera significativa sull'equilibrio ambientale, e la pesca e l'acquacoltura sono ritenuti anch'essi responsabili di diversi problemi di natura ambientale. L'insieme di questa situazione si ripercuote anche sulla fauna e sulla flora selvatica impoverendone la biodiversit\u00e0. Nel 2006 la FAO ha pubblicato \"Livestock's Long Shadow\" un report scientifico di 390 pagine considerato il documento pi\u00f9 noto e meglio documentato sul problema, in cui viene accuratamente valutato l'impatto globale del settore zootecnico sui problemi ambientali.\nNegli ultimi anni si \u00e8 determinato un crescente interesse della comunit\u00e0 scientifica sull'influenza che il consumo di cibi animali pu\u00f2 avere sull'ambiente, e diversi studi hanno evidenziato i vantaggi che \u00e8 possibile ottenere sul piano ambientale con l'adozione di diete vegetariane. Uno studio del 2003 condotto da ricercatori della Cornell University di New York ha constatato come \u00abil sistema alimentare basato sul consumo di carne richiede pi\u00f9 energia, terra e risorse idriche rispetto alla dieta latto-ovo-vegetariana\u00bb. A un'analoga conclusione sono giunti dei ricercatori della Loma Linda University in uno studio del 2009,dove \u00e8 stato rilevato che \u00ab[...] la dieta non-vegetariana richiede 2,9 volte pi\u00f9 acqua, 2,5 volte pi\u00f9 energia primaria, 13 volte pi\u00f9 fertilizzanti e 1,4 volte pi\u00f9 pesticidi rispetto alla dieta latto-ovo-vegetariana\u00bb.\nNel 2012, nel corso della settimana mondiale dell'acqua, il SIWI (Stockholm International Water Institute) ha presentato un report in cui ha avvertito che \u00abnon ci sar\u00e0 abbastanza acqua disponibile per produrre cibo per una popolazione di 9 miliardi di persone prevista per il 2050, se si continueranno a seguire le attuali tendenze verso la dieta comunemente adottata nei paesi occidentali\u00bb, e proponendo una drastica riduzione del consumo di proteine animali fino ad arrivare a una quota pari al 5% delle proteine totali assunte con la dieta. Gli scienziati, nella presentazione del report, hanno affermato che l'adozione di una dieta vegetariana pu\u00f2 offrire la possibilit\u00e0 di aumentare la disponibilit\u00e0 di acqua per produrre pi\u00f9 cibo.\nNaturalmente, a un minor consumo di cibi animali, corrisponde un minore impatto sull'ambiente. Per tale motivo una dieta vegana pu\u00f2 essere considerata dal punto di vista ambientale la scelta alimentare pi\u00f9 vantaggiosa. Ad esempio, per quanto riguarda le emissioni di gas serra, da uno studio del 2008 condotto dall'Institute for Ecological Economy Research di Berlino e volto a indagare l'impatto dell'agricoltura e dell'allevamento sull'effetto serra, emerge che, rispetto a una dieta vegana, una dieta latto-ovo-vegetariana ha un impatto di quasi 4 volte superiore, e una dieta a base di cibi animali ha un impatto di circa 7,5 volte superiore.\nPer quanto riguarda il consumo idrico, la produzione di cibo per un giorno per una persona che segue una dieta a base di cibi animali necessita di di acqua, 4500 per chi segue una dieta latto-ovo-vegetariana, mentre ne sono sufficienti solo 1100 per chi segue una dieta vegana: per persona, una dieta vegana richiede pertanto meno acqua nel corso di un anno rispetto a quanta ne occorre per una dieta a base di cibi animali per un solo mese.\nDa un punto di vista pi\u00f9 generale, uno studio del 2006 condotto da ricercatori italiani e volto a indagare tutti i possibili impatti ambientali derivanti da diete vegetariane e non-vegetariane, ha riscontrato che, rispetto a una dieta vegana, una dieta latto-ovo-vegetariana ha un impatto 1,8 volte superiore e una dieta a base di cibi animali 2,7 volte superiore, in riferimento a modelli alimentari formulati con parametri dietetici equilibrati e quindi in via teorica, per quanto riguarda i risultati ottenuti dai ricercatori per la dieta a base di cibi animali tipicamente condotta da un italiano medio, questa risulta invece avere un impatto 6,7 volte maggiore rispetto a una dieta vegana.\nLe diete vegetariane.\nLe diete vegetariane pi\u00f9 diffuse sono basate su cereali, legumi, verdura e frutta (sia fresca sia secca) e, in misura ridotta, comprendono latte, latticini e uova per coloro che ne fanno uso. Molti prodotti comunemente usati in una dieta vegetariana sono normalmente diffusi in tutto il mondo, ad esempio pasta, pane, riso, fagioli o piselli. Molti altri prodotti, non indispensabili ai fini dell'equilibrio della dieta ma comunque solitamente usati nella preparazione dei pasti vegetariani, sono invece normalmente assenti in una classica dieta occidentale e appartengono ad altre tradizioni quali quelle dei paesi asiatici, arabi, centro e sud americani o dell'area mediterranea, configurando cos\u00ec le diete vegetariane come diete multietniche e senza barriere nazionali. Ad esempio, troviamo cereali come kamut, miglio e quinoa, preparazioni a base di cereali quali bulgur, cous-cous e seitan, soia e prodotti a base di soia (tofu, tempeh e proteine vegetali ristrutturate), alghe alimentari, semi oleaginosi di varia natura (anche sotto forma di crema, come il tahin), condimenti come shoyu, miso e tamari, dolcificanti come il malto. Prodotti a base vegetale, quali ad esempio hamburger, yogurt o latte vegetale, possono essere usati in sostituzione dei corrispettivi prodotti con carne, latte e uova.\nAspetti nutrizionali.\nI carboidrati, contenuti per la maggior parte nel regno vegetale, e in particolare quelli assimilabili nei cereali (e negli ortaggi e nella frutta per quelle diete vegetariane prive di cereali), costituiscono il principale componente di una dieta vegetariana e la maggiore fonte energetica, cos\u00ec come correttamente previsto nell'ambito di una dieta ben bilanciata.\nLe diete vegetariane risultano generalmente adeguate nei livelli di proteine e, in particolare le diete vegane, hanno tipicamente un contenuto medio di grassi, grassi saturi e colesterolo minore e un maggiore apporto di grassi polinsaturi.\nDiversi studi hanno suggerito che i vegetariani (e soprattutto i vegani) tendano ad avere livelli ematici di EPA e DHA inferiori ai non-vegetariani, anche se in uno studio pi\u00f9 recente i livelli di EPA e DHA nei vegetariani sono risultati maggiori a quelli dei non-vegetariani e pressoch\u00e9 identici a chi consuma frequentemente pesce.\nLe diete vegetariane risultano generalmente adeguate anche nei livelli di calcio (sebbene gli introiti di calcio dei vegani possano risultare al di sotto dei livelli raccomandati) e vitamina D; rispetto alle diete a base di prodotti animali, si presentano ricche in magnesio, potassio, vitamina B9, vitamina C e vitamina E e, in particolare le diete vegane, hanno tipicamente un maggiore apporto di fitocomposti e fibra.\nSebbene gli adulti vegetariani presentino pi\u00f9 bassi depositi di ferro rispetto ai non-vegetariani, i loro livelli sierici di ferritina si collocano usualmente all'interno del range di normalit\u00e0. Gli studi sull'adeguatezza dell'apporto di zinco tra i vegetariani occidentali hanno dato risultati contrastanti, in quanto alcuni studi riferiscono assunzioni di zinco congrue con le raccomandazioni, mentre altri studi hanno rilevato assunzioni di zinco significativamente ridotte. Non c'\u00e8 comunque riscontro di deficienze conclamate di zinco nei vegetariani dei paesi occidentali.\nPoich\u00e9 nessun cibo di origine vegetale pu\u00f2 essere considerato una fonte affidabile di vitamina B12, i vegani e altri vegetariani stretti possono ottenere questa vitamina con l'uso di cibi addizionati quali latti vegetali, cereali per la colazione o prodotti a base di soia. Poich\u00e9 l'utilizzo costante di tali prodotti pu\u00f2 risultare poco pratico, medici e ricercatori che si occupano di nutrizione vegetariana consigliano l'uso (giornaliero o settimanale a seconda del prodotto scelto) di un supplemento vitaminico di B12.\nL'Academy of Nutrition and Dietetics (ex American Dietetic Association) sostiene che \u00able diete vegane, latto-vegetariane e latto-ovo-vegetariane ben pianificate sono appropriate per tutti gli stadi del ciclo vitale, inclusi gravidanza e allattamento. Le diete vegane, latto-vegetariane e latto-ovo-vegetariane correttamente strutturate soddisfano i fabbisogni nutrizionali dei bambini nella prima e seconda infanzia e degli adolescenti, e promuovono una crescita normale\u00bb. Durante la gravidanza e l'allattamento \u00e8 importante che la dieta delle madri vegane contenga delle fonti quotidiane e affidabili di vitamina B12 (cibi fortificati e/o integratore), in quanto durante queste fasi della vita la B12 immagazzinata nell'organismo della donna \u00e8 poco disponibile per il bambino.\nLa mancata assunzione di cibi fortificati e/o integratore di B12 da parte della madre durante la gravidanza e l'allattamento conduce a gravi effetti avversi sul bambino, quali arresto o regressione della crescita, ipotonia, atrofia cerebrale, anemia megaloblastica, riduzione delle capacit\u00e0 motorie e difetti neurologici permanenti.\nLe diete vegetariane, grazie al loro elevato contenuto in carboidrati e basso contenuto in grassi, si configurano anche come diete ottimali per chi pratichi sport e sono in grado di soddisfare anche il fabbisogno degli atleti agonisti.\nVegetariani celebri.\nA partire da Pitagora di Samo, considerato l'iniziatore e l'emblema stesso del vegetarianismo, oltre ai gi\u00e0 citati Plutarco, Porfirio, Voltaire, Richard Wagner, Lev Tolstoj, Mohandas Gandhi, George Bernard Shaw, la storia ha offerto numerose testimonianze di celebri personaggi che aderirono a una dieta vegetariana.\nTra i pi\u00f9 citati dalla comunit\u00e0 vegetariana vi \u00e8 Leonardo da Vinci, che cos\u00ec si pronunci\u00f2:\nTuttavia \u00e8 bene ricordare che alcune liste della spesa pervenute ai giorni nostri e direttamente compilate da Leonardo per i suoi domestici, includono anche carne e uova.\nTra gli altri vegetariani celebri della storia si possono ricordare, Epicuro (latto-vegetariano), Mahatma Gandhi (latto-vegetariano), Jiddu Krishnamurti (latto-vegetariano), Isaac Bashevis Singer, Hideaki Anno, tra gli sportivi Carl Lewis (vegano), Scott Jurek (vegano), Bill Pearl, Lewis Hamilton (vegano), tra le celebrit\u00e0 della musica Sia (vegana), Jovanotti (vegetariano), Colin Morgan (ovo-vegetariano), Ariana Grande (vegana), Dread (vegano 2010-2020), Paul McCartney, Moby (vegano), tra i nomi della scienza Margherita Hack e Umberto Veronesi. Tra questi spunta anche la figura di Adolf Hitler, sotto il cui potere tuttavia furono messe fuori legge le associazioni vegetariane e vietate le loro pubblicazioni e rimangono comunque diversi dubbi in merito al suo vegetarianismo.\nDiffusione del vegetarianismo.\nAlcuni paesi vantano una lunga tradizione vegetariana, in particolare l'India, dove il 40% della popolazione \u00e8 vegetariano. Nei paesi pi\u00f9 ricchi, invece, solo da qualche decennio si \u00e8 maturato un interesse verso questo tipo di diete, e solo negli anni pi\u00f9 recenti si pu\u00f2 osservare una crescente diffusione delle diete vegetariane: ad esempio negli USA circa il 5% della popolazione adulta (circa dodici milioni di persone) segue in modo regolare una dieta latto-ovo-vegetariana e circa la met\u00e0 di questa percentuale \u00e8 vegano, circa il 3% dei bambini e degli adolescenti tra gli 8 e i 18 anni \u00e8 latto-ovo-vegetariano e quasi l'1% \u00e8 vegano, inoltre molti consumatori riferiscono interesse nei confronti delle diete vegetariane. Altri paesi occidentali presentano percentuali ancora maggiori, ad esempio la Germania, dove oltre il 7% della popolazione \u00e8 vegetariano, o l'Italia, con il 6,5% di vegetariani e lo 0,6% di vegani.\nManifestazioni ed eventi.\nIl 1\u00ba ottobre si festeggia il World Vegetarian Day (giornata vegetariana mondiale), mentre dal 1\u00ba al 7 ottobre si celebra l'International Vegetarian Week (settimana vegetariana internazionale). Il 1\u00ba novembre invece si festeggia il World Vegan Day (giornata vegana mondiale).\nInoltre ogni anno in tutto il mondo si organizzano numerosi festival e manifestazioni varie sul vegetarianismo. Tra le pi\u00f9 note manifestazioni in Europa vi \u00e8 il Veggie Pride (orgoglio vegetariano) che, nato a Parigi il 13 ottobre 2001, ha luogo ogni anno il terzo sabato di maggio in Francia, e dal 2008 viene organizzato anche in Italia (la prima edizione si \u00e8 tenuta a Roma e le successive a Milano)."}
{"id": "2345379", "revid": "105026172", "url": "https://it.wikipedia.org/wiki?curid=2345379", "title": "Pertecnetato", "text": "Lo ione pertecnetato \u00e8 un ossianione di formula chimica TcO4\u2212.\n\u00c8 usato spesso come una fonte di isotopi dell'elemento radioattivo tecnezio, essendo anche molto conveniente grazie alla sua solubilit\u00e0 in acqua. In particolare \u00e8 usato per trasportare l'isotopo Tc-99m, che \u00e8 comunemente usato nella medicina nucleare in esami diagnostici.\nIl pertecnetato \u00e8 analogo al permanganato, ma ha un minore potere ossidante.\n\u00c8 anche noto per la sua capacit\u00e0 di inibire il trasporto attivo di iodio da parte del NIS (Natrium-Iodide Symporter, il simporto responsabile della captazione di iodio da parte delle cellule follicolari della tiroide. Cos\u00ec facendo, il pertecnetato esercita un effetto negativo sulla biosintesi degli ormoni tiroidei."}
{"id": "2345384", "revid": "767487", "url": "https://it.wikipedia.org/wiki?curid=2345384", "title": "Effetto Wolff-Chaikoff", "text": "Per effetto Wolff-Chaikoff si intende l'ipotiroidismo causato da ingestione di una grande quantit\u00e0 di iodio in individui eutiroidei o ipertiroidei.\nFisiologia.\n\u00c8 un fenomeno autoregolatorio che inibisce la formazione di ormoni tiroidei all'interno del follicolo della tiroide. Ci\u00f2 accade quando ci sono livelli elevati di ioduro in circolazione. L'effetto Wolff-Chaikoff dura parecchi giorni (intorno ai 10 giorni), dopo di che \u00e8 seguito da un fenomeno di \"escape\" (fuga) che \u00e8 descritto dalla ripresa dei livelli normali di organificazione di iodio e della funzione normale della ioduro perossidasi.\nPrecedentemente si credeva che il fenomeno di \"escape\" accadesse a causa di una diminuzione della concentrazione di iodio inorganico dovuta all'attivit\u00e0 diminuita del cotrasportatore di iodio NIS (\"sodium iodine symporter\") della membrana basolaterale della cellula follicolare della tiroide. Oggi si sa che gli alti livelli di ioduro intracellulare sopprimono non solo la trascrizione dell'enzima tireoperossidasi (TPO), ma anche della NADPH ossidasi. La diminuzione della trascrizione degli enzimi che favoriscono il legame dello ioduro con la tireoglobulina causa una riduzione della sintesi del prodotto della reazione di organificazione, la tiroxina.\nL'effetto Wolff-Chaikoff viene sfruttato in corso di tempesta tireotossica: in questo caso si somministra una prima dose di propiltiouracile, in modo tale da bloccare la tireoperossidasi, quindi \u2013 dopo un'ora \u2013 si somministra ioduro stabile, in modo tale che esso non venga incorporato nell'eccesso di ormoni tiroidei ad opera dell'enzima bloccato, ma che invece eserciti un effetto soppressivo nei confronti dell'attivit\u00e0 tiroidea.\nIndicazioni.\nL'effetto Wolff-Chaikoff non pu\u00f2 essere usato per il trattamento dell'ipertiroidismo, infatti, in pazienti ipertiroidei, la somministrazione di Iodio a dosi terapeutiche induce una prima fase di riduzione della produzione di ormoni tiroidei cui segue la fase di \"escape\" con incremento degli ormoni tiroidei e ripristino della condizione di ipertiroidismo. La sospensione del trattamento con Iodio pu\u00f2 provocare una crisi tireotossica.\nLa somministrazione di iodio a pazienti con gozzo, pu\u00f2 provocare ipertiroidismo.\nL'effetto di Wolff-Chaikoff pu\u00f2 spiegare anche l'ipotiroidismo iatrogenico parecchio sgradevole indotto dai farmaci che contengono iodio, come l'amiodarone.\nL'effetto Jod-Basedow, invece, \u00e8 l'ipertiroidismo iodio-indotto."}
{"id": "2345385", "revid": "93642114", "url": "https://it.wikipedia.org/wiki?curid=2345385", "title": "Michelade", "text": "Michelade \u00e8 il nome dato al massacro dei monaci e chierici cattolici perpetrato da rivoltosi protestanti avvenuto il 29 settembre 1567 a N\u00eemes. Furono uccise dalle 80 alle 90 persone. La \"Michelade\" fa parte dei diversi tentativi operati dai protestanti per seminare il terrore.\nStoria.\nIl 22 maggio 1567, i delegati della Linguadoca si riunirono sotto la presidenza del vescovo di Montpellier e si opposero all'insediamento del capitaine La Grille come siniscalco, perch\u00e9 era protestante e pretesero che i consoli di N\u00eemes e i professori della citt\u00e0 fossero tutti cattolici. Di fronte a quest'inatteso reclamo, il patto di riconciliazione faticosamente raggiunto qualche mese prima si frantum\u00f2.\nIl castello reale della \"citt\u00e0 romana\" si riemp\u00ec di truppe. Influ\u00ec anche l'annosa rivalit\u00e0 che divideva le due famiglie pi\u00f9 influenti della citt\u00e0, gli Albenas cattolici e i Calvi\u00e8res protestanti. Il giorno prima a Montceaux-l\u00e8s-Meaux, aveva avuto luogo la fallita sorpresa di Meaux, un tentativo di rapimento del re di Francia Carlo IX, che, insieme alla madre Caterina de' Medici, ivi soggiornava temporaneamente, ad opera delle truppe protestanti comandate da Luigi I di Borbone-Cond\u00e9.\nIl 29 settembre 1567 l'esplosione di odio si tradusse nel dramma della \"Michelade\", che prese il nome dall'omonima festa, fiera che si tiene il giorno di san Michele a N\u00eemes.\nMentre passava vicino alla porta Augusta della citt\u00e0, una verduriera protestante fu insultata da alcuni soldati e le sue verdure furono calpestate. Un incidente che sarebbe stato banale in un altro frangente: alle grida della ragazza accorsero invece contadini e soldati protestanti.\nDopo uno scambio di ingiurie e di minacce fra i soldati e i protestanti, una parola d'ordine circol\u00f2 fra la folla: \u00abAlle armi! A morte i papisti! Mondo nuovo!\u00bb.\nL'insurrezione si accese cos\u00ec rapidamente, che nessuno la pot\u00e9 fermare. L'istinto della vendetta ebbe la meglio sulla morale.\nIl primo console della citt\u00e0, un cattolico che era stato nominato in modo molto contestato, Guy Rochette, scese in strada con coraggio e cerc\u00f2 di riappacificare i manifestanti, ma fu costretto a rifugiarsi presso il vescovo Bernard d'Elb\u00e8ne.\nIl vicario generale, insieme ad ottanta fra monaci e chierici, fu incarcerato (secondo i rivoltosi per le loro azioni violente contro i riformati), quindi i prigionieri furono prelevati da una banda di forsennati, massacrati e gettati in un pozzo del cortile del vescovado il 30 settembre. I loro corpi saranno ritrovati ammassati sul fondo del pozzo, durante alcuni lavori, tre secoli pi\u00f9 tardi.\nSolo il vescovo riusc\u00ec a fuggire (il primo console fu arrestato) e raggiunse nella notte Tarascona, grazie a un soldato protestante, Jacques Coussinal.\nI rivoltosi saccheggiarono le chiese cattoliche della citt\u00e0 e tentarono di demolire il campanile della cattedrale colpendolo alla base, senza neanche pensare al pericolo che una simile demolizione poteva causare.\nLe donne cattoliche tuttavia furono risparmiate dalla furia dei rivoltosi protestanti.\nIl concistoro protestante si oppose vivacemente a queste violenze e diede ordine alle truppe di porre fine ai disordini e ammon\u00ec i capi della rivolta: Servas, Vigier e altri. La furia cess\u00f2 immediatamente cos\u00ec com'era nata, cedendo il posto ai rimorsi.\nPer i contemporanei, questi atti criminali avevano delle circostanze attenuanti: l'esasperazione provocata dall'impossibilit\u00e0 di ottenere la libert\u00e0 di religione e dall'oppressione, ma non si potevano giustificare. Gli stessi pastori dell'epoca la condannarono.\nCome rappresaglia, i cattolici sostennero le persecuzioni pi\u00f9 violente e incendiarono, nel 1568, il grande tempio della Calade, costruito solamente due anni prima con l'autorizzazione del re Carlo IX, che fu ricostruito nel 1595 e nuovamente distrutto nel 1686).\nIl parlamento di Tolosa decise che \u00abcento capifamiglia saranno condotti su un carro per tutte le vie e i crocicchi della citt\u00e0\u00bb, che \u00abi loro beni saranno confiscati\u00bb e che subiranno \u00abuna morte infamante \u00bb. La maggioranza dei condannati decise allora di emigrare.\nSuccessivamente alcune ordinanze reali provenienti da Parigi proibirono severamente le prediche e la pratica del culto protestante sotto qualsiasi forma.\nQuesto episodio s'inquadra nelle guerre di religione che insanguinarono la Francia nel XVI secolo. Prefigur\u00f2, sebbene su scala decisamente minore, il massacro dei protestanti per mano dei cattolici noto come massacro di San Bartolomeo, avvenuto il 24 agosto 1572.\nCentotrentasei anni dopo a N\u00eemes, un massacro organizzato dall'esercito reale contro i protestanti costituir\u00e0 uno degli episodi pi\u00f9 sanguinari delle guerre di religione: il massacro del mulino dell'Agau."}
{"id": "2345396", "revid": "32428", "url": "https://it.wikipedia.org/wiki?curid=2345396", "title": "Santa Caterina Volpicelli", "text": ""}
{"id": "2345397", "revid": "66387", "url": "https://it.wikipedia.org/wiki?curid=2345397", "title": "Flusso potenziale incompressibile", "text": ""}
{"id": "2345408", "revid": "287204", "url": "https://it.wikipedia.org/wiki?curid=2345408", "title": "Zoltan Kodaly", "text": ""}
{"id": "2345413", "revid": "124560895", "url": "https://it.wikipedia.org/wiki?curid=2345413", "title": "CLAMP Gakuen kaikigensh\u014d kenky\u016bkai jiken file", "text": " \u00e8 una light novel giapponese scritta da Tomiyuki Matsumoto ed illustrata dal quartetto di mangaka CLAMP. La serie \u00e8 composta da tre volumi, ed \u00e8 stata pubblicata dalla Kadokawa Shoten a partire dal 1997, per concludersi nel 2000. Il romanzo \u00e8 stato anche pubblicato in Nord America dalla Tokyopop con il titolo \"Clamp School Paranormal Investigators\".\nIl romanzo \u00e8 basato su diverse sessioni del gioco di ruolo chiamato , diretto dal game master Tomiyuki Matsumoto e giocato da Takeshi Okazaki e quattro membri delle CLAMP. I personaggi principali del romanzo sono basati su quelli interpretati dai giocatori, cos\u00ec come gli eventi narrati. \nTrama.\nLa serie \u00e8 ambientata nel prestigioso Istituto CLAMP, istituto scolastico comprensivo che include ogni grado d'istruzione, dall'asilo alle scuole di ricerca, gi\u00e0 ambientazione di \"CLAMP Detective\", \"Il ladro dalle mille facce\" e \"Polizia scolastica Duklyon\".\nQui, un club chiamato , composto da alcuni studenti con capacit\u00e0 paranormali, ha l'obiettivo di studiare e risolvere i casi pi\u00f9 misteriosi.\nLight novel e altre pubblicazioni.\nLe light novel sono state raccolte in tre volumi, pubblicati sotto l'etichetta \"Kadokawa Teen Ruby Bunko\", con un quarto volume spin-off:\nUn volume di \"replay\", cio\u00e8 cronache di sessioni di ruolo riorganizzate in maniera letteraria, \u00e8 stato pubblicato sotto l'etichetta \"Asuka Novels\":\nInfine, un volume sulle regole del gioco di ruolo \"CLAMP Gakuen TRPG\", \u00e8 stato pubblicato sotto l'etichetta \"Asuka Comics DX\":\nDrama CD.\nDalla serie sono stati tratti tre drama CD:"}
{"id": "2345420", "revid": "287204", "url": "https://it.wikipedia.org/wiki?curid=2345420", "title": "Fed Cup 2009", "text": "La Fed Cup 2009 \u00e8 stata la 47\u00aa edizione del pi\u00f9 importante torneo tennistico per nazionali femminili. Hanno partecipato alla competizione 75 nazionali. La finale si \u00e8 giocata il 7-8 novembre 2009 a Reggio Calabria in Italia ed \u00e8 stata vinta dalla squadra italiana composta dalle giocatrici Flavia Pennetta, Francesca Schiavone, Sara Errani e Roberta Vinci che ha sconfitto gli Stati Uniti.\nWorld Group.\nTabellone.\nLe perdenti del primo turno accedono ai Play-off con i vincitori del World Group II.\nWorld Group Play-offs.\nLe 4 squadre sconfitte nel primo turno del World Group (Cina, Francia, Argentina e Spagna) e le 4 squadre vincitrici del World Group II (Slovacchia, Germania, Serbia e Ucraina) partecipano ai World Group Play-offs. Le 4 squadre vincenti dei play-offs avranno il diritto a partecipare al World Group del prossimo anno insieme alle 4 squadre vincitrici del primo turno del World Group.\nData: 25-26 aprile\nWorld Group II.\nData: 7-8 febbraio\nWorld Group II Play-offs.\nLe 4 squadre sconfitte nel World Group II (Belgio, Svizzera, Giappone ed Israele) disputeranno i play-off contro le 4 squadre qualificate dai rispettivi gruppi zonali (Estonia e Polonia per la zona Euro-africana, Australia per la zona Asia/Oceania, Canada per le Americhe). Le vincitrici saranno incluse nel World Group II della prossima edizione.\nData: 25\u201326 aprile\nZona Americana.\nGroup I.\nImpianto: Uniprix Stadium, Montr\u00e9al, Canada (cemento indoor)\nGroup II.\nImpianto: Parque del Este, Santo Domingo, Repubblica Dominicana (cemento)\nZona Asia/Oceania.\nGroup I.\nImpianto: State Tennis Centre, Perth, Australia (cemento)\nGroup II.\nImpianto: State Tennis Centre, Perth, Australia (cemento)\nZona Euro-Africana.\nGroup I.\nImpianto: Coral Tennis Club, Tallinn, Estonia (cemento indoor)\nGroup II.\nImpianto: Attaleya Shine Tennis Club, Antalia, Turchia (cemento)\nGroup III.\nImpianto: Marsa Sports Club, Marsa, Malta (cemento)"}
{"id": "2345422", "revid": "91533", "url": "https://it.wikipedia.org/wiki?curid=2345422", "title": "Ai\u00f2", "text": ""}
{"id": "2345423", "revid": "91533", "url": "https://it.wikipedia.org/wiki?curid=2345423", "title": "Ay\u00f2", "text": ""}
{"id": "2345424", "revid": "91533", "url": "https://it.wikipedia.org/wiki?curid=2345424", "title": "Aioh", "text": ""}
{"id": "2345427", "revid": "91533", "url": "https://it.wikipedia.org/wiki?curid=2345427", "title": "Ahi\u00f2", "text": ""}
{"id": "2345429", "revid": "767487", "url": "https://it.wikipedia.org/wiki?curid=2345429", "title": "Charly Lownoise &amp; Mental Theo", "text": "Charly Lownoise &amp; Mental Theo \u00e8 un duo di DJ Happy hardcore (ma hanno inciso anche musica Gabber) proveniente dai Paesi Bassi.\nBiografia.\nCharly Lownoise, vero nome Ramon Roelofs, \u00e8 nato a L'Aia (Paesi Bassi), il 16 giugno 1968; Mental Theo, vero nome Theo Nabuurs, il 14 febbraio 1965 a Boscoducale."}
{"id": "2345433", "revid": "72811", "url": "https://it.wikipedia.org/wiki?curid=2345433", "title": "Eagle Talon", "text": ""}
{"id": "2345435", "revid": "14691", "url": "https://it.wikipedia.org/wiki?curid=2345435", "title": "Pianura del Limpopo", "text": ""}
{"id": "2345437", "revid": "78178306", "url": "https://it.wikipedia.org/wiki?curid=2345437", "title": "Gastrostomia", "text": "La gastrostomia \u00e8 un intervento chirurgico con cui si crea un'apertura nello stomaco.\nIndicazioni.\nLa gastrostomia \u00e8 indicata per:\nIntervento.\nSi opera sotto anestesia totale, la parete anteriore dello stomaco viene suturata con la parete addominale e dopo si inserisce una protesi o sonda (spesso il catetere di Foley). In ogni caso il tubo viene aperto solo in occasione dei pasti, ma anche per la pulizia."}
{"id": "2345441", "revid": "110157", "url": "https://it.wikipedia.org/wiki?curid=2345441", "title": "Chiesa-oratorio di San Bernardino", "text": "La chiesa-oratorio di San Bernardino da Siena \u00e8 un edificio religioso quattrocentesco che si trova a San Bernardino, frazione di Mesocco.\nStoria.\nLa costruzione dell'edificio inizi\u00f2 nel 1450, subito dopo la proclamazione della santit\u00e0 di Bernardino da Siena da parte di papa Niccol\u00f2 V, e si concluse intorno al 1467. La chiesa sub\u00ec tuttavia notevoli modifiche nel corso dei secoli: nel Seicento fu realizzata la volta, nella prima met\u00e0 del secolo successivo fu ampliato e nel 1932 e nel 1974 sub\u00ec importanti restauri.\nDescrizione.\nEsterni.\nEsternamente la navata, con una lieve sporgenza, \u00e8 modificata da due corpi che la deformano: la sagrestia nella parte meridionale e il campanile, dotato di tetto a piramide, nella parte opposta. Il coro \u00e8 quadrato.\nInterni.\nIl tetto del lato ovest della navata \u00e8 di legno ed \u00e8 stato realizzato in epoche recenti. Della copertura originaria si conservano invece la parte orientale della navata, con volta a botte e il coro, dotato invece di volta a crociera. Anche le decorazioni quattrocentesche, che raffigurano \"San Bernardino\" e \"San Sebastiano\" e sono attribuite agli allievi di Cristoforo da Seregno, non sono ben conservate, avendo sub\u00ecto nel corso dei secoli interventi incisivi. Stessa sorte \u00e8 toccata alle decorazioni che si trovano a ridosso dell'ingresso della sagrestia, coperte da pitture posteriori. Si conservano invece i dipinti realizzati da Jeanne Bonalini nel 1932."}
{"id": "2345452", "revid": "124585069", "url": "https://it.wikipedia.org/wiki?curid=2345452", "title": "Reginaldo Giuliani", "text": "Biografia.\nNato Andrea Giuliani, ha una formazione confessionale: frequenta le scuole elementari presso l\u2019istituto Federico Sclopis gestito dai Fratelli delle Scuole Cristiane, quindi il ginnasio presso i Salesiani di Valdocco. Il 25 settembre 1904 nel noviziato domenicano di Chieri con il nome di fra Reginaldo. Si laurea in teologia e il 27 dicembre 1911 \u00e8 ordinato sacerdote dal cardinal Agostino Richelmy, Arcivescovo di Torino, divenendo predicatore domenicano. \u00c8 assegnato nel 1915 al convento di Trino Vercellese, dove per due anni \u00e8 un attivo predicatore antisocialista e accesamente nazionalista.\nDurante la prima guerra mondiale \u00e8 nominato tenente cappellano nel 1916 e assegnato al 55\u00ba Reggimento fanteria \"Marche\", con cui prende parte alle battaglie dell'Isonzo presso Hudi Log, ricevendo la prima medaglia di bronzo al valor militare. Nel 1917 \u00e8 trasferito a cappellano dei reparti d'assalto (Arditi) della III armata, con i quali riceve una seconda medaglia di bronzo e una medaglia d'argento.\nAl termine della guerra prende parte all'occupazione di Fiume insieme agli squadristi cattolici delle Fiamme Bianche, partecipando anche alla benedizione del pugnale donato dalle donne fiumane al comandante nella chiesa di San Vito. Nonostante la stima di Gabriele D'Annunzio, che lo vorrebbe con s\u00e9, Giuliani \u00e8 richiamato dai superiori domenicani prima a Trino Vercellese e poi al convento di San Domenico a Torino, dove continua la predicazione, partecipando attivamente a numerose cerimonie nazional-patriottiche (inaugurazioni di monumenti ai caduti, rievocazioni della Vittoria).\nNel 1919 scrive un libro sulla sua esperienza nella prima guerra mondiale dal titolo \"Gli Arditi. Breve storia dei reparti d'assalto della terza armata\", edito a Milano dai Fratelli Treves. Scrive inoltre il libro \"Le vittorie di Dio\".\nGiuliani vede con favore l'ascesa del fascismo come restauratore dell\u2019ordine e geloso custode della memoria della Grande Guerra. Iscrittosi ai Fasci italiani di combattimento, divenne cappellano delle Camicie Nere. Dal 1924 \u00e8 cappellano della Regia Accademia di Artiglieria e del Genio di Torino. Nel 1927 \u00e8 predicatore generale e insegna Cultura cattolica alla Regia Universit\u00e0 degli Studi di Torino.\n\" Padre Reginaldo Giuliani o.p. era stato cappellano degli \u201c arditi \u201c negli ultimi anni della guerra 15-18 .\u00a0 Poi animatore\u00a0 ( assistente dell\u2019Asci - Associazione Scoutistica Cattolica Italiana ndr \u00a0) nella chiesa di San Domenico a Torino del Gruppo Scout Lepanto . Quando nel 1928 il regime fascista sopresse l\u2019Asci, insieme ad altre associazioni, padre Giuliani continu\u00f2 ad assistere molti giovani che erano confluiti nelle organizzazioni fasciste .Nel 1935 segu\u00ec come cappellano militare un battaglione di camice nere nella guerra d\u2019Etiopia e trov\u00f2 la morte a Passo Uarieu, colpito da un abissino mentre stava somministrando l\u2019estrema unzione ad un suo ragazzo morente. Onorato come \u201c eroe fascista \u201c non possiamo sapere quali scelte avrebbe fatto negli ultimi tragici anni del regime . Ma per i suoi scout rappresent\u00f2 un riferimento indimenticabile \". Note tratte dal libro \u00a0\u201c Scout in Piemonte \u201c storie e ricordi di persone e fatti dal 1916 ad oggi a cura di Franco Cutticca, Ottavio Losanna, Alberto Mantovani, Franco Tarditi \u2013 Edizione Dicembre 2007 \nDal 1928 al 1930 \u00e8 a predicare in Nord e Sud America. Rientrato in Italia, scrive \u201cLa vita di S. Tommaso d\u2019Aquino\u201d, \u201cPiemonte domenicano\u201d, \u201cI misteri del Rosario\u201d. Famosa \u00e8 la sua predicazione del marzo 1934 ad Asti per l\u2019intronizzazione nel Santuario di San Giuseppe del Crocifisso miracoloso. A seguito della Conciliazione tra Chiesa e fascismo nel 1929 l'appoggio di Giuliani al regime diviene entusiastico.\nA 48 anni si arruola volontario nella guerra d'Etiopia, partendo nell\u2019aprile 1935 quale centurione cappellano del Primo Gruppo Battaglioni Camicie Nere d\u2019Eritrea sotto il comando del generale Filippo Diamanti. Le sue corrispondenze private e per il quotidiano torinese \u00abLa Gazzetta del Popolo\u00bb mostrano la cieca fiducia di Giuliani nel Duce e nella guerra coloniale, unita alla volont\u00e0 di martirio in nome della religione e della patria. Giuliani resiste cos\u00ec alle dure condizioni della vita di campo e alle umiliazioni imposte da ufficiali militari che non vedevano di buon occhio la fede cattolica.\nMor\u00ec nella battaglia di Passo Uarieu, ricevendo postuma la medaglia d'oro al valor militare. Sconfitte le truppe etiopi nella prima battaglia del Tembien, i suoi resti furono inumati al cimitero militare di Passo Uarieu. Dal 31 ottobre 1956 \u00e8 sepolto nella chiesa di San Domenico a Torino.\nMemoria.\nIl mito di Reginaldo Giuliani si sviluppa nel decennio tra la guerra d'Etiopia e la fine della Repubblica Sociale Italiana, arrivando alla sua piena istituzionalizzazione all'interno della propaganda del regime fascista.\nLa notizia della morte, recata a Torino per telegramma il 31 gennaio, provoca un florilegio di commemorazioni del religioso sulla stampa d'informazione, spesso ritoccate (\"La Stampa\" parla della sua partecipazione alla marcia su Roma, \"La Gazzetta del Popolo\" di quella al Natale di Sangue fiumano - entrambe non veritiere). Decine di lettere e telegrammi arrivano al convento di San Domenico, e i predicatori domenicani si dedicano tramite la pubblicistica e l'oratoria alla glorificazione del ricordo del confratello caduto, presentato come mirabile sintesi di virt\u00f9 religiose e militari.\nIl regime fascista procede presto ad includere padre Giuliani nella sua propaganda, non tanto come martire cristiano quanto come \"perfetto milite fascista, obbediente, spartano, fideisticamente convinto della bont\u00e0 e del successo della causa nazionale\", nelle parole di Cavagnini, come si pu\u00f2 notare anche dalla romanzata motivazione della medaglia d'oro, volta a fascistizzare la morte del frate.\nPadre Giuliani entra cos\u00ec \"di diritto nel pantheon dei caduti della rivoluzione fascista\", come scrive Angelo Del Boca, ottenendo immediata notoriet\u00e0 su scala nazionale, e la dedica a suo nome di innumerevoli strade, piazze, scuole, lapidi e biografie. \nIl palazzo de \u00abLa Gazzetta del Popolo\u00bb a Torino ospit\u00f2 per tre settimane (agosto-settembre 1936) la mostra dei cimeli di Giuliani, raccogliendo pubblicazioni, autografi e fotografie, ma anche effetti personali e reliquie (il portafoglio, una manciata di terra presa sul luogo della morte e soprattutto la scimitarra che avrebbe abbattuto il domenicano, ancora sporca del\nsuo sangue). Il successo dell'iniziativa indusse i confratelli domenicani a trasformare l'esposizione in un piccolo museo permanente, con sede nella chiesa di Santa Maria delle Rose, eretta al principio degli anni trenta in corso Stupinigi (l\u2019attuale corso Unione Sovietica) per volont\u00e0 dello stesso Giuliani.\nLa notoriet\u00e0 della figura di Giuliani spinse vari editori a dedicargli libri e pubblicazioni (nel solo 1936: \"Fede ed eroismo\" di Olga Ginesi, \"Eroe crociato\" di Lorenzo Tealdy, \"Padre Giuliani, ardito\" di Carlo Gennero, \"Il cappellano degli arditi e delle camicie nere\" di Arrigo Pozzi). L'opera teatrale \"Il cappellano delle fiamme nere\" di Carlo Trabucco venne rappresentata nelle parrocchie e nei dopolavoro fascisti. Nel 1937 fu pubblicato a Torino, postumo, il libro di memorie \"Croce e spada\" che raccoglie lettere ed articoli giornalistici scritti durante la guerra in Etiopia.\nLa figura del sacerdote-soldato divenne presto uno dei numi tutelari delle nuove imprese belliche dell'impero fascista (guerra di Spagna, occupazione dell\u2019Albania, lotta permanente contro i partigiani etiopici). Mussolini ricevette a Roma padre Martin Gillet, maestro generale dei predicatori, parlandogli \u00abamorevolmente\u00bb dell\u2019\u00aberoica fine del grande cappellano\u00bb; a Firenze, i domenicani accolsero in piazza San Marco i militari di rientro dall'Etiopia con un grande ritratto di padre Giuliani con la scritta \u201cNel nome di Cristo e di Roma, perenne eroe crociato\u201d. \nGiuliani viene citato nel : \"Sui morti che lasciammo a Passo Uarieu la croce di Giuliani sfolgor\u00f2\".\nNel 1938 Giuliani viene inserito nella prestigiosa Enciclopedia Italiana, che ne fece uno squadrista della prima ora, mentre nel dicembre 1939 la Regia Marina vara a Taranto un sommergibile con il suo nome, classe Liuzzi. Un affresco opera di Armando Bandinelli venne esposto nel salone d'onore della 21\u00aa Mostra Internazionale di Venezia, mentre a Firenze la pittrice Amelia Mecherini espose un ciclo pittorico di dodici tele dedicate a \"la Vita eroica del padre Giuliani\".\nNel 1941 a Monfalcone venne varata la motonave Reginaldo Giuliani del Lloyd Triestino. La rievocazione di Giuliani scem\u00f2 nell'anno successivo, con la perdita dell'Africa Orientale Italiana. Ultimo fu il film di Roberto Rossellini \"L'uomo dalla croce\" del giugno 1943, liberamente ispirato alla vita di Giuliani (ma ambientato sul fronte ucraino).\nIl mito di Giuliani ebbe un revival durante la Repubblica Sociale Italiana, grazie al settimanale \u00abCrociata Italica\u00bb, diretto da don Tullio Calcagno, stampato nella Cremona di Roberto Farinacci a partire dal gennaio 1944, e \u00abpaladino di una concezione integralista del cristianesimo coniugata ad un irriducibile dogmatismo fascista\u00bb.\nNel dopoguerra, il mito di padre Giuliani sar\u00e0 drasticamente ridimensionato. Malgrado una pressoch\u00e9 totale assenza nel primo decennio di democrazia, rinascer\u00e0 brevemente nel periodo 1956-1968, per conoscere quindi una nuova crisi e una pi\u00f9 sfumata ripresa a partire dagli anni '80, con una pi\u00f9 marcata accentuazione dei tratti apostolici rispetto a quelli politici.\nUn primo tentativo di riabilitazione di Giuliani si ebbe gi\u00e0 nel 1946, con un pamphlet di padre Robotti intitolato \"Fu p. Giuliani fascista?\", in cui si nega l'adesione di Giuliani al fascismo, sostenendo come questi \u00abvedeva soprattutto nel fascismo un movimento patriottico tendente a valorizzare e a far pi\u00f9 grande l\u2019Italia\u00bb. In ogni caso, la memoria di Giuliani fu presto rimossa (anche se non sistematicamente) dalla toponomastica, a partire da Torino.\nIl clima della guerra fredda - con la riorganizzazione dell'area neofascista e la minaccia sovietica - si avver\u00f2 pi\u00f9 propizio alla ripresa della figura di Giuliani, in particolare in coincidenza con il ventennale della morte (e della proclamazione dell'Impero), ricorrendo alla \u00abglorificazione della sua memoria e della sua fine per ricordare la guerra delle camicie nere\u00bb, divenuta \u00abindicibile\u00bb. Il Secolo d\u2019Italia, quotidiano del Movimento Sociale Italiano gli dedico la terza pagina, mentre alla chiesa di San Domenico venne celebrata la prima messa di suffragio dalla fine della guerra. Anche i resti del religioso, riesumati dalla chiesa di Adi-Cajeh che aveva contribuito a fondare, vennero tumulati solennemente il 31 ottobre 1956 nel tempio di San Domenico, alla presenza del generale Diamanti. La tomba divenne presto luogo di ritrovo di reduci della grande guerra, della guerra d'Etiopia o di Spagna, o della seconda guerra mondiale, calorosamente accolti dai religiosi domenicani.\nIl culto dell'eroe del Tembien trov\u00f2 una nuova fase d'arresto con la contestazione studentesca e sindacale. Nel gennaio 1971 il generale Diamanti - scontati quindici anni di prigione al termine della guerra - si trov\u00f2 a ricordare il vecchio cappellano in una sala sotterranea di trattoria, anzich\u00e9 a San Domenico, lamentando le difficolt\u00e0 e la recente visita dell'imperatore d'Etiopia a Torino.\nDopo il sonno degli anni '70, il cinquantesimo della morte di padre Giuliani nel 1986 si avver\u00f2 occasione propizia per la rievocazione della sua memoria. I domenicani celebrarono una nuova funzione di suffragio in sua memoria, incentrata stavolta sulla carit\u00e0 e lo zelo pastorale del confratello caduto, per prevenire eventuali accuse di clerico-fascismo. Anche nell'ordinariato militare, prende corpo una tormentata ed incerta presa di distanza dal mito fascista, reinterpretando la convinta adesione di Giuliani al regime secondo il prisma dell'ingenuit\u00e0, tacendo la sua dimensione politica per concentrarsi su quella religiosa - compito arduo, visto il profilo del personaggio.\nLa memoria di padre Giuliani resta oggi ignota al di fuori della ristretta cerchia di confratelli, nostalgici e studiosi. Il suo ricordo nella toponomastica (molte citt\u00e0 gli hanno intitolato vie, anche in anni recenti) e a Dolo, provincia di Venezia che vede una scuola media statale a lui intitolata, non prende corpo in rituali concreti. I vecchi clich\u00e9 nazional-coloniali permangono fino ai giorni nostri, e i tentativi di riattualizzazione non si accompagnano ad una seria valutazione critica del personaggio alla luce degli studi storiografici."}
{"id": "2345456", "revid": "1305772", "url": "https://it.wikipedia.org/wiki?curid=2345456", "title": "Mal Evans", "text": "Biografia.\nNei primi anni sessanta, Evans era impiegato come tecnico addetto ai telefoni, ma spesso lavorava part-time come buttafuori al Cavern Club, dove suonavano i Beatles. Successivamente, il \"manager\" della \"band\", Brian Epstein assunse Evans in qualit\u00e0 di loro assistente e \"roadie\". Peter Brown, membro dello \"staff\" di Epstein, descrisse Evans come \"un ragazzo gentile, ma dall'aspetto veramente minaccioso\" \u2013 Evans era alto e di corporatura massiccia, e spesso veniva impiegato dal gruppo anche come loro guardia del corpo. Evans contribu\u00ec a molte registrazioni dei Beatles, e apparve anche in qualcuno dei film della \"band\" (come ad esempio in \"Let It Be\", dove cerca di dissuadere la \"band\" dal continuare il famoso concerto sul tetto dell'edificio della Apple sotto lo sguardo perplesso di due poliziotti). I Beatles smisero di esibirsi in \"tour\" nel 1966, ma Evans continu\u00f2 a lavorare per loro e ad assisterli in studio.\nMal aveva numerosi compiti all'interno della cerchia di collaboratori del gruppo. Oltre che essere il loro \"roadie\", autista e guardia del corpo, veniva spesso mandato a comprare qualsiasi cosa di cui avessero bisogno, ad esempio abiti, scarpe, cibo o bevande varie. Se Lennon diceva: \"Calze, Mal\", Evans doveva precipitarsi in un grande magazzino locale a comprare sei paia di calzini per lui.\nI Beatles ed Evans volarono in Grecia verso la fine del 1967, incoraggiati da \"Magic Alex\", il bizzarro direttore della Apple Electronics, per comprare un'isola o un gruppo di isole in loco. L'idea era che l'intero \"entourage\" della Apple sarebbe andato a vivere sulle isole, ognuno nelle proprie abitazioni, collegate tra di loro attraverso dei tunnel sotterranei. Evans e famiglia erano stati inclusi nel piano, ma il progetto venne abbandonato quando Paul McCartney si rifiut\u00f2 di parteciparvi.\nNel febbraio 1968, Evans accompagn\u00f2 i Beatles nel loro famoso viaggio in India per visitare l'ashram del Maharishi Mahesh Yogi a Rishikesh.\nQuando la Apple fu fondata nel 1968, Evans venne promosso da \"road manager\" ad assistente personale del gruppo. Evans fu l'unico membro dell'\"entourage\" della Apple ad essere invitato (e a fare il testimone di nozze) quando Paul McCartney e Linda Eastman si sposarono il 12 marzo 1969.\nIl 13 settembre 1969, Evans part\u00ec insieme a John Lennon, Y\u014dko Ono, Klaus Voormann, Alan White e Eric Clapton verso Toronto, Canada, per il Toronto Rock 'N' Roll Revival Concert.\nLa tragica fine dopo lo scioglimento dei Beatles.\nEvans fu ucciso dalla polizia il 5 gennaio 1976 nel suo appartamento a Los Angeles. Gli agenti erano stati chiamati dai vicini di casa allarmati dalle urla provenienti dall'abitazione, risultato di una violenta lite alcolica tra Mal e la sua ragazza. I poliziotti pensarono che il fucile ad aria compressa che Evans impugnava fosse un'arma vera e gli spararono 6 colpi di pistola uccidendolo all'istante. Evans fu cremato il 7 gennaio del 1976 a Los Angeles e le sue ceneri furono spedite per posta in Inghilterra, ma andarono smarrite.\nContributi musicali.\nAnche se non era propriamente un musicista, Evans contribu\u00ec a molte registrazioni del gruppo. Durante le sessioni del brano \"Yellow Submarine\", per esempio, Evans girava per lo studio imbracciando una grancassa e tenendo il tempo nel ritornello battendo ritmicamente su di essa. In seguito, suon\u00f2 una singola nota d'organo in \"You Won't See Me\", e l'armonica, il \"kazoo\", e ancora l'organo in \"Being for the Benefit of Mr. Kite!\".\nIn \"A Day in the Life\", Evans controllava una sveglia e contava ad alta voce per tenere il tempo durante il \"break\" orchestrale. L'intenzione era di tagliare il suono della sveglia una volta inserita l'orchestrazione nel \"break\", poich\u00e9 era servita solo per segnare la fine della sezione strumentale, ma la sua casuale complementarit\u00e0 con la sezione di McCartney che inizia con le parole \"woke up, got out of bed\" (mi svegliai, uscii dal letto), fece s\u00ec che fu mantenuta nell'incisione finale su disco.\nEvans suon\u00f2 il tamburino su \"Dear Prudence\" e il sassofono in \"Helter Skelter\". Qui suon\u00f2 un doppio assolo con Lennon, sebbene nessuno dei due fosse capace di suonare lo strumento. In seguito contribu\u00ec al controcanto in \"You Know My Name (Look Up the Number)\", e forn\u00ec il suono del martello su un'incudine in \"Maxwell's Silver Hammer\" sull'album \"Abbey Road\". Infine scrisse insieme a George Harrison la canzone \"You and Me (Babe)\", che apparve sul disco solista di Ringo Starr del 1973 intitolato \"Ringo\".\nContributi a \"Sgt. Pepper's\".\nSecondo i suoi diari, estratti dei quali furono pubblicati nel 2005, Evans afferma di aver contribuito alla composizione di alcuni brani di \"Sgt. Pepper's\". Evans scrisse, il 27 gennaio 1967: \u00ab\"Sgt Pepper\" \u00e8 iniziato scrivendo una canzone con Paul in camera sua, di sopra, lui al pianoforte. Che altro dire di oggi? \u2014 ah s\u00ec! Concerto dei Four Tops alla Albert Hall. I Beatles si sono presi le urla dei fan, loro gli applausi. Gi\u00f9 al Bag dopo il concerto. Fatta un altro po' di \"Where the rain comes in\" (una strofa di \"Fixing a Hole\"). Spero che alla gente piaccia. Iniziato \"Sergeant Pepper\".\u00bb Il primo febbraio: \u00ab\"Sergeant Pepper\" suona bene. Paul mi ha detto che ricever\u00f2 dei crediti per la canzone, grande notizia, ora forse una nuova casa.\u00bb Il 2 febbraio: \u00abRegistro voci su \"Captain Pepper\". Tutti e sei abbiamo fatto il coro nel mezzo, lavorato fino circa a mezzanotte.\u00bb Evans non ricevette mai nessuna \"royalty\" e si dovette accontentare della sua paga abituale di 38 sterline a settimana (\u00a3 488,68 in moneta corrente). Keith Badman (autore di \"The Beatles off the Record\") ha riferito di un nastro, registrato da Evans poco prima della morte, nel quale confermava il contenuto dei suoi diari. Secondo Badman, Evans, alla domanda se fosse rammaricato del fatto che non gli fu concesso nessun credito compositivo, rispose che il binomio \"Lennon/McCartney\" era troppo importante per essere \"toccato\".\nL'archivio segreto di Mal Evans.\nUna valigetta che Evans si portava dietro al momento della morte, che si suppone contenesse registrazioni inedite dei Beatles, foto e documenti vari, fu smarrita dalla polizia durante le indagini e divenne famosa come \"il perduto archivio segreto di Mal Evans\". Nel giugno del 2004, un turista inglese, tale Frasier Claughton, compr\u00f2 la valigetta per 36 dollari in un \"flea market\" (mercato delle pulci) alla periferia di Melbourne, in Australia, ignaro del contenuto della stessa. Gi\u00e0 nel mese di agosto per\u00f2, gli esperti avevano determinato che i documenti dentro la valigia erano solo fotocopie risalenti agli anni novanta e dichiararono l'archivio ritrovato un falso."}
{"id": "2345457", "revid": "729019", "url": "https://it.wikipedia.org/wiki?curid=2345457", "title": "Oroshigane", "text": "L'oroshigane (\u304a\u308d\u3057\u91d1 o \u4e0b\u308d\u3057\u91d1, letteralmente: \"grattugia in metallo\"), conosciuto anche con il nome di oroshiki (\u4e0b\u308d\u3057\u5668), \u00e8 una grattugia utilizzata nella cucina giapponese.\nCaratteristiche e utilizzo.\nGli \"oroshigane\" sono molto differenti dalle grattugie occidentali, in quanto forniscono un risultato molto pi\u00f9 fine. Tradizionalmente si trattava di dischi in rame rivestiti di stagno. Quest'ultimo metallo era dotato di piccole punte, ma non era affatto perforato. Questo tipo di grattugia \u00e8 ancora considerato il migliore, ed \u00e8 utilizzato dalla maggior parte degli chef professionisti. Per la preparazione del \"wasabi\" e dello \"yamaimo\" sono invece utilizzate esclusivamente \"oroshigane\" con la superficie abrasiva in pelle di squalo. L'effetto sull'alimento grattugiato \u00e8 di una finezza ancora maggiore rispetto a quanto realizzato con lo strumento in metallo: la superficie abrasiva assomiglia a carta vetrata. Oggi tuttavia, gli chef non professionisti fanno uso di strumenti meno pregiati, preparati con altri metalli, in plastica o ceramica. Una versione pi\u00f9 moderna dell'\"oroshigane\" prevede dei piccoli fori nello strumento ed un contenitore di raccolta, in modo che il preparato possa cadere direttamente dalla grattugia in questa scatola.\nCi sono due versioni di \"oroshigane\" con diversa ruvidezza e diversi scopi. Il pi\u00f9 ruvido \u00e8 utilizzato per grattugiare \"daikon\" e simili, mentre il pi\u00f9 fine viene usato nella lavorazione di \"wasabi\" e zenzero. Le grattugie pi\u00f9 fini sono a volte realizzate come una tavoletta in legno ricoperta di pelle di squalo, che, grazie alla presenza di dentelli dermici, diventa simile alla carta abrasiva.\nStrumenti simili a quello in questione sono il \"suribachi\" ed il \"surikogi\", che possono rispettivamente essere identificati con i corrispettivi occidentali mortaio e pestello."}
{"id": "2345465", "revid": "106456", "url": "https://it.wikipedia.org/wiki?curid=2345465", "title": "Santa Geltrude", "text": ""}
{"id": "2345471", "revid": "287204", "url": "https://it.wikipedia.org/wiki?curid=2345471", "title": "Sham\u00e0niac", "text": ""}
{"id": "2345483", "revid": "628767", "url": "https://it.wikipedia.org/wiki?curid=2345483", "title": "Parco nazionale di Biscayne", "text": "Il parco nazionale di Biscayne \u00e8 un parco nazionale statunitense situato nella parte meridionale della Florida, ad est della citt\u00e0 di Homestead, e a sud-est della citt\u00e0 di Miami.\nIl parco preserva principalmente la baia di Biscayne, e per il 95% \u00e8 costituito da superfici d'acqua. Lungo i suoi litorali \u00e8 presente un'estesa foresta di mangrovie."}
{"id": "2345485", "revid": "729019", "url": "https://it.wikipedia.org/wiki?curid=2345485", "title": "Anyang", "text": "Anyang () \u00e8 una citt\u00e0 della Cina nella provincia dell'Henan. \u00c8 la citt\u00e0 situata pi\u00f9 a nord nella sua provincia e confina a Est con Hebi, a Sud con Xinxiang, a Ovest con la provincia di Shanxi e a Nord con la provincia di Hebei.\nStoria.\nXiaonanhai, ai confini occidentali della citt\u00e0, era abitata da uomini preistorici dell'Et\u00e0 della pietra. In questo sito archeologico furono reperiti oltre 7.000 artefatti (tra i quali figurano strumenti in pietra e osso), ricondotti a quella che \u00e8 stata chiamata Cultura di Xiaonanhai.\nLa leggenda vuole che attorno al 2.000 a.C., gli imperatori mitologici Zhuanxu e Ku stabilirono le loro capitali in aree limitrofe a quella di Anyang. I loro mausolei si trovano nel villaggio di Sanyang a sud della Contea di Neihuang.\nAl principio del XIV secolo a.C., il re Paneng della Dinastia Shang vi stabil\u00ec la propria capitale. Il sito si trova a 2\u00a0km a Nord della citt\u00e0 contemporanea, sulle rive del fiume Huan. La citt\u00e0, nota col nome di Yin, fu la prima capitale stabile della storia cinese. Dopo la fondazione della citt\u00e0, la Dinastia Shang divenne nota come Dinastia Yin.\nAnyang rest\u00f2 capitale per 8 generazioni (12 sovrani), compreso il re Wu Ding, che port\u00f2 la sua dinastia all'apice del potere prima di essere sconfitto dal re Wu nel 1046 a.C.\nLa Contea di Tangyn era la patria della Dinastia Song, il cui generale Yue Fei vide la luce nell'omonimo villaggio di Yue. \u00c8 anche la patria storica di Zhou Tong (originario di Shaanxi secondo la leggenda), allievo di Chuojiao e maestro di arti marziali dello stesso Yue.\nLa citt\u00e0 fu ricostruita nel 1368 durante la Dinastia Ming.\nRepubblica Popolare Cinese.\nNell'agosto 1949, la prefettura di Anyang fu separata da quella di Henan e, assieme a Puyang e Xinxiang, fu annessa alla provincia sperimentale di Pingyuan. Tutte e tre le prefetture furono riassegnate a Henan nel novembre 1953, dopo la dissoluzione di Pingyuan.\nGeografia e clima.\nL'area amministrativa di Anyang copre un'area amministrativa di 7413\u00a0km quadrati, con altitudine maggiore a Occidente. La citt\u00e0 sorge al confine tra la steppa e l'altopiano cinese settentrionale.\nL'anno meteorologico si divide in quattro stagioni. Il clima subisce influenze monsoniche e rientra nella categoria di clima steppico (BSk di K\u00f6ppen). Gli inverni sono freddi ma secchi, con una temperatura media invernale (gennaio) di -0,9\u00a0\u00b0C e poca neve. Le estati sono calde e afose, con una media estiva (luglio) di 27\u00a0\u00b0C. La maggioranza delle precipitazioni annuali (560\u00a0mm) si concentra quasi esclusivamente nei mesi di luglio e agosto. La temperatura media annuale \u00e8 di 14,1\u00a0\u00b0C.\nGeografia antropica.\nSuddivisioni amministrative.\nLa citt\u00e0 con status di prefettura di Anyang \u00e8 divisa in 4 distretti, una citt\u00e0 con status di contea e 5 contee.\nEconomia.\nAnyang ha conosciuto un periodo di apertura che gli ha consentito di progredire rapidamente. Ospita sedici imprese di collaborazione straniere. \u00c8 stata definita una Zona Economica Speciale di 22,8 chilometri quadrati per attrarre investimenti cinesi ed esteri, di pari passo con una rete di relazioni commerciali.\nAttrazioni turistiche.\nCulla della cultura cinese, la citt\u00e0 di Anyang \u00e8 una delle otto antiche capitali della Cina. Tra i vari siti archeologici, si annoverano:\nIl turismo cittadino beneficia anche del paesaggio naturale, abbellito dall'Area Panoramica della Collina Taihang Linlu che spazia sui Monti Taihang e il Canale Bandiera Rossa.\nTempio Tianning.\nIl Tianning Si (\"Tempio-dimora\") fu edificato durante la Dinastia Zhou ed \u00e8 stato restaurato per l'apertura al pubblico dall'Istituto di Ricerca Archeologica della citt\u00e0.\nLe strutture principali del complesso includono: la porta monumentale, la Sala dei Re Celesti suddivisa in tre stanze (il cui tetto a falda unica fu ricostruito nel 2002), la Sala Preziosa (il cui tetto a falda unica risalente alla Dinastia Qing fu ricostruito nel 2001) e la Pagoda Wenfeng.\nPagoda Wenfeng.\nSi ritiene che la costruzione della Wenfeng Ta sia iniziata nel 925 e la sua esistenza \u00e8 accertata gi\u00e0 nel 952 dalle iscrizioni ritrovate nel vicino Tempio Tianning. La pagoda attualmente visibile fu edificata durante la Dinastia Ming. Il suo nome (\"Pagoda dell'acme della letteratura\") risale alla Dinastia Qing, ed \u00e8 un riferimento alla sua vicinanza al tempio confuciano. Il monumento \u00e8 il simbolo della citt\u00e0 di Anyang che lo ospita.\nLa torre \u00e8 costruita con mattoni rossi, \u00e8 alta 38,65 m, \u00e8 a pianta ottagonale e si dispone su cinque livelli. La struttura \u00e8 rastremata verso l'alto (la larghezza aumenta proporzionalmente all'altezza) e culmina con una cupola di 10 metri a forma di stupa. La pagoda poggia su un piedistallo alto due metri ed \u00e8 decorata con doccioni e incisioni di Buddha e Bodhisattva.\nMuseo Yin Xu.\nLe rovine della citt\u00e0 di Yin, capitale della Dinastia Shang, si trovano a circa 2\u00a0km a nord-ovest di Anyang. Il ricco sito archeologico fu scoperto nel 1899. Nei decenni che seguirono, si procedette agli scavi e fu aperto per la prima volta al pubblico negli anni ottanta con il nome di Museo Giardino di Yin Xu. Il 16 marzo 2005 fu inaugurata l'esposizione museale che include la celebre Tomba di Fu Hao. Il sito archeologico \u00e8 incluso nella lista UNESCO dei Patrimoni dell'umanit\u00e0.\nRelazioni internazionali.\nAnyang \u00e8 gemellata con:"}
{"id": "2345496", "revid": "196390", "url": "https://it.wikipedia.org/wiki?curid=2345496", "title": "Check in agent", "text": ""}
{"id": "2345499", "revid": "122945156", "url": "https://it.wikipedia.org/wiki?curid=2345499", "title": "I cigni selvatici", "text": "I cigni selvatici \u00e8 una fiaba del 1838 dello scrittore Hans Christian Andersen.\nA differenza della maggior parte delle sue fiabe, \"I cigni selvatici\" \u00e8 probabilmente una riscrittura o una rielaborazione de \"I sei cigni\", fiaba popolare riportata dai fratelli Grimm.\nTrama.\nElisa \u00e8 una principessa, che vive felice con i suoi undici fratelli. Un giorno, per\u00f2, il re si risposa con una matrigna cattiva, che mette Elisa a balia in una casa di contadini e lancia un sortilegio sui maschi, trasformandoli in cigni selvatici.\nElisa cresce bella e buona e, quando compie 15 anni, il re suo padre chiede di vederla. La matrigna, allora, le prepara un bagno e nasconde nell'acqua tre rospi avvelenati, che dovrebbero trasformarla in un essere brutto e malvagio. A causa della sua bont\u00e0, per\u00f2, il maleficio fallisce e i rospi vengono trasformati in tre papaveri rossi. La matrigna, furiosa, tinge il viso di Elisa, la veste di stracci e le scompiglia i capelli cosicch\u00e9 il re, vedendola, ne sia inorridito e la scacci dal castello.\nElisa vaga da diversi giorni per il bosco, dove incontra una vecchietta che le parla di undici cigni selvatici con la corona d'oro, che si vedono nel fiume l\u00ec vicino. Elisa segue il fiume e arriva al mare. Sul far della sera arrivano in volo gli undici cigni, che si ritrasformano nei suoi fratelli. I fratelli le raccontano dell'incantesimo che li rende cigni di giorno e uomini di notte, della loro vita al di l\u00e0 del mare, e del lungo e pericoloso viaggio che intraprendono una volta all'anno per tornare nella loro terra natale. Propongono ad Elisa di viaggiare con loro nella terra lontana, ed Elisa accetta con gioia.\nDurante il viaggio sopra le onde, Elisa intravede il grande castello di nebbia della fata Morgana, dove nessun essere umano pu\u00f2 porre piede. Una volta giunti nella terra al di l\u00e0 del mare, Elisa si rifugia in una grotta e sogna la fata Morgana che le spiega come poter salvare i fratelli: deve raccogliere a mani nude le ortiche accanto alla grotta, oppure nel cimitero, pestarle a piedi nudi e tesserle in undici tuniche da far indossare ai fratelli; per tutto il tempo non deve dire una parola, pena la loro morte.\nSubito Elisa inizia questo lavoro, ma si presenta alla grotta il re del paese che, incantato dalla sua bellezza, la porta a palazzo con s\u00e9 e organizza le nozze. L'arcivescovo \u00e8 sospettoso nei riguardi di Elisa, credendola una strega, ma il Re non gli crede. Prepara ad Elisa una stanza tappezzata di seta verde, come la grotta in cui l'ha trovata e la sposa. Elisa \u00e8 felice con il re, ma ogni notte va nella stanza verde a fabbricare le tuniche per i fratelli.\nQuando finisce le ortiche, \u00e8 costretta a recarsi al cimitero infestato di lamie, per raccoglierne altre. Viene vista dall'arcivescovo che, la volta successiva, porta il re con s\u00e9 e accusa apertamente Elisa di stregoneria, trascinandola in tribunale. Elisa \u00e8 condannata a morte dal popolo. I fratelli tentano di parlamentare con il re nottetempo, ma quando egli li raggiunge \u00e8 gi\u00e0 l'alba, e sono costretti a volare via.\nIn attesa dell'esecuzione, Elisa lavora febbrilmente per completare l'ultima tunica; sta per salire sul rogo quando giungono in volo gli undici cigni. Elisa getta le tuniche sul loro capo ed essi si ritrasformano, raccontando al re tutta la storia e scagionandola."}
{"id": "2345500", "revid": "51032", "url": "https://it.wikipedia.org/wiki?curid=2345500", "title": "Padre Reginaldo Giuliani", "text": ""}
{"id": "2345503", "revid": "709565", "url": "https://it.wikipedia.org/wiki?curid=2345503", "title": "Rourke (fumetto)", "text": "Rourke \u00e8 un Personaggio immaginario protagonista dell'omonima serie a fumetti di genere fantasy/horror ideata da Federico Memola, gi\u00e0 autore di Jonathan Steele, edita dalla Star Comics dal 2009 al 2010 e ambientato Successivamente \u00e8 stato pubblicato in inglese dalla DieGo Comics Publishing.\nBiografia del personaggio.\nIl protagonista \u00e8 un quarantatreenne irlandese di Dublino, rissoso e incline all'alcol. Il suo lavoro consiste nell'estrarre le maledizioni dei malcapitati che si rivolgono a lui e quindi di distruggerle. Ad accompagnarlo nelle sue imprese ci saranno due donne: Kylie la figlia tredicenne, che si dimostrer\u00e0 spesso pi\u00f9 matura di lui, e Deidre, un fantasma di cui non si conosce l'et\u00e0 e madre del protagonista stesso. Ha una vasta conoscenza dell'occulto in quanto in vita era una strega.\nStoria editoriale.\nLa serie \u00e8 stata pubblicata per otto numeri dalla Star Comics dal 2009 al 2010 con copertine realizzate da Sergio Gerasi e Marco Hasmann."}
{"id": "2345504", "revid": "123089838", "url": "https://it.wikipedia.org/wiki?curid=2345504", "title": "Stemma di Trieste", "text": "Lo stemma della Citt\u00e0 di Trieste \u00e8 costituito da uno Scudo francese antico di color rosso con una corsesca argento (detta anche \"alabarda, o lancia, di San Sergio\") il tutto timbrato da una corona muraria da citt\u00e0.\nBlasonatura.\nLo stemma, approvato con Decreto del Capo del Governo del 3 luglio 1930 (trascritto nel Libro Araldico degli enti morali al vol. I, pag. 216), ha la seguente blasonatura:\nLa descrizione del gonfalone \u00e8 la seguente:\nSi osservi che sia stemma che gonfalone sono oggetto di speciale concessione; il primo infatti non \u00e8 contenuto in uno scudo sannitico e non \u00e8 circondato dalle fronde di quercia e alloro (o ulivo) come prescritto dalla normativa vigente; anche il gonfalone non presenta la lancia contenuta nello stemma ma libera in campo rosso.\nEsso \u00e8 decorato con una medaglia d'oro al valor militare del 9 novembre 1956, per il patriottismo dimostrato durante la prima e seconda guerra mondiale\nLa bandiera della citt\u00e0 presenta anch'essa l'alabarda in campo rosso.\nStoria.\nOrigine.\nSecondo la leggenda lo stemma di Trieste ebbe origine del martirio di San Sergio. Infatti il santo alla sua partenza dalla citt\u00e0, presentendo prossima la propria morte, aveva promesso ai cittadini suoi compagni di fede che nel caso in cui egli venisse ucciso per la sua fede essi avrebbero ricevuto un segno celeste, ed infatti la sua alabarda cadde dal cielo sulla piazza maggiore di Trieste, il giorno in cui San Sergio soffriva il martirio in Persia, nel 336.\nL'arma \u00e8 attualmente conservata nel tesoro della cattedrale di San Giusto e viene ritenuta inattaccabile dalla ruggine. Questo tipo d'arma viene definito come \"spiedo alla furlana\" ed era un'arma usata nella zona nel XIV secolo; di essa comunque non \u00e8 possibile definire n\u00e9 un'origine certa n\u00e9 l'esatta epoca di forgia.\nUno studio condotto dal dipartimento di scienze chimiche e farmaceutiche dell'Universit\u00e0 di Trieste ha ipotizzato l'origine orientale del manufatto. Da radiografie eseguite risulta che l'alabarda \u00e8 priva di saldature ed \u00e8 stata quindi realizzata da un unico pezzo di ferro, poi sbrecciato e lavorato per martellature. Tecniche che non erano note nella cultura occidentale in quel periodo, bens\u00ec in quella orientale e in particolare in quella indiana. Questa circostanza, tra l'altro, spiegherebbe l'inossidabilit\u00e0 del manufatto: tale scuola di produzione dei metalli arricchiva il metallo di fosforo garantendo cos\u00ec una migliore fattura.\nLe prime testimonianze dell'uso della lancia di San Sergio quale stemma cittadino risalgono al XIII secolo. Infatti dopo che il comune ebbe dal vescovo Volrico De Portis la facolt\u00e0 di battere moneta, sul rovescio di alcune di queste, coniate fra il 1237 ed il 1253, \u00e8 presente il simbolo cittadino. Si pu\u00f2 per\u00f2 ipotizzare un suo uso a partire dalla nascita del Libero Comune, i cui primi documenti quale risalgono al 1139, quando il gastaldo civico parla in una causa \"pro Comuni de Tergesto\".\nSui sigilli pi\u00f9 antichi Trieste recava le mura merlate di una citt\u00e0, con tre torri e tre porte sulla facciata (raffigurazione della citt\u00e0), con l'alabarda su un'asta, ed intorno la legenda in versi: ; la legenda segnava i confini del territorio comunale e questi confini erano:\nQuesti sigilli furono adoperati, anche dopo la modifica dello stemma, fino all'anno 1516 sotto il regno dell'imperatore Massimiliano I, in seguito si us\u00f2 anche sui sigilli l'arma concessa da Federico III.\nLo stemma risulta presente in due capilettera degli Statuti Comunali del 1350: nel primo \u00e8 raffigurato San Sergio impugnante la lancia e imbracciante uno scudo triangolare su cui \u00e8 presente il simbolo cittadino, mentre nel secondo \u00e8 riportato un banditore con l'alabarda dipinta sul mantello di colore rosso. L'arma viene anche menzionata nel testo essendo presente nella bolla in ferro che i capitani della guardia notturna alle mura si trasmettevano tra di loro durante il servizio.\nIl blasone formato dalla lancia bianca in campo triangolare rosso rimarr\u00e0 in uso fino alla met\u00e0 del XV secolo.\nDominio asburgico.\nDopo la dedizione di Trieste alla Casa d'Asburgo fu inalberato il vessillo bianco e rosso sul castello allora esistente e sul palazzo come si continu\u00f2 a fare dopo il 1550 nelle grandi solennit\u00e0.\nL'imperatore Federico III, dopo l'infelice guerra sostenuta dalla citt\u00e0 contro Venezia e conclusasi con una sconfitta, concesse, il 22 febbraio 1464, al comune un nuovo stemma e una nuova bandiera (la bandiera non fu per\u00f2 mai usata).\nLo stemma diventava cos\u00ec troncato, nella parte superiore l'aquila asburgica (nera in campo oro) e nella parte inferiore l'alabarda, ora d'oro, su campo di rosso alla fascia di argento (questi sono i colori dell'Austria).\nIl Comune ebbe anche un suo gonfalone, a punte, con i ritratti dei due Santi patroni, San Giusto e San Sergio, che precedeva il Podest\u00e0 nelle pubbliche processioni e si poneva al suo seggio in chiesa; il gonfalone era in custodia del duomo e veniva utilizzato esclusivamente nelle funzioni sacre, mai nelle funzioni o pompe civili.\nDurante il governo napoleonico fu creato un nuovo stemma: l'aquila non pi\u00f9 bicipite (l'aquila napoleonica non lo era a differenza di quella asburgica) \u00e8 i colori da rosso, bianco e rosso divennero blu, bianco e rosso. Probabile che comunque l'insegna fosse stata creata per iniziativa privata e non per disposizione della pubblica autorit\u00e0; comunque della nuova insegna non si fece mai pubblico uso.\nL'imperatore Francesco I conferm\u00f2 con solenne diploma del 9 dicembre 1819 lo stemma Fridericiano, e concesse l'uso di una bandiera, anche in questo caso, siccome non si decise mai il disegno e il colore (variando le intenzioni fra il nero ed il bianco), mai usata.\nAnche se il disegno dell'arma di Trieste fu sempre certo, nelle concessioni ufficiali si riscontrano degli errori. Nel diploma di Francesco I, che fissava i blasoni di tutto l'impero e delle singole provincie, l'alabarda fu indicata quale ancora nera rovesciata, il che fu ripetuto nel diploma di Ferdinando I; comunque in seguito l'equivoco fu chiarito.\nAnnessione all'Italia.\nTerminato il primo conflitto mondiale ed annessa la citt\u00e0 con il suo territorio al regno d'Italia lo stemma ritorn\u00f2 all'aspetto che aveva prima del 1464 (lancia d'argento in campo rosso), questa blasonatura fu confermata dal relativo regio decreto di concessione del 3 luglio 1930. In seguito, con il fu imposto, come a tutti i comuni d'Italia, l'inserimento del capo del Littorio. Il capo fu eliminato nel 1945 alla liberazione della citt\u00e0 anche se nel resto d'Italia era stato abolito con il .\nMarchio.\nDallo stemma \u00e8 stato anche derivato un marchio, creato tra il 1996 e il 2000 dallo studio Tassinari/Vetta, le cui specifiche sono contenute nel relativo \"Manuale d'Immagine coordinata\". Lo stemma ridisegnato viene sempre accompagnato dall'apposito carattere \"Tergerstea\", \u00abbianco su nero, in verticale sempre, in alto a destra a uscire dalla pagina\u00bb; per il restante testo potr\u00e0 venir usato principalmente il Gill Sans o, in alternativa, il Trade Gothic condensed.\nTerritorio Libero di Trieste.\nLo stemma del Territorio Libero di Trieste prendeva ispirazione dallo stemma del comune di Trieste che era la capitale dello stato. Appariva nelle uniformi dei corpi di Polizia (Venezia Giulia Police Force, Guardia di Finanza del TLT) e delle truppe americane di stanza nel territorio TRUST, (TRieste United States Troops) come pure sulle targhe dei veicoli, sia militari che civili.\nTriestina.\nIl simbolo cittadino compare anche sullo stemma della Triestina. Ha avuto nella sua storia diversi restyling ed attualmente presenta un'alabarda simile a quella tradizionale ma con un bordo bianco e senza alcuna scritta nello scudetto."}
{"id": "2345508", "revid": "23598721", "url": "https://it.wikipedia.org/wiki?curid=2345508", "title": "Shaddam", "text": ""}
{"id": "2345510", "revid": "120352639", "url": "https://it.wikipedia.org/wiki?curid=2345510", "title": "Nelida Milani", "text": "Biografia.\nNata a Pola nel 1939, si \u00e8 laureata alla Facolt\u00e0 di Lettere dell'Universit\u00e0 di Zagabria.\nPer alcuni anni ha insegnato italiano e francese nel Liceo croato di Pola, successivamente - specializzatasi in sociolinguistica - dal 1979 ha ricoperto la cattedra di linguistica generale e di semantica alla Facolt\u00e0 di Pedagogia dell'Universit\u00e0 di Pola. Fu per anni vicepreside e responsabile della Sezione Italiana presso la Facolt\u00e0 di Lettere e Filosofia.\nHa collaborato con tutte le principali riviste della minoranza: il quotidiano La Voce del Popolo, il quindicinale fiumano Panorama e la rivista letteraria La Battana, della quale fu redattore responsabile per oltre quindici anni.\nL'attivit\u00e0 scientifico/letteraria.\nNella sua attivit\u00e0 di linguista, Nelida Milani si \u00e8 occupata in particolar modo dello sviluppo della competenza comunicativa nei bambini bilingui, pubblicando vari saggi ed articoli su riviste specializzate. Fra questi \u00e8 da ricordare soprattutto \"La Comunit\u00e0 Italiana in Istria e a Fiume fra diglossia e bilinguismo\" (1990), nella collana \"Etnia\" del Centro di Ricerche Storiche di Rovigno. Ha anche partecipato alla stesura del volume \"L'italiano fra i giovani dell'istro-quarnerino\" (Pola-Fiume 2003), del quale \u00e8 stata curatrice: un'analisi tuttora insuperata sulla situazione linguistica degli adolescenti della minoranza italiana in Slovenia e Croazia.\nAvvicinatasi in et\u00e0 matura alla narrativa, dopo una serie di approcci su giornali e riviste ha ricevuto per cinque stagioni consecutive il Premio Istria Nobilissima per i racconti lunghi-romanzi brevi:\nNel 1991 col titolo \"Una valigia di cartone\" viene pubblicata dalla Sellerio una raccolta di racconti della Milani. L'anno successivo l'opera si impone al Premio Mondello, ottenendo un buon successo editoriale.\nNel 1996 pubblica in edizione bilingue italiano/croato \"L'uovo slosso / Trulo jaje\" (Fiume-Zagabria).\nNel 1998 esce \"Bora\": un romanzo autobiografico - scritto con Anna Maria Mori - sulle tormentate vicende della terra istriana viste attraverso gli occhi di una esule - Anna Maria Mori - e di una \"rimasta\" - Nelida Milani: dall'infanzia comune a Pola, alla nuova realt\u00e0 con la quale entrambe sono costrette a fare i conti: lo sradicamento fisico per chi se ne and\u00f2, lo sradicamento interiore per chi rimase in una realt\u00e0 che non sembra pi\u00f9 essere la sua. \"Bora\" diviene un piccolo fenomeno editoriale, venendo ripubblicata in pi\u00f9 edizioni ed ottenendo svariati premi, fra i quali il Premio Rapallo Carige per la donna scrittrice, il Premio Nazionale Alghero Donna di Letteratura e Giornalismo per la sezione narrativa nel 1999, il Premio Costantino Pavan di San Don\u00e0 di Piave, il Premio Chiantino.\nNel 2004 \u00e8 stata nominata Commendatore dell'Ordine della stella della solidariet\u00e0 italiana.\nNel 2006 viene pubblicata la raccolta \"Nezamjetne prolaznosti\" (Impercettibili passaggi), che riunisce una serie di racconti tradotti in croato.\nNel 2007 la EDIT di Fiume pubblica \"Crinale estremo\": un'altra raccolta di racconti che contiene - fra gli altri - nuovamente \"Una valigia di cartone\".\nNel 2009, dopo molti anni d'assenza, rivince il primo premio al concorso \"Istria Nobilissima\", nella categoria \"prosa italiana\", rinnovando poi la vittoria nel 2011.\nNel gennaio del 2010 il Senato Accademico dell'Universit\u00e0 di Pola ha nominato Nelida Milani \"Professore Emerito\": \u00e8 la prima intellettuale della Comunit\u00e0 Nazionale Italiana a ricevere questo riconoscimento in Croazia.\nNegli anni, Nelida Milani si \u00e8 imposta come \"uno dei massimi esponenti della cultura della Comunit\u00e0 Nazionale Italiana di Croazia e Slovenia\" (Forza): \u00e8 uno dei pochissimi italiani autoctoni della ex Jugoslavia ad essere pubblicato anche in Italia."}
{"id": "2345513", "revid": "767487", "url": "https://it.wikipedia.org/wiki?curid=2345513", "title": "Fed Cup 2009 World Group Play-offs", "text": "I World Group Play-offs 2009 sono i principali play-off della Fed Cup 2009. Ad essi partecipano le 4 squadre sconfitte nel primo turno del World Group (Cina, Francia, Argentina e Spagna) e le 4 squadre vincitrici del World Group II (Slovacchia, Germania, Serbia e Ucraina) incrociandosi in scontri ad eliminazione diretta. Le 4 squadre vincenti i play-offs avranno il diritto a partecipare al World Group del prossimo anno e lottare quindi per la conquista della Fed Cup 2010, mentre le perdenti retrocedono nel World Group II."}
{"id": "2345514", "revid": "1568601", "url": "https://it.wikipedia.org/wiki?curid=2345514", "title": "Baia di Biscayne", "text": "La baia di Biscayne (\"Bah\u00eda Vizcaina\" in spagnolo, \"Biscayne Bay\" in inglese) \u00e8 una laguna di 56 km di lunghezza e 13 km di larghezza, localizzata sulla costa atlantica della Florida meridionale. Nel nord della baia si trovano le citt\u00e0 di Miami e Miami Beach, mentre la regione centrale e meridionale \u00e8 preservata dal Parco nazionale di Biscayne, istituito nel 1980. "}
{"id": "2345517", "revid": "320578", "url": "https://it.wikipedia.org/wiki?curid=2345517", "title": "Acini", "text": ""}
{"id": "2345521", "revid": "23598851", "url": "https://it.wikipedia.org/wiki?curid=2345521", "title": "Mental Theo", "text": ""}
{"id": "2345522", "revid": "1528507", "url": "https://it.wikipedia.org/wiki?curid=2345522", "title": "Unione doganale dell'Africa meridionale", "text": "L'Unione doganale dell'Africa meridionale (in inglese: \"Southern African Customs Union\" - SACU) \u00e8 un'unione doganale tra cinque paesi dell'Africa meridionale.\nStoria.\nLa SACU \u00e8 la pi\u00f9 vecchia unione doganale del mondo. Fu fondata nel 1910 come Accordo di unione doganale (Customs Union Agreement) tra l'allora Unione sudafricana e le altre colonie britanniche vicine come il Bechuanaland, Basutoland e Swaziland. In seguito all'indipendenza di questi territori, l'accordo fu aggiornato \ne l'11 dicembre 1969 fu rilanciato come SACU con la firma di un trattato tra Sudafrica, Botswana, Lesotho e Swaziland. La nuova unione entr\u00f2 ufficialmente in vigore il 1\u00ba marzo 1970. In seguito all'indipendenza dal Sudafrica nel 1990, la Namibia ader\u00ec alla SACU come suo quinto membro.\nDal 2014 il segretario esecutivo della SACU \u00e8 Paulina Mbala Elago.\nFunzioni e organizzazione.\nL'unione si riunisce annualmente per discutere le questioni relative all'accordo. Ci sono anche comitati per le relazioni tecniche, vale a dire il Comitato per le relazioni tecniche doganali (Customs Technical Liaison Committee), il Comitato per le relazioni commerciali e industriali (Trade and Industry Liaison Committee) e il Sub-comitato ad-hoc sull'agricoltura (Ad hoc Sub-Committee on Agriculture), che si riuniscono tre volte l'anno.\nIl suo scopo \u00e8 mantenere il libero interscambio di beni tra i paesi membri. Stabilisce dazi doganali e imposte sul consumo comuni per l'unione doganale. Tutti i dazi e le imposte sul consumo riscosse nell'area vengono versate nel Fondo doganale nazionale del Sudafrica (South Africa' National Revenue Fund). Il fondo viene poi diviso tra i membri in base a una formula descritta nell'accordo. Il Sudafrica svolge la funzione di depositario di tale fondo comune. Solo le quote di Botswana, Lesotho, Namibia e Swaziland vengono determinate, mentre al Sudafrica compete il residuo. Il gettito derivante dalla SACU rappresenta una parte sostanziale delle entrate statali di Botswana, Lesotho, Namibia e Swaziland.\nSviluppi recenti e struttura.\nIn seguito alla formazione del Governo di unit\u00e0 nazionale in Sudafrica nell'aprile 1994, gli stati membri si sono trovati d'accordo nella necessit\u00e0 di rinegoziare l'accordo democratizzando la SACU e indirizzandone pi\u00f9 efficacemente l'attivit\u00e0 verso i bisogni attuali degli stati membri.\nCon tali propositi, i ministri del commercio e dell'industria dei cinque paesi membri si riunirono a Pretoria l'11 novembre 1994 per discutere la rinegoziazione dell'accordo del 1969. I ministri nominarono un gruppo di lavoro per l'Unione doganale (\"Customs Union Task Team\" - CUTT) con il compito di produrre suggerimenti ai ministri. Il CUTT si \u00e8 riunito in numerose occasioni nei vari stati membri e ha ottenuto buoni progressi nel processo di rinegoziazione.\nA una riunione dei ministeri del commercio e delle finanze dei cinque stati membri della SACU, tenutasi a Centurion, Pretoria il 5 settembre 2000, i ministri raggiunsero il consenso unanime in merito ai princ\u00ecpi su cui fondare la riforma istituzionale della SACU.\nLa struttura amministrativa e istituzionale del fondo comune che \u00e8 stata discussa e su cui ci si \u00e8 accordati consiste degli organi seguenti:\nConsiglio dei ministri (Council of Ministers): Organo composto da un ministro per ciascuno stato membro della SACU. Si tratta del supremo organo decisionale della SACU e si riunisce su base trimestrale. Il Consiglio pu\u00f2 prendere decisioni solamente all'unanimit\u00e0.\nCommissione (c\"ommission\"): organo amministrativo composto da funzionari anziani (s\"enior officials\"), tre Comitati per le relazioni tecniche (\"technical liaison committees\") e un Comitato per le relazioni agricole (\"agricultural liaison committee\") stabile.\nTribunale (Tribunal): organo indipendente di esperti che riporta direttamente al Consiglio dei ministri. Il tribunale \u00e8 responsabile per la determinazione dei dazi e per i meccanismi anti-dumping.\nSegretariato (Secretariat): Responsabile dell'operativit\u00e0 quotidiana del fondo. Viene finanziato dal fondo comune.\nI ministri della SACU hanno inoltre stabilito che la quota di gettito spettante a ciascuno stato membro debba essere calcolata in base a tre componenti basilari:\nInoltre, \u00e8 stato stabilito che tali tre diverse componenti siano distribuite come segue. La componente dei dazi doganali viene assegnata in base alla propria quota del commercio intra-SACU, incluse le riesportazioni. La componente delle imposte sul consumo, al netto della componente per lo sviluppo, viene assegnata in base al PIL. La componente per lo sviluppo, che \u00e8 pari al 15% del totale del fondo delle imposte sul consumo, viene distribuita a tutti i membri della SACU in proporzione inversa al PIL pro capite.\nMentre la SACU ha avviato un patto di libero scambio con l'AELS il 1\u00ba luglio 2006, le negoziazioni per un accordo di libero scambio con gli Stati Uniti sono entrate in stallo."}
{"id": "2345524", "revid": "23598864", "url": "https://it.wikipedia.org/wiki?curid=2345524", "title": "Charly Lownoise", "text": ""}
{"id": "2345527", "revid": "23598871", "url": "https://it.wikipedia.org/wiki?curid=2345527", "title": "Charly lownoise", "text": ""}
{"id": "2345533", "revid": "23598883", "url": "https://it.wikipedia.org/wiki?curid=2345533", "title": "Charly Lownoise &amp; Mental theo", "text": ""}
{"id": "2345540", "revid": "272884", "url": "https://it.wikipedia.org/wiki?curid=2345540", "title": "Nelida Milani Kruljac", "text": ""}
{"id": "2345548", "revid": "110157", "url": "https://it.wikipedia.org/wiki?curid=2345548", "title": "Chiesa dei Santi Quirico e Giulitta (Novazzano)", "text": "La chiesa parrocchiale dei Santi Quirico e Giulitta \u00e8 un edificio religioso che si trova a Novazzano, in Canton Ticino.\nStoria.\nLa struttura viene citata per la prima volta in documenti storici risalenti al 1330, anche se \u00e8 sicuramente pi\u00f9 antica (il campanile venne eretto gi\u00e0 nell'XI secolo). Ricostruita nel 1779, occasione in cui l'asse di simmetria venne invertito.\nDescrizione.\nLa chiesa ha una pianta centrale, con copertura a botte e a cupola nella parte centrale."}
{"id": "2345560", "revid": "767487", "url": "https://it.wikipedia.org/wiki?curid=2345560", "title": "Canonici di Maria Madre del Redentore", "text": "I canonici di Maria Madre del Redentore sono un istituto religioso canonicale maschile cattolico.\nI canonici della Madre del Redentore sono comunemente detti \"Piccoli fratelli di Maria, Madre del Redentore\".\nStoria.\nLa Congregazione nasce nel 1971 a Saint-Aignan-sur-Ro\u00eb, ad opera della madre Maria della Croce (Maria Nault), gi\u00e0 religiosa dell'Immacolata Concezione e fondatrice delle Piccole sorelle di Maria Madre del Redentore.\nLa Congregazione riceve il riconoscimento diocesano nel 1986 ad opera di monsignor Bill\u00e8, vescovo di Laval.\nNel 1987 la Congregazione si affilia ai canonici regolari di Sant'Agostino confederati. Nel 1997 i piccoli fratelli ricevono, dal vescovo di Laval, la prima parrocchia da assistere: St. Pierre du Maine. La Congregazione, oltre a coltivare la vita liturgia come tutti i canonici regolari, si dedica anche a varie forme di apostolato come i pellegrinaggi, l'assistenza a movimenti cattolici, i ritiri spirituali.\nNel 2014 la Congregazione contava 34 membri ed era installata al priorato della Cotellerie, a Bazougers."}
{"id": "2345563", "revid": "256896", "url": "https://it.wikipedia.org/wiki?curid=2345563", "title": "Canonici regolari della Congregazione di Maria Madre del Redentore", "text": ""}
{"id": "2345574", "revid": "767487", "url": "https://it.wikipedia.org/wiki?curid=2345574", "title": "Maurizio Salvi", "text": "Biografia.\nDopo aver completato gli studi di pianoforte e di composizione presso il Conservatorio Niccol\u00f2 Paganini di Genova ha compiuto lavori come direttore del coro e maestro di sala.\nNegli anni '70 inizia a collaborare con il complesso dei New Trolls, con il quale incide il noto album \"Concerto grosso\" nelle vesti di tastierista (dirige l'orchestra Luis Enrique Bacalov), pur non apparendo nelle note di copertina del disco.\nSuccessivamente, sempre con i New Trolls, prende parte al tour e alle sedute in sala di registrazione di singoli brani (\"Una storia\") e album (\"Searching For a Land\", \"Ut\") nelle vesti sia di tastierista (pianoforte, organo Hammond) sia di coautore delle musiche.\nNel periodo di sfaldamento della band, intorno alla met\u00e0 degli anni '70 partecipa come musicista e autore nella formazione denominata Ibis (una vera e propria \"costola\" dei New Trolls, che annovera tra i suoi componenti anche Nico Di Palo e Frank Laugelli oltre all'ex Atomic Rooster Rick Parnell). Inizialmente l'ensemble sfrutta esclusivamente i nomi anagrafici dei suoi componenti (\"Nico, Gianni, Frank, Maurizio\") pubblicando l'album \"Canti d'innocenza, canti d'esperienza\". Con la medesima formazione, dopo aver adottato il nome \"Ibis\" (unica variante, la sostituzione del batterista Gianni Belleno con Rick Parnell) incide \"Sun supreme\" per poi abbandonare la band durante le fasi di registrazione del successivo album omonimo (\"Ibis\") nel quale, in ogni caso, figura come coautore di un brano. Parallelamente, insieme ai componenti degli Ibis, prende parte al progetto parallelo Tritons, un ensemble che ripropone cover di Rolling Stones e altri complessi, opportunamente riarrangiate. \nDopo queste esperienze, Maurizio Salvi abbandona l'attivit\u00e0 di musicista rock per dedicarsi nuovamente ed esclusivamente alla sua carriera di musicista classico.\nFra le sue tourn\u00e9e come direttore d'orchestra, quelle del 1981 in Israele e del 1986 in Cina, con la collaborazione di Pavarotti. Nel 1981 ha costituito la \"Ensemble orchestra\" e il coro polifonico di voci bianche \"Harmonia\".\nAlle soglie del 2000, insieme a Vittorio De Scalzi, e con una formazione denominata \"Vittorio De Scalzi - La Storia dei New Trolls\", riprende la sua attivit\u00e0 di musicista rock, coniugandola stavolta a quella di direttore d'orchestra. Incide un album (\"Concerto Grosso Live\") e partecipa a una serie di fortunati tour all'estero (Giappone, Corea) nella doppia veste di tastierista e direttore d'orchestra.\nDopo aver militato per alcuni anni in questa nuova formazione \"costola\" dei New Trolls, se ne separa nuovamente per rifondare gli Ibis con una nuova formazione ribattezzata \"Ibis Prog Machine\". La band incide un nuovo brano, insieme a una moderna versione (ma con testo in inglese) del brano \"Chi mi pu\u00f2 capire\", gi\u00e0 nel repertorio dei New Trolls. Gli Ibis Prog Machine annunciano anche l'uscita di un nuovo album che per\u00f2 non ha visto la luce.\nNel 2011, auspice Gianni Belleno, d\u00e0 vita a un progetto denominato inizialmente UT (\"Uno Tempore\"), appellativo che successivamente si assesta divenendo il predicato nominale della band (una delle tre sezioni in cui si \u00e8 ormai scisso l'originario complesso dei New Trolls) ovvero New Trolls \"UT\", formazione costiuita da validi musicisti (oltre Salvi e Belleno) che, in meno di sei anni, ha gi\u00e0 pubblicato due album.\n\u00c8 stato per parecchi anni maestro di coro del Conservatorio \"Niccol\u00f2 Paganini di Genova\", fino al 2019."}
{"id": "2345578", "revid": "1543377", "url": "https://it.wikipedia.org/wiki?curid=2345578", "title": "Takashi Ishii", "text": "Carriera.\nDopo aver esordito come autore di manga erotici, Takashi Ishii debutt\u00f2 nel 1978 come sceneggiatore per la Nikkatsu, scrivendo il film \"\", tratto dal suo manga \"Angel Gust\". \nDopo aver scritto altri undici film, Ishii debutt\u00f2 nella regia cinematografica nel 1988, dirigendo \"\". Nel 1992 diresse il dramma \"Shinde mo ii\", che vinse sette premi. Nel 1994 diresse l'horror \"Alone in the Night\", mentre nel 1995 diresse \"Gonin\", interpretato tra gli altri da Takeshi Kitano, e nel 1996 gir\u00f2 il sequel \"Gonin 2\". Il suo ultimo film risale al 2007, e si intitola \"The Brutal Hopelessness of Love\".\nEstetica e stile.\nLa tematica principale nei film di Takashi Ishii \u00e8 quella della vendetta, conseguenza di terribili violenze sub\u00ecte come lo stupro, messa in scena senza alcuna ironia, mentre lo stile della regia di Ishii estremizza il realismo della messa in scena."}
{"id": "2345582", "revid": "1573940", "url": "https://it.wikipedia.org/wiki?curid=2345582", "title": "Chiesa am Hof", "text": "La chiesa am Hof (in tedesco \"Kirche am Hof\") o, pi\u00f9 formalmente, chiesa dei Nove Cori Angelici (\"Kirche zu den neun Ch\u00f6ren der Engel\"), \u00e8 un luogo di culto di Vienna, situato nella centrale piazza Am Hof.\nStoria e descrizione.\nL'edificio, in stile gotico, sorse tra il 1386 ed il 1403, ma nel 1607 sub\u00ec un grave incendio, e durante i lavori di restauro si approfitt\u00f2 per modernizzarla secondo le ultime tendenze dettate dallo stile barocco. Nel 1662 fu ricostruita la facciata barocca su disegno di Carlo Antonio Carlone.\nLa facciata, che rappresenta la prima opera di rilievo del barocco austriaco, \u00e8 caratterizzata da pronunciate ali laterali che si raccordano agli edifici circostanti, mentre l'asse centrale \u00e8 sottolineato da un ampio finestrone rettangolare sormontato da un frontone ricurvo e da un alto attico impreziosito da numerose statue.\nL'interno, di impianto gotico, \u00e8 diviso in tre navate a sala da esili pilastri ottagonali, barocchizzati con l'aggiunta di capiteli corinzi, che reggono volte a crociera. \nLe cappelle laterali presentano una paratia decorativa barocca a stucchi bianchi che si affaccia sulle navate. \nIl coro venne trasformato nel 1798 in stile neoclassico e conserva sull'altar maggiore la grande pala coeva di G.J. D\u00e4ringer raffigurante \"Maria e i Nove Cori Angelici\"."}
{"id": "2345585", "revid": "155613", "url": "https://it.wikipedia.org/wiki?curid=2345585", "title": "Kirche am Hof", "text": ""}
{"id": "2345586", "revid": "7336", "url": "https://it.wikipedia.org/wiki?curid=2345586", "title": "Accordo di settima maggiore", "text": ""}
{"id": "2345587", "revid": "155613", "url": "https://it.wikipedia.org/wiki?curid=2345587", "title": "Chiesa dei Nove Cori angelici", "text": ""}
{"id": "2345595", "revid": "729280", "url": "https://it.wikipedia.org/wiki?curid=2345595", "title": "Crocifisso Gallino", "text": "Il Crocifisso Gallino (dal cognome dell'antiquario torinese che lo ha venduto allo Stato Italiano nel 2008) \u00e8 una piccola scultura lignea (41,3x39,7\u00a0cm) raffigurante la crocifissione di Ges\u00f9, rimasta priva della croce, databile al 1495-1497 circa, che alcuni attribuiscono a Michelangelo Buonarroti. Nonostante il riferimento iniziale al legno di tiglio, l'oggetto, molto probabilmente, \u00e8 realizzato in essenza di pioppo.\nOpera destinata alla devozione privata, il crocifisso era divenuto di propriet\u00e0 dell'antiquario torinese Giancarlo Gallino, prima dell'attribuzione a Michelangelo, una posizione, peraltro, che incontra l'opinione contraria di alcuni studiosi. Attualmente \u00e8 esposto al Bargello e attribuito a \"Anonimo intagliatore fiorentino\". La critica si \u00e8 divisa infatti su estremi opposti, tra chi la considera opera attribuibile allo scultore toscano e chi, con una valutazione contrapposta, la reputa alla stregua di un'opera seriale o semi-seriale di una tradizione artistica, quella dei \"legnaioli\", molto viva a Firenze in epoca rinascimentale. Ha suscitato pertanto notevoli perplessit\u00e0, e inchieste della magistratura penale e contabile, la decisione dello Stato italiano di impegnare una somma considerevole per il suo acquisto. La vicenda ha indotto la Procura della Corte dei Conti, nel mese di febbraio 2012, a citare in giudizio l'allora direttore generale del ministero dei Beni Culturali, Roberto Cecchi, la soprintendente del Polo Museale Fiorentino, Cristina Acidini, e quattro funzionari del ministero.\nLa Corte dei conti ha emesso la propria sentenza sul caso (la n. 643 del 2013 della Sezione Lazio) nel settembre del 2013 e ha ritenuto esenti da responsabilit\u00e0 erariale gli incolpati in quanto, ad avviso del collegio giudicante, non \u00e8 stato esattamente quantificato il danno subito dall'erario. La stessa sentenza per\u00f2 ha in pi\u00f9 punti mosso critiche alla condotta dei soggetti evocati in giudizio tenuta nella fase che ha preceduto la formalizzazione dell'acquisto del crocifisso da parte dello Stato, giudicando inadeguato ed insufficiente il procedimento di valutazione dell'effettiva attribuibilit\u00e0 dell'opera al Buonarroti.\nIl crocifisso \u00e8 stato affidato al Polo Museale Fiorentino. Dall'ottobre 2011, l'opera \u00e8 stata destinata al Museo del Bargello dove, dal 4 aprile 2012, ha trovato la sua definitiva sede espositiva in una teca nella Cappella del Podest\u00e0.\nStoria.\nL'opera sembrerebbe venuta alla luce solo negli anni novanta del XX secolo, quando l'antiquario Giancarlo Gallino sottopose il crocifisso all'attenzione dei maggiori esperti di Michelangelo.\nLa presunta provenienza Corsini.\nIn un parere espresso al telegiornale del 21 dicembre 2008, nel corso di un'apparizione dell'opera all'interno di uno studio televisivo Rai, Roberto Cecchi, direttore generale del patrimonio storico-artistico, ha alluso a un'origine fiorentina, non meglio precisata anche se data per sicura: da questa allusione si \u00e8 poi materializzato un passato suggestivo, che lo vorrebbe provenire dal patrimonio di un'antica famiglia, i Corsini, cos\u00ec illustre da aver espresso un papa del Settecento (Clemente XII) e da aver dato i natali a un santo nel Trecento (sant'Andrea Corsini). Proprio l'iconografia di quest'ultimo personaggio, ritratto in un dipinto di Guido Reni, ha dato lo spunto per un ulteriore arricchimento della vicenda: il crocifisso \u00e8 stato infatti messo in relazione con un oggetto devozionale visibile nella tela realizzata da Guido Reni nella prima met\u00e0 del Seicento. In realt\u00e0, sia l'apparizione dal nulla nel Novecento, sia la suggestiva storia dell'appartenenza a una illustre famiglia patrizia, sono state entrambe smontate da inchieste giornalistiche e dall'indagine dei Carabinieri, che hanno lasciato spazio a una storia di ben pi\u00f9 ordinario spessore. Infatti, come si \u00e8 scoperto, il crocifisso era un oggetto che circolava gi\u00e0 da tempo sul mercato dell'arte: Giancarlo Gallino l'aveva ottenuto sulla piazza fiorentina, da un collega antiquario di via Maggio, mentre in precedenza la scultura era stata in vendita sul mercato di New York, dove lo stesso antiquario di via Maggio l'aveva acquisito per una somma modesta, \u00abequivalente a circa 10.000 euro\u00bb.\nL'associazione del crocifisso Gallino all'immagine del crocifisso di Guido Reni \u00e8 quindi un accostamento del tutto arbitrario e forzato, a cui ostano anche motivazioni stilistiche: il Cristo in croce di Reni \u00e8 considerato infatti \u00abuna tipica invenzione del pittore bolognese, di quelle che apriranno la strada ai \"Cristi\" di Alessandro Algardi e Gian Lorenzo Bernini\u00bb.\nPrima esposizione museale.\nEsposta al pubblico per la prima volta al Museo Horne di Firenze nel 2004, ricevette pareri positivi all'attribuzione da Giancarlo Gentilini, Antonio Paolucci, Cristina Acidini, Umberto Baldini, Luciano Bellosi, Massimo Ferretti (quest'ultimo ha inteso successivamente chiarire la sua posizione, definendo non sicuro l'accostamento al nome di Michelangelo). A tale attribuzione, avvenuta su articoli di giornale, ader\u00ec in maniera convinta lo studioso Arturo Carlo Quintavalle e, in maniera pi\u00f9 cauta e sfumata, Vittorio Sgarbi. Dopo la conclusione della mostra, l'opera fu notificata e sottoposta a vincolo culturale del ministero dei Beni Culturali.\nPrecedenti tentativi di vendita.\nNel 2006, l'opera fu offerta in acquisto alla Cassa di Risparmio di Firenze con una richiesta iniziale di 15 milioni di euro: in poche settimane, di fronte alla cautela espressa dagli esperti consultati dall'istituto bancario (in particolare Mina Gregori), il proprietario ridusse le sue pretese a 3 milioni di euro, una mossa che non serv\u00ec comunque a convincere la banca all'acquisto.\nVendita allo Stato italiano.\nIl 5 luglio 2007, Giuliano Gallino proponeva la vendita al ministero, allora guidato da Francesco Rutelli, per un controvalore di 18 milioni di euro.\nDopo i pareri espressi dal Comitato per i beni storico-artistici, organo tecnico-scientifico del ministero, e l'espletamento di una trattativa, la vicenda si concludeva nel 2008, quando a capo del dicastero era subentrato Sandro Bondi. Il 13 novembre 2008, infatti, fu formalizzata la proposta di acquisto, per 3.250.000 euro, a opera di Roberto Cecchi, al vertice della direzione generale del patrimonio storico-artistico: la proposta, accettata dal venditore il giorno successivo, determin\u00f2 l'acquisizione dell'opera d'arte allo Stato italiano. Esposto nell'ambasciata d'Italia presso la Santa Sede, e in seguito alla Camera dei deputati e in altre sedi (come il Castello Sforzesco di Milano), il crocifisso \u00e8 rimasto a disposizione della Soprintendenza fiorentina per alcuni necessari interventi di restauri e per un'altra sessione di studi per i quali si \u00e8 utilizzato anche il tomografo computerizzato, in attesa di una collocazione finale, fino al 25 ottobre 2011, quando \u00e8 stato destinato al Bargello, ed esposto nella teca collocata nella Cappella Del Podest\u00e0.\nAttribuzione dell'opera.\nL'attribuzione dell'opera ha ricevuto pareri positivi e negativi di molti studiosi. In particolare, \u00e8 stato proposto un confronto diretto col \"Crocifisso di Santo Spirito\", opera attribuita alla giovent\u00f9 di Michelangelo, in cui prevale uno stile dolce, soave e religiosamente composto, cos\u00ec diverso dal titanismo delle opere della maturit\u00e0, ma dove si nota gi\u00e0 un'estrema attenzione ai dati dell'anatomia e del reale che Michelangelo aveva potuto studiare sui cadaveri proprio nel convento agostiniano di Santo Spirito. Anche il crocifisso Gallino ha un'estrema cura nei dettagli, ben visibile nei tendini dei piedi o nell'articolazione del ginocchio, che non ha paragoni nelle opere di altri maestri dell'epoca. Anche l'espressione, silenziosamente dolente ma non straziata, ricorda l'opera di Santo Spirito e risponde perfettamente ai canoni estetici propugnati dal Savonarola, con un'attenzione all'armonia tipicamente rinascimentale (le proporzioni del corpo sono perfettamente iscrivibili in un cerchio, come l'uomo vitruviano di Leonardo). La datazione viene quindi collocata, per analogia, tra il 1495 e il 1497 circa.\nOpinioni favorevoli.\nGiancarlo Gentilini.\nIl professor Giancarlo Gentilini, ordinario di Storia dell'arte moderna a Perugia, gi\u00e0 prima del 2004, insieme a Umberto Baldini e Luciano Bellosi, aveva avanzato l'ipotesi di attribuzione a Michelangelo puntando sulle fonti e sulle analogie. Gentilini mette in forte dubbio che il \"Crocifisso\" in legno policromo possa essere l'esempio di una produzione \"seriale\" soprattutto perch\u00e9 \"la forte inclinazione della testa [...] fu inventata durante la lavorazione, mentre negli altri [crocifissi] risulta la riproposizione di un modello gi\u00e0 codificato\u201d. Inoltre, \"che la postura del Crocifisso torinese, con la testa abbattuta sulla spalla destra, il corpo composto, disteso e allungato, la cassa toracica prominente, il ventre contratto e assottigliato, sia del tutto coerente con una concezione formale cara a Michelangelo, lo dimostra in modo inequivocabile la sua identit\u00e0 con il \"Crocifisso\" \"sbozzato\" del museo di Casa Buonarroti a Firenze, anch'esso in legno di tiglio e di dimensioni ancor pi\u00f9 minute (cm 27), ritenuto oggi concordemente un'opera autografa dell'attivit\u00e0 estrema del Buonarroti, e messo in relazione con alcune lettere del 1562-63 che attestano come il \u201cdivino\u201d maestro, ormai alla vigilia della morte fosse impegnato ad intagliare \u201cuno Crocifisso di legno\u201d destinato al nipote Leonardo. Due testimonianze, inconfutabili e davvero toccanti, di una pratica, quella dell'intaglio ligneo di Crocifissi, anche di misure ridotte per la devozione domestica che, seppure tralasciata per ovvie ragioni dalle fonti, non si era certo esaurita con la realizzazione del celebre \"Crocifisso di Santo Spirito\"\". Infine Gentilini aggiunge che \"la concretezza di un simile scenario trova infine una suggestiva conferma nella biografia del Vasari il quale ricordava che un certo Menighella, mediocre artigiano del Valdarno, ma \u201cpersona piacevolissima\u201d assai gradita a Michelangelo, come attestano alcune lettere del 1518, \u201cfece fare\u201d al Buonarroti \u201cun modello d'un Crocifisso, che era bellissimo\u201d, replicato con successo per il mercato locale persino in cartapesta\".\nMarco Fioravanti.\nIl professor Marco Fioravanti, docente di Tecnologia del legno alla Facolt\u00e0 di Agraria di Firenze, gi\u00e0 dalle prime osservazioni effettuate nel 2004 aveva rilevato che \u201cla figura del Cristo non \u00e8 stata ricavata scolpendo un unico blocco di legno\u201d ma \u00e8 il risultato dell'\u201dassemblaggio di almeno due parti distinte con dimensioni molto diverse\u201d; inoltre \u201cnella met\u00e0 inferiore della testa \u00e8 presente un inserto cuneiforme in legno\u201d che ha \u201cconferito una diversa e pi\u00f9 accurata inclinazione del Cristo morente\u201d; infine \u201cnessuno dei confronti fino a oggi eseguiti su sculture comparabili con quella michelangiolesca per epoca e dimensione ha evidenziato caratteristiche strutturali simili\u201d. Nella seconda fase di studi condotti nel laboratorio di \"imaging\" a Careggi (Firenze) nel dicembre 2011, tramite l'utilizzo di speciali software, \u00e8 stato possibile rimuovere virtualmente la policromia superficiale e gli strati della preparazione, ottenendo cos\u00ec la visione dello scolpito in legno che ha rivelato l'alta qualit\u00e0 e confermato la \u201craffinata e veritiera riproduzione della muscolatura del corpo che l'artista ha inteso riprodurre\u201d leggibile \u201cnon solo sulla superficie decorata ma gi\u00e0 sul modellato in legno\u201d. Come dire che non pu\u00f2 trattarsi davvero di un'opera seriale.\nMassimo Gulisano.\nIl professor Massimo Gulisano, ordinario di Anatomia Umana alla Facolt\u00e0 di Medicina e Chirurgia dell'Universit\u00e0 di Firenze, insieme al dottor Pietro Antonio Bernabei, in passato aveva effettuato l'esame anatomico su due opere \u201ccertificate\u201d di Michelangelo: il \"Crocifisso\" ligneo di Santo Spirito a Firenze e il \"David\" della Galleria dell'Accademia. Dal confronto tra le varie analisi, Gulisano ha tratto una serie di analogie riguardanti che il \"Crocifisso\" esposto al Bargello grazie alle quali ha potuto affermare che Michelangelo \u201cconosceva alla perfezione l'anatomia umana per diretta e prolungata esperienza settoria e che aveva una grandissima capacit\u00e0 di rappresentarla con precisione, partendo dall'identificazione dei punti di repere e lavorando poi \u2018per levare\u2019\u201d. Non solo: \u201csi serviva della conoscenza anatomo-funzionale dell'apparato locomotore per rappresentare l'inerzia o il movimento del corpo, il suo cedere alla forza di gravit\u00e0 o il suo contrastarla. Anche artisti che hanno un'ottima conoscenza pratica dell'anatomia non lavorano con questa sequenza operativa e concettuale\u201d.\nAltri.\nAltri studiosi si sono espressi in favore dell'attribuzione dell'opera a Michelangelo: \u00abSe non \u00e8 Michelangelo \u00e8 Dio\u00bb (Federico Zeri, affermazione riportata ne \"Il Giornale dell'Arte\", maggio 2004); \u00abAvevo visto le foto ed ero curioso, ma quando l'ho avuto in mano, sono stato folgorato come San Paolo sulla via di Damasco, per la sua bellezza suprema\u00bb (la frase \u00e8 di Umberto Baldini ricavata dall'articolo \"Il \u00abcalvario\u00bb del Cristo di Michelangelo\", \"il Giornale\", 3 dicembre 2004, citato anche in uno scritto di Antonio Paolucci del 2008); \u00abUn'articolazione cos\u00ec viva della 'gabbia toracica', del fianco e del ventre, un flusso cos\u00ec sapiente e continuo delle complesse articolazioni l'una nell'altra, una mobilit\u00e0 di cos\u00ec sfeccettata e struggente bellezza delle superfici mi sembra corrispondere a una concezione tanto alta del corpo umano da reggere il riferimento al grandissimo artista che di questo aspetto dell'uomo ha offerto tante indimenticabili interpretazioni\u00bb (Luciano Bellosi in Il Giornale dell'arte, maggio 2004); \u00abTale bellezza atletica e quasi androgina caratterizza pure il Crocifisso del Bargello: le gambe sono lunghe e affusolate e continuano in fianchi morbidi, quasi arrotondati, molto femminili, la vita \u00e8 per\u00f2 stretta e il torace \u00e8 ampio e vigoroso. I muscoli delle cosce e agli addominali sono tonici e risentiti. La schiena \u00e8 studiatissima come in certi disegni eseguiti da Michelangelo prima del 1503\u00bb (Sergio Risaliti in \"Il corpo della fede\", \"Corriere Fiorentino\", 15 aprile 2012).\nOpinioni contrarie.\nMargrit Lisner.\nL'attribuzione a Michelangelo \u00e8 invece rigettata da Margrit Lisner, \u00abprincipale esperta di crocifissi fiorentini del Rinascimento\u00bb, alla quale si deve l'attribuzione del \"Crocifisso di Santo Spirito\" al giovane Michelangelo: Lisner ritiene che il piccolo \"crocifisso Gallino\" sia opera del Sansovino.\nStella Rudolph.\nStella Rudolph, studiosa di pittura del Seicento e in particolare di Maratta, ha invece proposto un'attribuzione al \"legnaiuolo\" fiorentino Leonardo del Tasso Il piccolo crocifisso Gallino viene accostato dalla studiosa al suo \"San Sebastiano\" intagliato dell'altarino ligneo che fa mostra di s\u00e9 nel tabernacolo sulla parete sinistra della chiesa di Sant'Ambrogio a Firenze.\nViene inoltre sottolineata l'incongruenza del prezzo, ridicolmente basso per un'opera scultorea giovanile e autografa di Michelangelo, del quale perfino un \u00abdisegnuccio di un'Addolorata fu aggiudicato a \u20ac 10.200.000,00 in un'asta di Sotheby's nel lontano 2001\u00bb. Quello stesso prezzo diventerebbe invece uno \u00absproposito\u00bb se riferito a un'opera seriale o di dubbia attribuzione.\nPaola Barocchi.\nAnaloga posizione negativa \u00e8 stata assunta da Paola Barocchi, professore emerito alla Scuola Normale di Pisa, e specialista tra i pi\u00f9 autorevoli di Michelangelo, che sul crocifisso si espressa in questi termini: \u00abun manufatto seriale. Di Michelangelo non c'\u00e8 niente, neppure la scuola. Siamo di fronte invece a un bravo intagliatore e ai suoi compagni di bottega di fine Quattrocento. Loro realizzarono una decina di opere che nel 2004, insieme al Cristo falsamente attribuito a Michelangelo, furono esposte in una mostra al museo Horne\u00bb.\nFrancesco Caglioti.\nSulla stessa linea si \u00e8 espresso Francesco Caglioti, specialista di scultura rinascimentale, che ha sottolineato l'improponibilit\u00e0 dell'accostamento stilistico al grande crocifisso del Santo Spirito. L'opera, a suo giudizio, si inserisce invece in una tradizione di alto artigianato artistico, quello dei \"legnaioli\" fiorentini, i cui livelli qualitativi, ben noti agli studiosi, garantivano a Firenze un vero e proprio primato artistico. Il voler attribuire a ogni costo, al crocifisso Gallino, il crisma dell'opera michelangiolesca irripetibile, significherebbe mettere in ombra l'alta qualit\u00e0 di questa tradizione artistica fiorentina, che non aveva pari nel Rinascimento.\nMina Gregori.\nL'accademica dei Lincei Mina Gregori si \u00e8 espressa in maniera negativa sull'autenticit\u00e0 dell'attribuzione e si \u00e8 augurata che lo Stato valutasse la possibilit\u00e0 di una restituzione al venditore. Era stata la stessa studiosa ad aver dissuaso la Cassa di Risparmio di Firenze dall'impegnarsi nell'acquisto, quando l'oggetto era stato offerto per una somma finale perfino leggermente inferiore.\nGiovan Battista Fidanza.\nGiovan Battista Fidanza (associato di Storia dell'arte moderna nell'Universit\u00e0 di Roma \"Tor Vergata\" e studioso del rapporto tra elementi materiali e formali nella scultura lignea d'et\u00e0 moderna) ha dedicato a Michelangelo scultore in legno un articolo pubblicato sul \"Wiener Jahrbuch f\u00fcr Kunstgeschichte\" (2010), nel quale cancella definitivamente ogni riferimento michelangiolesco alla piccola scultura lignea. In particolare, viene messa in evidenza nel saggio l'impossibilit\u00e0 da parte di Michelangelo di ricorrere a tipici espedienti da legnaiolo (come ad esempio il cuneo inserito nel collo utile all'effetto della testa reclinata), resi chiaramente manifesti dalle indagini diagnostiche eseguite sull'opera (\"in primis\" la TAC, che rende in aggiunta visibile lo spessore modellabile dello strato preparatorio, in alcuni casi visibile addirittura a occhio nudo).\nAltri.\nAlessandro Nova, codirettore del Kunsthistorisches Institut in Florenz, ha manifestato stupore nel constatare come \u00abil governo, con tutti i problemi che ci sono, investa in opere del genere\u00bb e si imbastisca un \u00absimile battage su un'opera a cos\u00ec alto rischio\u00bb. Di analogo tenore \u00e8 il commento di Claudio Pizzorusso, dell'Universit\u00e0 di Siena, che sottolinea il \u00abprezzo assurdo, in un contesto di difficolt\u00e0 generale, [...] per una semplice ipotesi, non per un vero Michelangelo\u00bb a cui fa da contraltare, sempre secondo Pizzorusso, l'indifferenza generale per \u00abtante opere di gran valore, ma meno griffate\u00bb. Una parziale rettifica \u00e8 stata espressa anche da Massimo Ferretti, inizialmente annoverato tra i sostenitori, il quale ha chiarito di non aver \u00abdetto che era di Michelangelo. In realt\u00e0 non ho saputo far quadrare il cerchio dell'attribuzione e alla fine ci ho messo un punto interrogativo\u00bb.\nIn alcuni ambienti della critica d'arte, il fatto \u00e8 stato anche oggetto di una certa ironia: \u00ab\"Gli italiani hanno scialacquato 4,2 milioni di dollari per un falso crocifisso di Michelangelo?\"\u00bb, poich\u00e9 si \u00e8 fatto notare che dell'opera non esiste nessuna documentazione nelle biografie dell'epoca."}
{"id": "2345597", "revid": "729019", "url": "https://it.wikipedia.org/wiki?curid=2345597", "title": "Wallingford Castle", "text": "Wallingford Castle \u00e8 stato un castello reale medievale sito presso la citt\u00e0 di Wallingford, nella contea inglese dell'Oxfordshire (fino al 1974 faceva parte invece del Berkshire). Il castello sorge non lontano dal fiume Tamigi ed \u00e8 oggi un complesso di rovine.\nIl Wallingford Castle fu un importante castello medioevale costruito presso la citt\u00e0 di Wallingford nelle vicinanze del Tamigi, attualmente il castello si trova nella contea dell'Oxfordshire. Costruito nell'XI secolo come un motte e bailey e posto dentro un tradizionale Burgh anglosassone la costruzione crebbe nel corso dei secoli fino a divenire uno dei castelli pi\u00f9 importanti del paese. Durante l'anarchia Wallingford fu detenuto dai fedeli dell'Imperatrice Matilde e sopravvisse a numerosi assedi senza mai venire catturato. Nei secoli seguenti divenne una dimora di lusso usata dalla famiglia reale e dai suoi congiunti, dopo che Enrico VIII d'Inghilterra decise di non usarla pi\u00f9 come residenza il castello cadde lentamente in rovina. Durante la Guerra civile inglese venne rifortificato e quindi distrutto deliberatamente dopo essere caduto nelle mani degli uomini di Oliver Cromwell al termine di un lungo assedio.\nIl castello \u00e8 in rovina e zona \u00e8 aperta al pubblico.\nNel corso dei secoli nelle sue prigioni sono passati parecchi uomini illustri fra cui Edoardo I d'Inghilterra, Riccardo di Cornovaglia, Enrico di Cornovaglia, Owen Tudor, Margherita d'Angi\u00f2 e Carlo, duca d'Orl\u00e9ans.\nLa costruzione.\nWallingford \u00e8 a tutt'oggi un'importante citt\u00e0, quanto meno a livello locale, dalla sua posizione domina il Tamigi ed in tempi antichi era gi\u00f9 piuttosto florida e con una propria zecca locale. Per questo motivo la citt\u00e0 anglosassone di Wallingford era difesa da un Burgh che esisteva gi\u00e0 prima che Guglielmo il Conquistatore arrivasse nel 1066.\nWigod di Wallingford support\u00f2 il Conquistatore e si preoccup\u00f2 di accogliere il nuovo re d'Inghilterra quando arriv\u00f2 alla cittadina. Subito dopo essersi insediato sul trono Guglielmo inizi\u00f2 la costruzione di castelli in posizione strategica lungo la valle del Tamigi e questi furono il Castello di Windsor, quello di Oxford e quello di Wallingford.\nIl castello di Wallingford venne costruito probabilmente fra il 1067 e il 1071 da Robert D'Oyly (morto nel 1091) che aveva sposato Ealdgyth, figlia di Wigod, e che aveva finito per ereditare parecchie delle terre del suocero. La costruzione in legno venne innalzata nell'angolo nord-est della citt\u00e0 avvantaggiandosi dei bastioni preesistenti, perch\u00e9 l'intera struttura costruita come un Motte e bailey fosse ultimata ci volle diverso tempo e un gran rimaneggiamento delle strutture pregresse. A quanto sembra il castello venne costruito laddove esistevano dei caseggiati anglosassoni che erano appartenenti agli Huscarl.\nIl centro del conflitto.\nQuando Robert mor\u00ec Wallingford fu ereditato da suo genero Miles Crispin (morto 1107) e poi da Brian FitzCount che ne spos\u00f2 la vedova. Brian, che era figlio illegittimo di Alano IV di Bretagna era anche un grande sostenitore di Enrico I d'Inghilterra e probabilmente fu lui a rendere Wallingford una costruzione di pietra attorno al 1130, introdusse anche diverse fortificazioni quali la \"Shell keep\" e un Muro di cortina attorno al cortile e questo insieme agli ampi terrapieni lo rese uno dei castelli meglio fortificati del paese. Dopo la morte di Enrico avvenuta nel dicembre 1135 la situazione politica inglese si fece sensibilmente instabile poich\u00e9 sia l'Imperatrice Matilde che era l'unica figlia legittima del re che suo cugino Stefano di Blois iniziarono a contendersi il trono. All'inizio Brian si alle\u00f2 con Stefano, ma quando nel 1139 finalmente Matilde riusc\u00ec a raggiungere l'Inghilterra egli annunci\u00f2 la propria fedelt\u00e0 all'Imperatrice unendo le proprie forze a quelle di Miles di Gloucester, I conte di Hereford (1100-24 dicembre 1143) e di altri sostenitori nel sud-ovest. Wallingford divenne quindi la roccaforte pi\u00f9 orientale in mano agli alleati di Matilde ed era anche la pi\u00f9 vicina a Londra e, ovviamente, anche la prima che Stefano avrebbe potuto decidere di attaccare.\nIn effetti Stefano attacc\u00f2 proprio nel 1139 ponendo il castello sotto assedio poich\u00e9 si riteneva che le mura fossero inespugnabili, Brian aveva stivato entro le mura una buona dose di provviste, tanto che si credeva che gli assediati avrebbero potuto resistere per anni. Alla fine Stefano decise di distruggere altri due castelli con lo scopo di trattenere Brian lungo la strada per Bristol prima di continuare verso ovest. La guerra civile che si era scatenata divenne presto uno scontro logorante fra le due fazioni nel quale Wallingford giocava un ruolo chiave per via della sua posizione di controllo del Tamigi. Dopo che il castello di Oxford cadde nel 1141 Matilde si rifugi\u00f2 a Wallingford e l'importanza del castello crebbe ancora di pi\u00f9.\nIn quel periodo Brian costru\u00ec delle prigioni entro il castello che vennero chiamate \"Brien's Close\" con lo scopo di spillare denaro e risorse dalle regioni confinanti. Uno dei primi ospiti fu William Martel, un fedele attendente di Stefano, e le cronache coeve riportano di prigionieri torturati entro quelle mura. In quel periodo le forze di Brian crebbero talmente tanto in numero che il castello non fu in grado di ospitarle tutte e per questo vennero usate anche diverse case del paese.\nFra il 1145 e il 1146 Stefano fece un altro tentativo di prendere Wallingford, ma fu di nuovo incapace di farlo cadere nonostante avesse nelle mani il castello di Crowmarsh Gifford poco pi\u00f9 a est e a ovest avesse costruito i castelli di Brightwell, South Moreton e Cholsey. Un altro tentativo fu fatto nel 1152 questa volta con l'intento di prendere gli assediati per fame, Brian vi era imprigionato dentro insieme a Roger FitzMiles, II conte di Hereford (prima del 1125-22 settembre 1155), egli prov\u00f2 a fuggire, ma senza successo.\nNel 1153 ormai a corto di cibo Roger stipul\u00f2 una tregua con Stefano, che ormai s'era accordato anche con Matilde concedendole che alla sua morte gli sarebbe succeduto il figlio di lei Enrico, perch\u00e9 potesse lasciare il castello insieme ai propri uomini. Enrico intervenne prontamente ponendo sotto assedio i castelli ancora in mano a Stefano. I due uomini si incontrarono presso il castello di Oxford siglando il \"Trattato di Wallingford\" che di fatto pose fine alla guerra civile che da anni dilaniava il paese. Brian non aveva avuto figli ed ora, a conflitto concluso, decise di ritirarsi in monastero lasciando Wallingford ad Enrico.\nAlla fine del XII secolo il castello si leg\u00f2 alle sorti di Giovanni d'Inghilterra il cui fratello Riccardo I d'Inghilterra gli aveva donato delle terre proprio in quella zona. Quando il fratello venne preso prigioniero durante la Terza Crociata assedi\u00f2 Wallingford a seguito della rivolta che si era scatenata, tuttavia Riccardo sopravvisse alla prigionia e Giovanni fu costretto a restituire il castello. Lo reclam\u00f2 e lo ottenne nel 1199 quando sal\u00ec al trono e fra il 1215 e il 1216 quando scoppi\u00f2 la Prima guerra dei baroni lo us\u00f2 abitualmente come base rinforzando ulteriormente le fortificazioni.\nLa residenza reale.\nQuando al trono sal\u00ec Enrico III d'Inghilterra diede in rendita al proprio fratello, Riccardo di Cornovaglia, il castello di Wallingford che venne da lui usato come residenza a partire dal 1231. Riccardo vi visse dispendiosamente, ampliandolo ed arricchendolo, rendendolo, di fatto, una residenza di lusso ed usandola fino a che non venne nominato Re dei Romani nel 1251. Quando nel 1264 scoppi\u00f2 la Seconda guerra dei baroni Wallingford venne di nuovo preso d'assedio da Simone V di Montfort dopo che ebbe vinto alla Battaglia di Lewes usandolo per tenervi prigionieri il principe Edoardo insieme al fratello Riccardo di Cornovaglia prima di dirigersi verso il pi\u00f9 sicuro Castello di Kenilworth. Quando la guerra fu vinta dalla famiglia reale re Enrico III d'Inghilterra riprese Wallingford come loro propriet\u00e0 e il castello torn\u00f2 ad essere la dimora di Riccardo fino alla sua morte.\nSuo nipote Edoardo II d'Inghilterra lo don\u00f2 al favorito Pietro Gaveston e poi alla moglie Isabella di Francia ed in quel periodo furono fatte grandi spese per rimodernare la propriet\u00e0. Edoardo continu\u00f2 anche ad usarlo come prigione per i propri nemici fino alla sua destituzione avvenuta nel 1326 per mano della moglie e del di lei amante Ruggero Mortimer, I conte di March, a quel punto fu lei ad usare il castello come base per il proprio colpo di stato. Suo figlio Edoardo III d'Inghilterra stabil\u00ec che il castello sarebbe quindi andato al Duca di Cornovaglia che era il titolo che veniva attribuito ai figli o al figlio del re.\nNonostante fosse una residenza veniva comunque usato come prigione nonostante il numero di detenuti che riuscivano a scappare fosse desolatamente alto, in quegli anni il costo dei mantenimenti di Wallingford si fecero sempre pi\u00f9 alti e pagarli divenne sempre pi\u00f9 difficili nonostante il castello avesse bisogno di lavori di restauro.\nIn ogni caso quando, nel 1399, Riccardo II d'Inghilterra venne deposto Wallingford era ancora ben fortificato tanto da costituire un buon ostacolo per i nemici del sovrano e fu in grado di ospitare i membri del governo dopo la loro fuga precipitosa da Londra.\nDurante la Guerra delle due rose Wallingford gioc\u00f2 un ruolo di secondo piano ed Enrico VIII d'Inghilterra fu l'ultimo sovrano ad usarlo come residenza, nel 1518 egli smise di farlo e cominci\u00f2 il declino di Wallingford.\nLa fine.\nLa sua decadenza continu\u00f2 durante il XVI secolo quando le sue sorti furono separate da quelle del Ducato di Cornovaglia, sotto il regno di Maria I d'Inghilterra Wallingford fu parzialmente smantellato per estrarre il Piombo ed altri materiali da costruzione da usare per il Castello di Windsor. Questo non imped\u00ec che continuasse a essere usato come luogo di detenzione nonostante le fughe sempre pi\u00f9 frequenti degli ospiti, in quegli anni il castello pass\u00f2 di mano in mano a diversi nobili finch\u00e9 torn\u00f2 nelle mani della corona quando ascese al trono Carlo I d'Inghilterra che lo don\u00f2 alla moglie Enrichetta Maria di Borbone-Francia nonostante ormai il luogo fosse rinomato pi\u00f9 che altro per i prati e le acque pescose che lo circondavano.\nNel 1642 scoppi\u00f2 la cosiddetta Guerra civile inglese che vide contrapposti i Cavalier seguaci del re contro i Roundhead sostenitori dei parlamentaristi, le capitali si spostarono, Carlo port\u00f2 la sua a Oxford, mentre il leader dei Roundhead Oliver Cromwell la mantenne a Londra, cos\u00ec la valle del Tamigi torn\u00f2 a essere zona di guerra. Wallingford era una citt\u00e0 realista e fin dall'inizio del conflitto vi si era stabilita una guarnigione per impedire un'avanzata dei nemici verso Oxford da nord-ovest.. Il colonnello Thomas Blagge (1613-14 novembre 1660) ne fu nominato governatore e nel 1643 il re ordin\u00f2 di rifortificare il castello, gi\u00e0 dall'anno dopo le vicine citt\u00e0 di Abingdon (Oxfordshire) e Reading erano cadute sotto il controllo dei Roundhead che nel 1645 attaccarono vanamente sia il castello che la citt\u00e0 di Wallingford. Tuttavia l'anno seguente il generale Thomas Fairfax pose il maniero sotto assedio, dopo sedici settimane, pi\u00f9 o meno nel periodo in cui si consum\u00f2 anche la caduta di Oxford in seguito al suo assedio, Wallingford cadde.\nLa guerra civile fin\u00ec nel 1651 con la vittoria di Cromwell, ma visto che il clima politico era tutt'altro che disteso venne ordinata la demolizione e il danneggiamento di Wallingford cos\u00ec da evitare che potesse venire riutilizzata a scopi militari. Di fatto il castello venne raso al suolo e nel 1700 nel cortile venne eretta una casa privata e nel 1837 ne sorse una in stile neogotico nello stesso posto che venne poi demolita nel 1972 giacch\u00e9 era abbandonata da molti anni."}
{"id": "2345599", "revid": "14691", "url": "https://it.wikipedia.org/wiki?curid=2345599", "title": "Fiume Tamigi", "text": ""}
{"id": "2345600", "revid": "84184", "url": "https://it.wikipedia.org/wiki?curid=2345600", "title": "XIV Giochi asiatici", "text": "I XIV Giochi asiatici si disputarono a Pusan, in Corea del Sud, dal 29 settembre al 14 ottobre 2002.\nComitati olimpici partecipanti.\nHanno parteciapato alla competizione atleti in rappresentanza di tutti i 44 membri del Consiglio Olimpico d'Asia (OCA). Timor Est ha partecipato per la prima volta dopo aver ottentuo l'indipendenza dall'Indonesia e l'Afghanistan \u00e8 ritornato a partecipare dopo che aveva interrotto i rapporti con l'avvento al potere dei Talebani.\nDiscipline sportive.\nSi sono svolti 419 eventi in 38 differenti discipline sportive. Il culturismo ha debuttato nella competizione continentale."}
{"id": "2345602", "revid": "228587", "url": "https://it.wikipedia.org/wiki?curid=2345602", "title": "Nuoto ai XIV Giochi asiatici", "text": "Il nuoto ai Giochi asiatici 2002 si \u00e8 svolto dal 30 settembre al 13 ottobre a Pusan e ha visto lo svolgimento di 32 gare, 16 maschili e 16 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2345603", "revid": "149485", "url": "https://it.wikipedia.org/wiki?curid=2345603", "title": "XIII Giochi asiatici", "text": "I XIII Giochi asiatici si disputarono a Bangkok, Thailandia, dal 6 al 20 dicembre 1998.\nDiscipline sportive.\n\"Sport dimostrativi\""}
{"id": "2345605", "revid": "298229", "url": "https://it.wikipedia.org/wiki?curid=2345605", "title": "Nuoto ai XIII Giochi asiatici", "text": "Il nuoto ai Giochi asiatici 1998 si \u00e8 svolto dal 7 al 19 dicembre a Bangkok e ha visto lo svolgimento di 32 gare, 16 maschili e 16 femminili.\nPodi.\nWR: Record del mondo\nAR: Record asiatico\nCR: Record dei campionati"}
{"id": "2345609", "revid": "767487", "url": "https://it.wikipedia.org/wiki?curid=2345609", "title": "Fed Cup 2009 World Group II", "text": "Il World Group II 2009 \u00e8 il secondo livello di competizione della Fed Cup 2009, impropriamente detto \"serie B\". I vincitori dei 4 confronti avanzano ai World Group Play-offs, mentre i perdenti si giocano la permanenza nel World Group II nei World Group II Play-offs."}
{"id": "2345610", "revid": "298055", "url": "https://it.wikipedia.org/wiki?curid=2345610", "title": "Michele Saviani", "text": ""}
