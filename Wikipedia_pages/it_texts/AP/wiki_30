{"id": "2258300", "revid": "916580", "url": "https://it.wikipedia.org/wiki?curid=2258300", "title": "Tommaso Aloisio Juvara", "text": "Biografia.\nDetto \u201cMasino\u201d, dopo una formazione iniziale con Letterio Subba a Messina, nel 1825 ottenne una borsa di studio, dalla sua citt\u00e0 natale, per continuare gli studi a Roma all'Accademia di San Luca, dove studi\u00f2 con il pittore neoclassico Vincenzo Camuccini; messosi in evidenza con i suoi disegni, nel 1827 fu premiato all'Accademia di S. Luca. Ricevuta la riconoscenza romana, non contento delle proprie capacit\u00e0, viaggi\u00f2 l'Europa apprendendo varie tecniche di incisione all'avanguardia che consentirono il suo perfezionamento.\nNel 1836 venne nominato professore presso l'Accademia di belle arti di Messina. Nel 1842 si rec\u00f2 a Londra e Parigi, al fine di acquisire ulteriori tecniche della grafica. Fu professore d'Intaglio in rame presso l'Universit\u00e0 di Messina. Nel 1846 fu nominato insegnante all'Accademia di Napoli della nuova \"Scuola di metodi diversi d'Intaglio in acciaio e in legno\" che poi nel 1855 divenne \"Scuola d'incisione in rame, in acciaio e co' nuovi metodi\". Fu poi vice direttore alla Regia Calcografia di Messina.\nNel 1858 disegn\u00f2 e incise i conii che andarono a formare la lastra di stampa destinata alla realizzazione dei primi francobolli siciliani che entrarono in uso il 1\u00ba gennaio 1859.\nDopo essere stato incisore del Re di Napoli, con l'unit\u00e0 d'Italia, divenne condirettore dell'istituto d'incisione del Regno d'Italia, la Regia Calcografia di Roma.\nCome incisore ottenne riconoscimenti internazionali. Present\u00f2 sue opere all'Esposizione universale di Parigi del 1855 e del 1857, a Firenze nel 1861, a Londra nel 1862 e a Berlino nel 1868.\nI suoi primi lavori furono le incisioni di un \"Giovanni Evangelista\" (dal Guercino) e il \"San Bartolomeo\" da Camuccini, realizzati dalla Calcografia di Roma nel 1828. La sua opera principale, del 1873, \u00e8 un'incisione su rame dal dipinto \"Madonna in trono con Bambino e Santi\" (1505) di Raffaello, ora al Metropolitan Museum of Art di New York.\nSi suicid\u00f2 di fronte al \"San Carlo Borromeo\" nel 1875 e fu sepolto al Cimitero del Verano."}
{"id": "2258308", "revid": "1543377", "url": "https://it.wikipedia.org/wiki?curid=2258308", "title": "Calciatore dell'anno (Islanda)", "text": "Calciatore islandese dell'anno \u00e8 un premio calcistico, istituito nel 1984, assegnato dalla Federazione calcistica islandese al miglior giocatore islandese dell'anno solare."}
{"id": "2258309", "revid": "439724", "url": "https://it.wikipedia.org/wiki?curid=2258309", "title": "More Songs About Buildings and Food", "text": "More Songs About Buildings and Food (\"altre canzoni su edifici e cibo\") \u00e8 il secondo disco dei Talking Heads prodotto da Brian Eno e pubblicato nel 1978 dalla Sire Records. L'album ebbe molta pi\u00f9 popolarit\u00e0 rispetto al loro album di debutto, \"\".\nIl disco.\nIn questo disco il gruppo mescola influenze funky, bubblegum, country, reggae e punk con la voce inconfondibile di David Byrne. Successivamente all'uscita del disco il gruppo ebbe un grande successo nelle esibizioni live, anche se le vendite del disco furono abbastanza deludenti.\nIl disco \u00e8 collocato alla ventinovesima posizione della classifica Billboard's Pop Albums e la traccia \"Take Me to the River\", cover della canzone di Al Green si trova alla posizione 26 della classifica Pop Singles del 1979.\nLa copertina del disco, realizzata dallo stesso David Byrne, \u00e8 un mosaico fotografico raffigurante i componenti del gruppo e realizzato con 529 fotografie Polaroid.\nAndy Partidge degli XTC ha raccontato di aver suggerito il titolo del disco a Byrne.\nNel 2003 \"More Songs About Buildings and Food\" \u00e8 stato inserito alla posizione 382 dei migliori 500 dischi di tutti i tempi secondo la rivista Rolling Stone ed \u00e8 considerato il quarantacinquesimo migliore album degli anni settanta secondo la Pitchfork Media.\nNel 2005 \u00e8 stata pubblicata, dalla Warner Music Group, una riedizione rimasterizzata in formato DualDisc contenente quattro bonus track nel lato CD-Audio. Il lato DVD-Audio contiene, invece, un video dell'esecuzione di \"Found a Job\" and \"Warning Sign\". Tale ristampa \u00e8 stata prodotta da Andy Zax e dai Talking Heads."}
{"id": "2258311", "revid": "57342", "url": "https://it.wikipedia.org/wiki?curid=2258311", "title": "Piazza della Guardia", "text": "Piazza Santa Maria della Guardia \u00e8 una delle piazze principali dell'omonimo quartiere, sito a sud-est di Picanello, a Catania.\nCaratterizzata dalla presenza della Chiesa di Santa Maria della Guardia, la piazza si presenta circolare, con sbocchi su Via Duca degli Abruzzi e su altre vie importanti del quartiere, quali la via Giacomo Leopardi. Nella piazza finisce via Vecchia Ognina, infatti in dialetto catanese \u00e8 chiamata \"V\u00e0ddia L\u00f2gnina\".\nDescrizione.\nSede della Parrocchia di Santa Maria della Guardia, la piazza si erge su quella che era l'altura delle scogliere di Guardia - Ognina. La piazza si presenta con una grande aiuola alberata al centro e circondata dall'imponente facciata della chiesa e da numerose attivit\u00e0 commerciali, quali bar, ristoranti, negozi sportivi e di articoli da pesca. Il profilo della piazza \u00e8 prettamente anni ottanta, ad eccezion fatta dei vecchi palazzi alla sinistra della chiesa.\nManifestazioni.\nLa piazza \u00e8 centro primario di manifestazioni riguardanti la chiesa, che si occupa anche delle decorazioni natalizie."}
{"id": "2258315", "revid": "298229", "url": "https://it.wikipedia.org/wiki?curid=2258315", "title": "Kadazandusun", "text": "Kadazandusun (scritto anche Kadazan-Dusun) \u00e8 il termine che definisce l'unificazione della classificazione di due trib\u00f9 indigene nello stato malese di Sabah, i gruppi etnici Kadazan e Dusun.\nStoria.\nLa designazione \u00e8 ufficialmente riconosciuta come risultato di azioni politiche, in particolare come risoluzione della conferenza dei membri della Quinta Associazione Culturale Kadazan (KCA), che ebbe luogo tra il 4 e il 5 novembre 1989 (la KCA fu poi rinominata KDCA - Associazione Culturale Kadazan-Dusun). Durante la conferenza, si stabil\u00ec che questo fosse il miglior approccio tra le varie alternative per risolvere la crisi di identit\u00e0 delle etnie \"Kadazan\" e \"Dusun\", una crisi che aveva impedito lo sviluppo e la crescita della comunit\u00e0 multietnica Kadazan e Dusun da un punto di vista socio-culturale, economico e politico, fin da quando, nei primi anni sessanta, si erano accesi i primi sentimenti nazionalistici che avevano messo in contrapposizione le due comunit\u00e0 etniche.\nQuesta fu la base che condusse poi lA United Sabah Dusun Association (USDA) e la Kadazandusun Cultural Association (KDCA) a decidere che la lingua da insegnare nelle scuole come Pupils' Own Language (POL - tradotto: \"Lingua propria degli alunni\") fosse conosciuta come lingua Kadazandusun, basata soprattutto sul dialetto Bundu-Liwan ed arricchita da altri dialetti Kadazandusun. Nella Universiti Malaysia Sabah (UMS), \u00e8 stata istituita una cattedra al fine di approfondire la ricerca e la documentazione del patrimonio e delle culture Kadazandusun. L'universit\u00e0 offre la lingua Kadazandusun come materia di studio facoltativa, che peraltro \u00e8 molto popolare tra gli studenti stranieri. \nI Kadazan e i Dusun condividono la stessa lingua e cultura, malgrado siano presenti delle differenze nel dialetto. Molti ritengono che la differenza sostanziale tra i due gruppi etnici siano le loro influenze geografiche tradizionali. I Kadazan sono soprattutto abitanti della pianeggiante valle del delta, che favorisce la coltivazione del riso, mentre i Dusun sono per tradizione gli abitanti delle regioni collinari e montuose note con il nome di \"Kedai\", una parola di lingua dusun che significa \"negozio\". "}
{"id": "2258318", "revid": "287204", "url": "https://it.wikipedia.org/wiki?curid=2258318", "title": "Hollywood Potato Chip", "text": "Hollywood Potato Chip \u00e8 il decimo album in studio del gruppo punk statunitense The Vandals, pubblicato il 29 giugno 2004 da Kung Fu Records. La prima copertina dell'album parodiava il logo di \"Variety\", che per questo motivo querel\u00f2 la band accusandola di violazione del copyright. La copertina fu cambiata e tutte le ristampe successive presentano una copertina modificata rispetto all'originale."}
{"id": "2258322", "revid": "81195", "url": "https://it.wikipedia.org/wiki?curid=2258322", "title": "Radiazione (chimica)", "text": ""}
{"id": "2258324", "revid": "1318658", "url": "https://it.wikipedia.org/wiki?curid=2258324", "title": "Gianluigi Marrone", "text": " \u00c8 stato dirigente superiore del Parlamento italiano dal 1976 al 2006, quando and\u00f2 in pensione da Capo dell'Avvocatura della Camera dei deputati, e giudice unico della Citt\u00e0 del Vaticano dal 1991 al 2009, dopo essere stato giudice aggiunto e giudice ordinario.\nBiografia.\nNato a Roma, da giovanissimo entr\u00f2 nella Guardia Palatina d'Onore di Sua Santit\u00e0 (il corpo laico di fedeli della borghesia romana alle dirette dipendenze del papa, che venne sciolto nel 1970 da Paolo VI): sodalizio che (trasformandosi poi nella Associazione dei Santi Pietro e Paolo) egli resse quale presidente per molti anni.\nConsegu\u00ec la laurea in giurisprudenza all'Universit\u00e0 La Sapienza; successivamente consegu\u00ec anche il dottorato in diritto canonico alla Pontificia Universit\u00e0 San Tommaso d'Aquino e la laurea in Scienze Religiose con l'abilitazione all'insegnamento della religione cattolica presso la medesima Universit\u00e0. Nel 1976 vinse il concorso per funzionario parlamentare ed entr\u00f2 come Consigliere Parlamentare alla Camera dei deputati; nel 1983 venne promosso dirigente e venne nominato Consigliere Capo Servizio; coordin\u00f2 vari Dipartimenti, come quello del Personale, degli Affari Generali e dei Servizi di Sicurezza. Capo dell'Avvocatura della Camera dei Deputati; nel 1994 divenne anche Capo dell'Ufficio Giuridico della Camera dei Deputati.\nFu consigliere giuridico dei presidenti della Camera dei Deputati Luciano Violante e Pier Ferdinando Casini, mentre del presidente della Camera dei Deputati, Irene Pivetti, fu Capo di Gabinetto.\nOrdinario della cattedra di Istituzioni di diritto pubblico alla Libera Universit\u00e0 Maria Santissima Assunta (LUMSA) di Roma, nel 1987 divenne giudice aggiunto del Tribunale dello Stato della Citt\u00e0 del Vaticano. Quando gli venne chiesto di diventare giudice unico della Citt\u00e0 del Vaticano chiese l'autorizzazione previa a Nilde Iotti, allora presidente della Camera dei deputati, a causa dell'eventuale conflitto di interesse e venne da lei autorizzato. Nel 1990 divenne giudice ordinario di Citt\u00e0 del Vaticano e in seguito assunse la carica di Giudice Unico dei Tribunali dello Stato Citt\u00e0 del Vaticano, divenendo di diritto anche cittadino vaticano e membro della Famiglia Pontificia.\nAssunse per ultimo anche l'incarico di Presidente del Comitato Sicurezza dello Stato Citt\u00e0 del Vaticano.\nIn veste di giudice unico vaticano si trov\u00f2 a dover fronteggiare molti casi giudiziari particolarmente tragici e spigolosi avvenuti all'interno o nei pressi delle \"mura leonine\".\nInoltre collabor\u00f2 attivamente all'attivit\u00e0 legislativa dello Stato della Citt\u00e0 del Vaticano, essendo stato uno dei principali artefici della stesura della nuova legge fondamentale della Citt\u00e0 del Vaticano, entrata in vigore il 22 febbraio 2001 con papa Giovanni Paolo II; contribu\u00ec anche alla stesura della Legge sul Governo dello Stato della Citt\u00e0 del Vaticano, alla riforma del Corpo della Gendarmeria dello Stato della Citt\u00e0 del Vaticano; a lui si debbono anche i recenti testi normativi sulle fonti del Diritto e la Sicurezza sul Lavoro.\nFu autore di molti libri inerenti alle Fonti del diritto, al Diritto costituzionale e al Diritto internazionale."}
{"id": "2258344", "revid": "111585603", "url": "https://it.wikipedia.org/wiki?curid=2258344", "title": "Hendrick Goltzius", "text": "\u00c8 stato uno dei primi grandi incisori olandesi del primo periodo Barocco, conosciuto come Manierismo settentrionale, noto per una tecnica sofisticata e per \"l'esuberanza\" delle sue composizioni.\nBiografia.\nGoltzius nacque nel 1558 a \"Muhlbracht\", un antico villaggio del ducato di J\u00fclich, localizzato attualmente a Br\u00fcggen, nella Renania Settentrionale-Vestfalia (Germania). In fasce, fu vittima di un terribile incidente in cui rischi\u00f2 di morire carbonizzato; la sua mano destra sub\u00ec comunque una grave ustione, come dimostra anche un disegno in cui l'artista la ritrasse con un'evidente malformazione.\nAll'et\u00e0 di tre anni, Goltzius si trasfer\u00ec con la famiglia nella citt\u00e0 tedesca di Duisburg. Qui studi\u00f2 pittura per alcuni anni presso il padre, apprendendo invece le tecniche dell'incisione dal versatile artista Dirck Volckertszoon Coornhert, allora residente a Kleve. Insieme a quest'ultimo, nel 1577, effettu\u00f2 un viaggio ad Haarlem, dove si stabil\u00ec definitivamente. Nella stessa citt\u00e0 collabor\u00f2 con l'incisore Philip Galle nella realizzazione di storie della vita di Lucrezia.\nNel 1579, all'et\u00e0 di 21 anni, spos\u00f2 una vedova maggiore d'et\u00e0, Margaretha Jansdr, divenendo patrigno di Jacob Matham, suo futuro collaboratore, noto anch'esso per le sue incisioni. Il suo brusco rapporto con la moglie, tuttavia, lo spinse maggiormente ad intraprendere un viaggio in Italia, compiuto nel 1590, grazie al quale pot\u00e9 ammirare i capolavori di Michelangelo nella Cappella Sistina.\nRitornato in patria nell'agosto del 1591, Goltzius intraprese un'intensa attivit\u00e0 nella sua bottega, grazie all'aiuto di numerosi allievi, pubblicando incisioni e distinguendosi come esperto disegnatore anche oltre i confini della sua citt\u00e0. All'alba del nuovo secolo, l'artista si ciment\u00f2 in una nuova tecnica, studiata, ma mai ben praticata: la pittura, dimostrando anche in questo campo una straordinaria maestria. I suoi soggetti, per lo pi\u00f9 nudi di sesso maschile o femminile, sono intrisi di una forte sensualit\u00e0, ottenuta grazie ad un sapiente uso delle luci e dei chiaroscuri.\nGoltzius mor\u00ec ad Haarlem, il primo giorno del 1617, al culmine della sua carriera. \u00c8 sepolto nella Chiesa Grande di San Bavone di Haarlem, dove \u00e8 pure conservato un suo dipinto del 1594.\nTra i suoi allievi si ricorda Jan Harmensz von M\u00fcller."}
{"id": "2258345", "revid": "2730", "url": "https://it.wikipedia.org/wiki?curid=2258345", "title": "Rick Tyler", "text": "Rick Tyler il pi\u00f9 conosciuto come Hourman, \u00e8 un personaggio immaginario, un supereroe che fu creato da Roy Thomas, Dann Thomas e Todd McFarlane e comparve per la prima volta in \"Infinity Inc.\" n. 20 come Rick Tyler, figlio dell'Hourman originale, che entr\u00f2 velocemente nella Infinity, Inc. come secondo Hourman nel n. 21 della stessa serie.\nBiografia del personaggio.\nInfanzia.\nRick Tyler \u00e8 il figlio di Rex Tyler, che fu un eroe di successo ed un uomo d'affari. Tuttavia, Rex non fu un buon padre. Quando Rex non passava il tempo a fare affari, era fuori a lavorare sotto l'identit\u00e0 di Hourman, e come assuefazione a ci\u00f2 vi era la sostanza che lo potenziava, il Miraclo. Questo significava che Rick vedeva raramente suo padre, anche ai compleanni, ed infine Rex non era addirittura sicuro dell'et\u00e0 di suo figlio.\nNon ci fu sorpresa quando, anche se Rick crebbe come un giovane equilibrato, era costantemente alla ricerca della guida e dell'approvazione di suo padre. Eppure, Rex non riusciva a vedere il modello di cui Rick aveva bisogno, e cerc\u00f2 di spingere l'educazione di suo figlio al limite, un comportamento che Rick non intendeva seguire, sentendosi quindi costantemente inferiore a suo padre.\nInfinity, Inc..\nRick divenne il secondo Hourman quando la Crisi sulle Terre infinite minacci\u00f2 tutte le realt\u00e0, e utilizz\u00f2 una delle pillole Miraclo di suo padre per salvare la vita di Beth Chapel, a cui era molto affezionato. Suo padre disapprov\u00f2 con forza le azioni di Rick, essendo a conoscenza degli effetti assuefacenti del Miraclo e tent\u00f2 di prevenire che Rick prendesse il mantello di Hourman. Nondimeno, Rick fin\u00ec per cercare di entrare nella squadra composta dalla seconda generazione di eroi chiamata Infinity, Inc.. Rex fu temporaneamente in grado di convincere suo figlio a non cominciare la vita eroica, anche se Rick continuava a cercare di persuaderlo. Le cose peggiorarono pi\u00f9 del previsto quando Rex, insieme ai suoi compagni della Justice Society of America si sacrific\u00f2 per combattere il Ragnar\u01ebk eterno nel Limbo. Quando Norhtwind e Beth Chapel vennero a dargli di questa notizia, Rick scapp\u00f2 pieno di dolore. Fu quindi rapito dalla squadra Justice Unlimited, nuova formazione della Societ\u00e0 dell'Ingiustizia che lo utilizz\u00f2 come ostaggio contro la Infinity, Inc. Rick riusc\u00ec a fuggire, ma nel farlo, sembr\u00f2 uccidere il Mago.\nCi volle molto tempo prima che Rick potesse perdonarsi, anche se in seguito si scopr\u00ec che il Mago era ancora vivo. Rick abbandon\u00f2 l'identit\u00e0 di Hourman quasi nello stesso istante in cui la assunse, mentre arrabbiato si smascherava di fronte ad un fotografo della stampa. Fortunatamente, Lyta riusc\u00ec a prevenire che la foto venisse scattata e port\u00f2 via Rick per consolarlo.\nAlla fine, Rick indoss\u00f2 il suo costume di Hourman un'altra volta per partecipare al processo del criminale Mister Bones, anche se temeva di essere malvagio quanto lui, e temette che le pillole di Miraclo avevano semplicemente lavorato sulla voglia gi\u00e0 presente di uccidere il Mago, quando fugg\u00ec dal suo rapimento. Per\u00f2 alla fine, Rick ritorn\u00f2 come Hourman, indossando un costume simile a quello di suo padre in suo onore e poco dopo, la Infinity, Inc. si sciolse.\nEroe in pensione e riunione.\nInfine, Rex e il resto della Justice Society ritornarono dal Limbo e lui e Rick furono riuniti. Nel frattempo, per\u00f2, Rick contrasse la leucemia a causa dell'esposizione prolungata al Miraclo. Con l'aiuto del vecchio compagno di Rex, Johnny Chambers (alias Johnny Quick), sia Rex che Rick riuscirono ad utilizzare i loro super poteri senza ricorrere al Miraclo ma utilizzando la sua tecnica di concentrazione mentale.\nPadre e figlio passarono poco tempo insieme, quando il criminale Extant uccise Rex e alcuni dei suoi alleati della Justice Society durante gli eventi di \"Ora Zero\". La tragedia torn\u00f2 a colpire, quando poco dopo il suo amore, Beth Chapel (come Dr. Midnight II) fu uccisa da Eclipso.\nRick rimase esterno dagli affari supereroici per un lungo periodo, e in quel periodo incontr\u00f2 il nuovo androide Hourman. Questo androide fu progettato da Rex Tyler direttamente dal suo stesso DNA. Anche se a Rick non piaceva affatto questo nuovo Hourman, fu salvato proprio dall'androide quando questo teletrasport\u00f2 Rick in un Timepoint (un luogo in cui il tempo di ferma), cos\u00ec che potesse essere risparmiato da una malattia aliena non identificabile.\nI due cominciarono ad andare d'accordo quando l'androide cur\u00f2 Rick dal suo cancro e gli fece dono di due regali. A causa della sua clessidra potenziata a tachioni, Rick era ora in grado di vedere occasionalmente un'ora nel futuro, cos\u00ec come riusciva a passare un'ora nel Timepoint con suo padre. L'Hourman androide tir\u00f2 Rex fuori dalla linea temporale prima che fosse ucciso da Extant, piazzandolo nel Timepoint - un'area fuori dal tempo - per un'ora; quando Rick non era nel Timepoint, il tempo si fermava, ma quando vi entrava poteva interagire con suo padre per dei consigli o per semplici conversazioni. Quando l'ora nel Timepoint terminava per\u00f2, Rex veniva rimandato indietro nel tempo, dove avrebbe combattuto e sarebbe morto. Il trasporto al Timepoint veniva attivato da un bottone presente nei guanti di Hourman di Rick.\nLa Justice Society.\nOra curato della sua malattia, Rick riprese il mantello di Hourman (adottando per\u00f2 un nuovo costume), utilizzando una forma di Miraclo non-assuefacente e si un\u00ec ad una JSA improvvisata sconfiggendo Ultra-Humanite dopo che rub\u00f2 il Thunderbolt di Johnny Thunder per suo vantaggio. Rick visit\u00f2 brevemente il Timepoint per avere il consiglio di suo padre su come sconfiggere il potente genio. Dopo questa battaglia, Rick rimase con la JSA e cominci\u00f2 a diventare pi\u00f9 intimo con Jesse Chambers, che era la business manager della JSA nonch\u00e9 la supereroina Jesse Quick. Rick era ancora legato a sua madre e aveva una relazione tesa con sua cugina Rebecca che dirigeva la compagnia di suo padre, la TylerCo.\nQuando la JSA viaggi\u00f2 con Hawkman verso il Kahndaq nel medio oriente per fermare Black Adam, Rick fu gravemente ferito da una delle spade di Nemesis (un membro del gruppo messo insieme da Adam). Capendo che sarebbe morto a causa di una forte emorragia a meno che non fosse stato subito operato, Rick non vide altra scelta che trasportarsi nel Timepoint dove si trovava suo padre. Rick cambi\u00f2 subito posto con suo padre, e il Timepoint tenne Rick e le sue ferite in stasi. Rex ritorn\u00f2 al mondo normale e fu lasciato senza modo di ritornare al Timepoint o di salvare suo figlio.\nLa risposta ancora una volta venne nella forma dell'Hourman androide, che trasport\u00f2 Rex e numerosi altri membri della JSA al Timepoint, e tra di loro vi era l'ultimo Dottor Mid-Nite (Pieter Cross), che riusc\u00ec a salvare la vita di Rick. Il tempo utilizzato per salvare la vita di Rick signific\u00f2 che il tempo permesso a Rex era esaurito, e che doveva ritornare a combattere Extant. Rick, per\u00f2, tent\u00f2 di prenderne il posto, cos\u00ec che suo padre potesse vivere di nuovo. Invece, l'Hourman androide si sacrific\u00f2 cos\u00ec che entrambi gli Hourmen umani potessero vivere. Rex ritrov\u00f2 le parti danneggiate dell'Hourman androide e cerc\u00f2 di ricostruirlo, mentre Rick continuava ad operare con la Justice Society.\nMentre ritornavano di nuovo in Kahndaq per affrontare lo Spettro, l'amico di Rick, Jakeem Thunder tent\u00f2 di intrappolare lo Spettro dentro la sua penna magica, e invece fu lui ad essere lanciato nella 5\u00aa dimensione. Rick, Mr. Terrific e Stargirl si avventurarono nella 5\u00aa dimensione e salvarono Jakeem dalle grinfie di Qwsp.\nUn Anno Dopo.\nRick fu parte della nuova Justice Society of America e si spos\u00f2 con Jesse Quick, ora sotto il nuovo nome in codice di Liberty Belle. Furono loro due a portare Damage nella JSA e, insieme, il trio riusc\u00ec a sconfiggere Capitan Nazi.\nPoteri e abilit\u00e0.\nAd Hourman fu data una clessidra speciale che gli permetteva di avere visioni a caso di un'ora nel futuro. Utilizza anche la droga Miraclo, che gli dona superforza, velocit\u00e0, agilit\u00e0, riflessi e resistenza per un'ora piena.\nSenza Miraclo, Hourman non \u00e8 pi\u00f9 potente di un uomo comune. Pu\u00f2 utilizzare una sola pillola al giorno, in quanto l'abuso a lungo termine potrebbe dimostrarsi dannosa per la sua salute. Il Miraclo di Hourman \u00e8 rilasciato direttamente nel flusso sanguigno dagli amuleti a forma di clessidra presenti sui suoi guanti.\nLa clessidra sul suo petto era una volta in grado di portarlo ad un limbo chiamata Timepoint, ma la sua utilit\u00e0 \u00e8 terminata.\nIn altri media.\nHourman fece delle comparse di rinforzo come membro dell'estesa Justice League nella serie animata Justice League Unlimited. Questa versione \u00e8 quella di Rick Tyler. Nell'episodio \"Panico nei cieli\", lo si pu\u00f2 vedere mentre si inietta il Miraclo attraverso un bottone sul polso del suo guanto, lo stesso modo in cui Rick prende il Miraclo nei fumetti.\nLa Blinky Production fece un fan film di Hourman, dove si iniett\u00f2 un cocktail di droghe come quelle viste nel film \"Crank\".\nNella serie TV Stargirl , Rick appare nella cittadina di Blue Valley orfano e vive con lo zio, il quale lo tratta male. Si unisce alla nuova JSA dopo aver scoperto che i suoi genitori (tra cui l'originale Hourman) sono stati uccisi da Solomon Grundy, un membro della ISA. Dopo la prima stagione inizia a dare da mangiare a Grundy e, nell'ottavo episodio ha delle visioni su di lui per colpa di Eclipso. Dopo essersi accorto di aver quasi ucciso suo zio Rick rompe la clessidra che gli permette di avere superforza per un'ora al giorno."}
{"id": "2258346", "revid": "31886", "url": "https://it.wikipedia.org/wiki?curid=2258346", "title": "Storm Model Agency", "text": "Storm Model Management \u00e8 una agenzia di moda inglese fondata nel 1987 da Sarah Doukas e Richard Branson. La sua sede principale si trova a Chelsea (Londra). L'agenzia ha quattro divisioni specializzate: Women (\"donne\"), Men (\"uomini\"), New Faces (\"volti nuovi\") e dal 2006 Special Bookings. La Storm Model Agency ha sotto contratto alcune delle pi\u00f9 quotate supermodel internazionali come Alessandra Ambrosio, Kate Moss, Eva Riccobono\ne Coco Rocha.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla Storm Model Agency, sia nel passato che oggi."}
{"id": "2258360", "revid": "306856", "url": "https://it.wikipedia.org/wiki?curid=2258360", "title": "La memoria (Lieury)", "text": "La memoria \u00e8 un saggio scritto da Alain Lieury, docente di psicologia generale all'Universit\u00e0 di Rennes-II, che si interessa da pi\u00f9 di vent'anni alla memoria ed ha effettuato nel settore innumerevoli ricerche. In questo libro Lieury descrive i vari passi fondamentali della ricerca sulla memoria, soffermandosi sui risultati conseguiti da neurologi, psicologi e fisiologi, e successivamente focalizza la sua attenzione sull'importanza e sulla funzione della memoria nell'educazione scolare e nella realizzazione di un individuo."}
{"id": "2258362", "revid": "834", "url": "https://it.wikipedia.org/wiki?curid=2258362", "title": "Clifford Joseph Price", "text": ""}
{"id": "2258365", "revid": "1543377", "url": "https://it.wikipedia.org/wiki?curid=2258365", "title": "Mochi Craft Dolphin 54'", "text": "Il Mochi Craft Dolphin 54' \u00e8 uno yacht prodotto dal cantiere navale italiano Mochi Craft del Gruppo Ferretti.\nIl contesto.\nIl Dolphin 54', presentato per la prima volta al Salone nautico di Genova 2007, \u00e8 progettato in due differenti versioni, \"sun top\" e \"flybridge\". Entrambe le versioni sono fornite di 3 cabine e sono in grado di imbarcare fino a 12 persone.\nQuesta imbarcazione \u00e8 progettata con carena Deep Vee a geometria variabile e deadrise medio di 19\u00b0 con pattini di sostentamento. Lungo 16,65 metri (equivalenti a circa 54 piedi, da qui il nome) e largo 4,90, il Dolphin 54' raggiunge 28 nodi di velocit\u00e0 di crociera e 32 di velocit\u00e0 massima spinto da due motori Common Rail MAN da 800 cv.\nIl Dolphin 54' \u00e8 stato certificato da RINA con certificazione B + F + Aa.\nIl Dolphin 54' ha vinto il premio \"Motor Boat of the Year Awards\" di IPC Media, nella categoria \"Traditional and Retro\", assegnato in occasione dell'International Boat Show di Londra del 2009.\nIl Dolphin 54' flybridge \u00e8 stato scelto come \"European Powerboat of the Year 2009\" nella categoria \"oltre 50 piedi\" da una commissione composta da alcune tra le migliori riviste europee del settore."}
{"id": "2258367", "revid": "120659953", "url": "https://it.wikipedia.org/wiki?curid=2258367", "title": "Cuitl\u00e1huac", "text": "Biografia.\nCuitl\u00e1huac era l'undicesimo figlio del tlatoani Axayacatl, ed il fratello minore di Montezuma, precedente re di Tenochtitlan. Il nonno materno, anch'egli chiamato Cuitl\u00e1huac, era stato il tlatoani di Itztapalapan, dove anche il giovane Cuitl\u00e1huac govern\u00f2 inizialmente.\nCuitl\u00e1huac divenne tlatoani di Tenochtitlan durante la conquista dell'impero azteco; dopo che Pedro de Alvarado ordin\u00f2 il massacro del Templo Mayor, gli Aztechi sconvolti iniziarono a combattere organizzando un assedio contro gli spagnoli. Hern\u00e1n Cort\u00e9s ordin\u00f2 a Montezuma di chiedere al suo popolo di fermarsi. Montezuma gli rispose che non lo avrebbero ascoltato, e sugger\u00ec a Cort\u00e9s di liberare Cuitl\u00e1huac in modo che potesse convincerli a deporre le armi. Cort\u00e9s liber\u00f2 Cuitl\u00e1huac che, una volta libero, guid\u00f2 i propri uomini contro i conquistadores. Riusc\u00ec a cacciare gli spagnoli da Tenochtitlan il 30 giugno 1520.\nDopo aver regnato per 80 giorni, Cuitl\u00e1huac mor\u00ec di vaiolo, portato nel Nuovo Mondo dagli europei. Il fratello maggiore Matlatzincatzin, che era stato \"cihuacoatl\" (\"presidente\"), diede le dimissioni dopo la morte di Cuitl\u00e1huac. Dopo la morte di Cuitl\u00e1huac, il nuovo tlatoani fu il cugino Cuauht\u00e9moc.\nL'attuale comune di Cuitl\u00e1huac e la fermata della metropolitana di Citt\u00e0 del Messico chiamata Metro Cuitl\u00e1huac prendono il nome da Cuitl\u00e1huac. Anche l'asteroide 2275 Cuitlahuac \u00e8 dedicato a lui.\nEsiste una via di Citt\u00e0 del Messico chiamata Cuitl\u00e1huac (Eje 3 Norte) che collega via Insurgentes a via Mexico-Tacuba e che fa parte dell'anello interno; molte strade in altre citt\u00e0 e villaggi hanno questo nome."}
{"id": "2258368", "revid": "2149966", "url": "https://it.wikipedia.org/wiki?curid=2258368", "title": "Remain in Light", "text": "Remain in Light \u00e8 il quarto album in studio dei Talking Heads, pubblicato l'8 ottobre 1980 dalla Sire Records. Fu registrato in varie localit\u00e0 delle Bahamas e degli Stati Uniti tra il luglio e l'agosto 1980 e prodotto da Brian Eno, da tempo collaboratore del gruppo. L'album raggiunse la diciannovesima posizione della classifica Billboard 200 negli Stati Uniti e la ventunesima della Official Albums Chart. Furono distribuiti due singoli, \"Once in a Lifetime\" e \"Houses in Motion\", e il promo \"Crosseyed and Painless\". Venne inoltre certificato disco d'oro negli Stati Uniti e in Canada nel corso degli anni ottanta.\nDopo l'uscita di \"Fear of Music\" nel 1979, i Talking Heads desideravano realizzare un album in grado di smentire l'idea che il \"frontman\" e paroliere David Byrne fosse l'unico membro creativo del gruppo e lavorasse con una semplice band di supporto. Ricorrendo all'influenza del musicista nigeriano Fela Kuti, decisero allora di sperimentare con la poliritmia africana, il funk e la musica elettronica e insieme a Eno registrarono le tracce strumentali come una serie di ripetizioni e \"loop\", un'idea innovativa per l'epoca. Numerosi musicisti addizionali collaborarono con il gruppo lungo tutta la fase di registrazione, tra cui il chitarrista Adrian Belew, la cantante Nona Hendryx, e il trombettista Jon Hassell. La stesura dei testi rallent\u00f2 il completamento dell'album, ma fu conclusa quando Byrne adotto un metodo di scrittura simile al flusso di coscienza e trov\u00f2 ispirazione dalla cultura africana. La copertina, ideata dalla bassista Tina Weymouth e dal batterista Chris Frantz, fu realizzata con l'aiuto della M&amp;Co, la compagnia di design e ingegneria informatica del Massachusetts Institute of Technology. Completato l'album, i Talking Heads estesero la formazione a nove membri per i concerti promozionali.\n\"Remain in Light\" fu ben accolto dalla critica, che lod\u00f2 la fusione coerente di diversi generi e la sperimentazione sonora. \u00c8 presente in diverse classifiche dei migliori album degli anni ottanta e dei migliori album di sempre, e viene spesso considerata il capolavoro della band. Nel 2006 \u00e8 stato rimasterizzato e ridistribuito con l'aggiunta di quattro tracce bonus. Nel 2017, la Biblioteca del Congresso ha giudicato l'album \"culturalmente, storicamente o esteticamente significativo\" e lo ha inserito nel National Recording Registry.\nOrigine.\nNel gennaio 1980 i Talking Heads rientrarono a New York dopo i tour di supporto al disco \"Fear of Music\" (1979) e decisero di mettere il gruppo in pausa per dedicarsi a progetti personali: David Byrne lavor\u00f2 con Brian Eno a un album di musica sperimentale, \"My Life in the Bush of Ghosts\" (1981), mentre Jerry Harrison produsse un album per la cantante soul Nona Hendryx ai Sigma Sound Studios di New York; la cantante e gli studi sarebbe poi stati usati per \"Remain in Light\" dietro consiglio di Harrison. Chris Frantz e Tina Weymouth, marito e moglie, discussero la possibilit\u00e0 di lasciare il gruppo dopo che la seconda aveva lamentato l'eccessivo controllo di Byrne sulle scelte musicali; Frantz non era d'accordo, cos\u00ec i due decisero di fare una lunga vacanza ai Caraibi per valutare lo stato del gruppo e del loro matrimonio. Durante il viaggio, la coppia venne coinvolta in numerose cerimonie voodoo haitiane e fece pratica con numerosi strumenti a percussione del luogo. In Giamaica conobbero il duo di turnisti ritmici Sly &amp; Robbie.\nAlla fine delle vacanze, Frantz e la Weymouth acquistarono un appartamento sopra i Compass Point Studios a Nassau, dove la band aveva registrato il secondo album, \"More Songs About Buildings and Food\" (1978). Byrne raggiunse i due e Harrison nella primavera del 1980. I musicisti si accorsero che la parte creativa della composizione fino ad allora era stata svolta quasi esclusivamente da Byrne, anche se le canzoni erano suonate in quartetto. L'idea di \"Remain in Light\" arriv\u00f2 anche per sfatare l'idea di un cantante con un gruppo di solo supporto; quello che volevano fare, secondo Byrne, era \u00absacrificare il nostro ego per la cooperazione reciproca\u00bb. Invece di limitarsi a scrivere la musica per i testi di Byrne, i Talking Heads eseguirono jam strumentali senza canto, usando la canzone \"I Zimbra\" (da \"Fear of Music\") come punto di partenza..\nEno arriv\u00f2 alle Bahamas tre settimane dopo Byrne. Inizialmente era riluttante all'idea di lavorare di nuovo con il gruppo dopo aver collaborato ai due album precedenti, ma cambi\u00f2 idea dopo aver ascoltato i demo strumentali. Insieme al gruppo decise di sperimentare con il modo di fare musica tipico delle comunit\u00e0 africane, in cui le parti individuali si uniscono in poliritmia per creare un insieme coeso. \"Afrodisiac\" (1973), il disco afrobeat di Fela Kuti, divenne il punto di riferimento per l'album. Tina Weymouth dichiar\u00f2 in seguito che gli anni ottanta segnarono l'inizio della musica hip-hop, il che fece capire ai Talking Heads che il contesto musicale stava cambiando. Prima delle sessioni di registrazione, David Gans disse al gruppo che \u00able cose che non si capiscono sono i semi di un futuro pi\u00f9 interessante\u00bb e li incoraggi\u00f2 a sperimentare con improvvisazioni in studio.\nRegistrazione e produzione.\nLe sessioni di registrazione iniziarono agli studi Compass Point nel luglio 1980. La creazione dell'album richiese numerosi musicisti addizionali, in particolare percussionisti. I Talking Heads scelsero di usare il titolo di lavorazione \"Melody Attack\" durante il processo di registrazione dopo aver visto un programma televisivo giapponese dello stesso titolo. Harrison ha dichiarato che l'obiettivo era fondere la musica rock con i generi africani, invece di limitarsi a imitare la musica africana. Le tecniche produttive di Eno furono fondamentali per l'ideazione dell'album. Gli strumenti vennero registrati uno per volta in un processo discontinuo. I loop e le ripetizioni di battute ebbero un ruolo fondamentale, in un periodo in cui i computer non potevano ancora svolgere adeguatamente queste funzioni.\nDopo alcune sessioni alle Bahamas, l'ingegnere del suono Rhett Davies lasci\u00f2 il lavoro in seguito a una discussione col produttore riguardo alla velocit\u00e0 di registrazione. Steve Stanley, che dall'et\u00e0 di 17 anni aveva lavorato con musicisti come Bob Marley, si fece avanti per completare il lavoro e, secondo Frantz, ebbe un ruolo importante nella creazione del primo singolo, \"Once in a Lifetime\". Venne usata anche un'unit\u00e0 per il riverbero artificiale della Lexicon, ottenuta dall'ingegnere del suono Dave Jerden. Come Davies, Jerden non era contento del ritmo veloce con cui Eno voleva registrare delle composizioni musicalmente cos\u00ec complesse, ma non si lament\u00f2. Le tracce base erano semplici guide ritmiche composte da un solo accordo. Ciascuna sezione fu registrata come un lungo loop per permettere la creazione di composizioni pi\u00f9 complesse attraverso il cambio di posizione o la fusione dei loop.\nLe tracce spinsero Byrne a ripensare il suo modo di cantare. Poche sezioni vocali vennero registrate alle Bahamas. Gran parte della stesura dei testi inizi\u00f2 quando il gruppo fece ritorno negli Stati Uniti e si divise tra New York e la California. Harrison prenot\u00f2 gli studi Sigma Sound, specializzati in musica R&amp;B, dopo aver convinto i proprietari che il lavoro del gruppo avrebbe potuto portare loro un nuovo tipo di clientela. Nel frattempo, a New York Byrne stava lottando con il blocco dello scrittore. Harrison e Eno passavano il tempo a perfezionare le composizioni registrate alle Bahamas, mentre Frantz e la Weymouth spesso non si presentavano in studio. Cominciarono a emergere dei dubbi sulla possibilit\u00e0 di terminare l'album. Le sessioni di registrazione presero ritmo solo dopo l'ingaggio del chitarrista Adrian Belew dietro richiesta di Byrne, Harrison e Eno. A Belew venne chiesto di aggiungere degli assoli alle tracce registrate negli studi Compass Point, usando una chitarra con sintetizzatore Roland.\nByrne registr\u00f2 tutte le tracce su audiocassetta, cos\u00ec com'erano dopo i contributi di Belew, e and\u00f2 in Africa per tentare di vincere il blocco dello scrittore. Si accorse che, quando i musicisti africani dimenticavano le parole, improvvisavano e spesso ne inventavano di nuove. Il cantante us\u00f2 un registratore portatile e cerc\u00f2 di creare rime onomatopeiche nello stile di Eno, che non considerava il testo il punto centrale del significato di una canzone. Byrne ascoltava ripetutamente le registrazioni dei suoi scat fino a convincersi che non stava pi\u00f9 ascoltando suoni senza senso, e re-incideva sostituendo i vocalizzi con parole autentiche. Quando Byrne fu soddisfatto, Harrison invit\u00f2 Nona Hendryx agli studi Sigma Sound per la registrazione dei cori. La cantante segu\u00ec le indicazioni date da Byrne, Frantz e la Weymouth, e spesso cantava in trio con Byrne e Eno. Dopo aver registrato le voci, il gruppo pass\u00f2 alle sovraincisioni. Il trombettista Jon Hassell, che aveva gi\u00e0 lavorato con Byrne e Eno su parte di \"My Life in the Bush of Ghosts\", esegu\u00ec le parti per corno e tromba. Nell'agosto 1980 met\u00e0 dell'album fu mixato da Eno e dall'ingegnere John Potoker a New York, con l'assistenza di Harrison, mentre l'altra met\u00e0 venne mixata da Byrne e Jerden agli Eldorado Studios di Los Angeles.\nGrafica e titolo.\nLa copertina fu concepita da Tina Weymouth e Chris Frantz con l'aiuto del ricercatore del Massachusetts Institute of Technology Walter Bender e il suo gruppo del Media Lab. Prendendo ispirazione da \"Melody Attack\", la coppia cre\u00f2 un collage di aerei da guerra rossi in formazione militare sull'Himalaya. Gli aerei raffigurati sono Grumman Avenger, in onore del padre della Weymouth, ex ammiraglio. L'idea per il retro di copertina era di inserire semplicemente i ritratti dei quattro Talking Heads. La Weymouth frequent\u00f2 spesso il MIT durante l'estate del 1980 e lavor\u00f2 con Scott Fisher, un collega di Bender, alla realizzazione al computer delle idee. Il processo fu complesso perch\u00e9 la potenza dei computer negli anni ottanta era limitata: solo il mainframe richiese l'impiego di numerose stanze. La Weymouth e Fisher erano entrambi appassionati di maschere e usarono il concetto per sperimentare con i ritratti. I volti furono cancellati con blocchi di colore rosso, tranne che per gli occhi, i nasi e le bocche. La Weymouth pens\u00f2 di sovrapporre il volto di Eno sui quattro ritratti per evocare il suo egocentrismo (il produttore aveva chiesto di essere raffigurato in copertina insieme ai quattro membri del gruppo), ma alla fine cambi\u00f2 idea.\nIl resto dell'artwork e le note di copertina furono disegnate dal designer grafico Tibor Kalman e dalla sua compagnia M&amp;Co. Kalman era molto critico verso il formalismo e il design professionale nell'arte e nella pubblicit\u00e0. Offr\u00ec gratuitamente il suo lavoro e discusse la possibilit\u00e0 di usare materiali anticonvenzionali come la carta smerigliata e il veltro per la busta dell'LP. La Weymouth, scettica all'idea di ingaggiare una compagnia di design, rifiut\u00f2 le proposte di Kalman e prefer\u00ec le immagini computerizzate fatte al MIT. La creazione del design fece notare alla band che il titolo \"Melody Attack\" era troppo frivolo per la musica prodotta; decisero quindi per \"Remain in Light\". David Byrne ha dichiarato: \u00abOltre a non essere cos\u00ec melodica, la musica aveva da dire qualcosa che al tempo sembrava nuovo, trascendente e forse anche rivoluzionario, almeno per le canzoni funk-rock\u00bb. L'immagine degli aerei fu relegata sul retro e i ritratti modificati divennero la copertina principale. Kalman dichiar\u00f2 poi che gli aerei non furono rimossi del tutto perch\u00e9 sembravano un riferimento alla crisi degli ostaggi in Iran del 1979-1981.\nTina Weymouth consigli\u00f2 a Kalman di usare un carattere semplice, senza grazie. La M&amp;Co. segu\u00ec le istruzioni ed ebbe l'idea di rovesciare le \"A\" in \"Talking Heads\". La Weymouth e Frantz decisero di usare l'acronimo \"C/T\" per l'artwork, mentre Bender e Fisher usarono le iniziali e nomi in codice perch\u00e9 il progetto non era ufficialmente legato al MIT. I crediti sono quindi: \"HCL, JPT, DDD, WALTER GP, PAUL, C/T\". La versione definitiva dell'opera ha perci\u00f2 uno dei primi artwork disegnati al computer nella storia della musica. Lo psicanalista Michael A. Brog l'ha definita \u00abun'immagine disarmante, che suggerisce sia la divisione sia la cancellazione dell'identit\u00e0\u00bb e che introduce l'ascoltatore a uno dei temi ricorrenti dell'album, il disturbo di identit\u00e0. \u00abL'immagine \u00e8 in contrasto con il titolo, perch\u00e9 le immagini oscurate dei membri del gruppo non possono restare alla luce\u00bb.\nUscita e tour.\nBrian Eno avvert\u00ec i Talking Heads che la musica di \"Remain in Light\" era troppo complessa per essere eseguita dal vivo da un quartetto. Il gruppo si allarg\u00f2 quindi a nove musicisti per il tour di supporto. I membri addizionali reclutati da Harrison erano il chitarrista Adrian Belew, il tastierista dei Funkadelic Bernie Worrell, il bassista Busta Jones, il percussionista Steven Scales e la corista Dolette MacDonald. La formazione estesa faceva i soundcheck nel loft di Frantz e della Weymouth seguendo i ritmi creati da Worrell (che aveva studiato al conservatorio del New England e alla Juilliard School). La prima esibizione avvenne il 23 agosto 1980 all'Heatwave Festival in Canada, di fronte a 70.000 spettatori. Robert Hilburn del \"Los Angeles Times\" defin\u00ec la musica del gruppo \"rock-funk con una forza drammatica\". Il 27 agosto la formazione estesa si esib\u00ec davanti a un pubblico di 125.000 persone al Wollman Rink, nel Central Park di New York.\nI concerti in Canada e a New York erano gli unici in programma, ma la Sire Records decise di organizzare un tour completo. Il gruppo arriv\u00f2 in Italia alla fine del 1980, e il concerto al Palazzo dello Sport di Roma del 18 dicembre fu registrato e trasmesso dalla RAI.\n\"Remain in Light\" usc\u00ec in tutto il mondo l'8 ottobre 1980. I Talking Heads e Eno erano inizialmente d'accordo ad accreditare ogni canzone a \"David Byrne, Brian Eno, Chris Frantz, Jerry Harrison, Tina Weymouth\" (in ordine alfabetico), non essendo stati in grado di stabilire una formula precisa per la divisione dei crediti, ma l'album fu poi distribuito con i crediti \"David Byrne, Brian Eno, Talking Heads\". Frantz, Harrison e la Weymouth contestarono il tentativo di Byrne e Eno di ottenere i crediti esclusivi. Secondo Tina Weymouth, Byrne aveva detto a Kalman di stabilire i crediti secondo le indicazioni di Eno. Le edizioni successive corressero l'errore. \"Remain in Light\" fu trasmesso per la prima volta nella sua interezza il 10 ottobre 1980 dalla radio WDFM. Fu certificato disco d'oro dalla Canadian Recording Industry Association nel febbraio 1981, dopo aver venduto 50.000 copie, e dalla Recording Industry Association of America nel settembre 1985, quando super\u00f2 le 500.000. L'album ha venduto oltre un milione di copie in tutto il mondo.\nContenuto.\nTesti.\n\"Remain in Light\" contiene otto canzoni che, secondo lo psicanalista Michael A. Brog, sarebbero basate sul principio della libera associazione, prive cio\u00e8 del pensiero coerente rintracciabile nei testi scritti in flusso di coscienza. David Gans spieg\u00f2 a Byrne come essere pi\u00f9 libero con il contenuto dei testi, avvertendolo che \u00abil pensiero coerente ha i suoi limiti\u00bb. Il cantante incluse una bibliografia nel press kit dell'album con una dichiarazione che spiegava in quale modo \"Remain in Light\" era stato ispirato dalla mitologia e dai ritmi africani. L'influenza principale per i testi viene da \"African Rhythm and African Sensibility\" di John Miller Chernoff, che descrive il ruolo della musica nelle comunit\u00e0 rurali del continente. L'etnomusicologo viaggi\u00f2 in Ghana nel 1970 per studiare i percussionisti locali e descrisse le complicate relazioni tra gli schemi ritmici. Una delle canzoni, \"The Great Curve\", rende espliciti i temi africani nel passaggio \"\"The world moves on a woman's hips\", che Byrne inser\u00ec dopo aver letto \"African Art in Motion\" di Robert Farris Thompson. Studi\u00f2 anche l'eloquenza di alcuni casi specifici, come la testimonianza di John Dean sullo scandalo Watergate e i racconti di ex schiavi.\nCome le altre canzoni, il brano d'apertura \"Born Under Punches (The Heat Goes On)\" trae ispirazione da \u00abpreghiere, grida e declamazioni\u00bb. L'espressione \"And the Heat Goes On\"\", usata nel titolo e ripetuta nel ritornello, \u00e8 presa dalla testata di un articolo del \"New York Post\" letto da Eno nel 1980. Il canto di \"Once in a Lifetime\" \u00e8 influenzato invece dai sermoni dei predicatori. Alcuni critici hanno notato che la canzone \u00ab\u00e8 una sorta di stoccata anticipatrice agli accessi degli anni ottanta\u00bb ma Byrne non \u00e8 mai stato d'accordo con questa interpretazione e ha commentato che il testo deve essere interpretato alla lettera. \u00abSiamo per la maggior parte inconsci. Sai, operiamo mezzi svegli o col pilota automatico e ci riduciamo con una casa, una famiglia, un lavoro e tutto il resto, e non ci siamo mai fermati per chiederci 'come ci sono arrivato qui?'\u00bb.\nMusica.\nByrne ha descritto l'album come un lavoro \u00abspirituale\u00bb, \u00abgioioso ed estatico, eppure \u00e8 serio\u00bb; ha fatto notare che, alla fine, c'era \u00abmeno africanismo in \"Remain in Light\" di quanto intendevamo [...] ma le idee africane erano molto pi\u00f9 importanti da ottenere dei ritmi specifici\u00bb. Secondo Eno il disco fonde in maniera unica il funk con il punk rock o la new wave. Nessuna delle composizioni contiene cambi di accordo, basandosi piuttosto sull'uso di diversi armonici e note. Riff intricati e strati sovrapposti di bassi e percussioni sono usati frequentemente in tutto l'album.\nIl primo lato contiene le canzoni pi\u00f9 ritmate, con lunghi intermezzi strumentali: \"Born Under Punches (The Heat Goes On)\", \"Crosseyed and Painless\" e \"The Great Curve\". Il lato B \u00e8 composto da canzoni pi\u00f9 introspettive, con sonorit\u00e0 che di brano in brano si fanno sempre pi\u00f9 rarefatte. \"Once in a Lifetime\" contiene una citazione da \"What Goes On\" dei Velvet Underground. La canzone era in origine intitolata \"Weird Guitar Riff Song\" per la sua particolare composizione. Fu concepita come un singolo riff prima che il gruppo ne sovrapponesse un altro; Eno altern\u00f2 otto battute di ciascun riff con le corrispondenti battute della controparte. \"Houses in Motion\" include una lunga esibizione alla tromba e ai corni di Jon Hassell. \"Seen and Not Seen\" alterna un testo recitato da Byrne con un sottofondo ritmato a un ritornello pi\u00f9 evocativo, mentre \"Listening Wind\" presenta elementi tipici della tradizione musicale araba. Il brano finale, \"The Overload\", fu il tentativo da parte dei Talking Heads di emulare il sound dei Joy Division. La canzone fu composta nonostante nessun membro della band avesse mai ascoltato nulla dei Joy Division: i musicisti si basarono piuttosto su come la musica del gruppo inglese era descritta nelle recensioni. Il brano \u00e8 costituito da battiti tribali simil-industrial eseguiti principalmente da Harrison e Byrne.\nAccoglienza.\nGiudizio della critica.\nIl disco \u00e8 stato accolto da numerose critiche positive. Ken Tucker del magazine \"Rolling Stone\" ha lodato il tentativo coraggioso e coinvolgente di individuare un terreno comune, nei primi anni 1980, fra generi musicali spesso ostili e divergenti, concludendo che \"Remain in Light\" raccoglie musica spaventosa e divertente, che fa \u00abballare e pensare, pensare e ballare, ballare e pensare, \"ad infinitum\"\u00bb. Robert Christgau, scrivendo per \"The Village Voice\", lo ha descritto come l'opera \u00abin cui David Byrne \u00e8 riuscito a vincere la sua paura della musica in una visionaria ottica Afrofunk, chiara, distaccata, quasi misticamente ottimistica\u00bb.. Michael Kulp del \"The Daily Collegian\" ha scritto che \"Remain in Light\" non deve essere etichettato sotto il genere \"rock classico\" come i suoi tre predecessori, mentre John Rockwell, in una recensione per il \"New York Times\", si dice convinto che la band, con la pubblicazione di questo lavoro, pu\u00f2 essere definitivamente annoverata fra i \u00abgruppi pi\u00f9 avventurosi d'America\u00bb.. A Sandy Robertson del \"Sounds\" piace soprattutto la natura innovativa e sperimentale dell'album, cos\u00ec come alla \"Billboard\" che scrive: \u00abQuasi ogni album dei Talking Heads uscito negli ultimi quattro anni alla fine \u00e8 rientrato nella lista di quelli preferiti dalla critica. \"Remain in Light\" non fa eccezione\u00bb.\nWilliam Ruhlmann di AllMusic ritiene che il disco rappresenti per il gruppo la transizione definitiva, appena accennata nel precedente \"Fear of Music\", verso una musica pi\u00f9 completa e matura: \u00abI Talking Heads si sono connessi con un pubblico pronto a seguire la loro evoluzione musicale e l'album \u00e8 stato molto inventivo e influente\u00bb. Nel 1995 Eric Weisbard, in una recensione per la \"Spin Alternative Record Guide\", ha elogiato lo sforzo della produzione di Eno, che ha permesso di integrare senza eccessi lo stile della musica africana nei brani del gruppo. Nel 2004 Barry Walsh di \"Slant\" ha descritto l'album come \u00absemplicemente magico\u00bb, capace di trasformare il rock della band in un'entit\u00e0 pi\u00f9 globale in termini di portata musicale. Nel 2008 Sean Fennessey di \"Vibe\" ha scritto: \u00abI Talking Heads hanno portato i poliritmi africani a New York e hanno fatto il viaggio di ritorno con un post-punk elegante e alieno in valigia\u00bb.\nRiconoscimenti.\n\"Remain in Light\" \u00e8 stato nominato il miglior album degli anni ottanta dalla \"Sounds\", davanti a \"The Absolute Game\" (1980) degli The Skids, e da \"Melody Maker\", mentre il \"New York Times\" lo ha incluso nella sua rosa dei dieci migliori album di quell'anno.\n\"Remain in Light\" figura fra i primi posti anche in molte altre classifiche, come quella di Robert Christgau, che lo pone al secondo posto, dietro \"London Calling\" dei The Clash, oppure quella della \"NME\", nella quale si trova alla sesta posizione. Inoltre occupa il podio (al numero 3, preceduto da \"The River\" di Bruce Springsteen e \"London Calling\" dei Clash) della lista di \"Pazz &amp; Jop\", filiale di \"The Village Voice\", che ha aggregato i giudizi di pi\u00f9 di un centinaio di recensioni.\nNel 1989, \"Rolling Stone\" ha definito \"Remain in Light\" il quarto miglior album del decennio e il centoventiseiesimo di tutti i tempi. Nel 1993 \u00e8 stato inserito all'undicesimo posto della classifica della \"NME\" dei 50 migliori dischi degli anni ottanta e al sessantottesimo di quella dei migliori album di sempre. Nel 1997 \"The Guardian\", raccolti i pareri e le opinioni di numerosi critici, artisti e DJ di tutto il mondo, ha deciso di metterlo alla posizione numero 43 della lista \"100\u00a0Best Albums Ever\". Nel 1999 \u00e8 stato incluso dalla \"Vibe\" nella centuria dei migliori album del ventesimo secolo. Nel 2002 Pitchfork lo ha collocato al secondo posto, dietro \"Daydream Nation\" (1988) dei Sonic Youth, nella sua \"Top 100\" dei migliori dischi degli anni ottanta. Un anno dopo VH1 lo ha posizionato al numero 88 della sua personale classifica dei migliori album di tutti i tempi e \"Slant\" in quelle dei 50 dischi pop pi\u00f9 importanti e dei migliori lavori degli anni ottanta (nel 2012 al sesto posto). Nel 2006 il magazine \"Q\" lo ha inserito alla posizione 27 della classifica \"40 Best Albums of the 80s\".\nTracce.\nLa riedizione del 2006 indica che tutte le canzoni sono composte da David Byrne, Brian Eno, Chris Frantz, Jerry Harrison e Tina Weymouth. L'inserto del vinile del 1980 attribuisce invece i brani a David Byrne, Brian Eno e Talking Heads, con testi di David Byrne a eccezione di \"Crosseyed and Painless\" e \"Born Under Punches (The Heat Goes On)\", i cui testi sono attribuiti a Byrne e Eno. Le etichette poste sul disco in vinile della stessa edizione attribuiscono i brani a Byrne e Eno a eccezione di \"Houses in Motion\" e \"The Overload\", in cui Harrison \u00e8 indicato come coautore."}
{"id": "2258369", "revid": "827882", "url": "https://it.wikipedia.org/wiki?curid=2258369", "title": "The Hunger for More", "text": "The Hunger For More \u00e8 l'album di debutto di Lloyd Banks\nVersione speciale.\nLa versione speciale , a parte la traccia bonus \"Just Another Day\" , contiene anche vari video."}
{"id": "2258371", "revid": "287204", "url": "https://it.wikipedia.org/wiki?curid=2258371", "title": "Il petrolio e la gloria", "text": "Il petrolio e la gloria (sottotitolo: \"La corsa al dominio e alle ricchezze della regione del Mar Caspio\") \u00e8 un reportage storico dello scrittore, giornalista e blogger statunitense Steve LeVine. Pubblicato per la prima volta negli Stati Uniti il 23 ottobre 2007 dalla Random House. Primo libro dell'autore nato come un'idea nel 1993, anno in cui ancora non sapeva che avrebbe trascorso un soggiorno di undici anni come corrispondente nel Caucaso e nell'Asia centrale.\nQuesto libro \u00e8 in gran parte il risultato di centinaia di interviste condotte dal 1992 al 2007.\nLa maggior parte della storia raccontata dal capitolo 1 al capitolo 4 deriva da fonti primarie pubblicate, inclusi libri e articoli di giornale. Gli episodi descritti nel seguito del libro derivano quasi tutti da interviste ai partecipanti o testimoni in prima persona degli eventi descritti. I capitoli dal 14 al 16, sul \"Caspian Pipeline Consortium\" e il commerciante di petrolio John Deuss, sono unici nel fatto di basarsi su un certo numero di fonti non identificate. Molte delle persone coinvolte nell'accordo CPC, abituate a stare dietro le quinte, hanno insistito per l'anonimato.\nContenuti.\nLe politiche del petrolio e degli oleodotti \u2013 decisivi per esportare il petrolio - sono la versione moderna della competizione del diciannovesimo secolo tra Gran Bretagna e Russia per la supremazia nel Caucaso e in Asia Centrale. Nel ventunesimo secolo, la partita per la ricchezza e il potere nelle terre del Mar Caspio viene giocata, tra Stati Uniti, Russia e Gran Bretagna. Una lotta epica che consente agli Stati Uniti di mettere a segno il solo importante trionfo in politica estera dell'ultimo decennio con la realizzazione di \"Early Oil\", il pi\u00f9 lungo oleodotto al mondo.\nLa zona del Mar Caspio \u00e8 tanto ricca di risorse petrolifere quanto isolata. Il racconto di LeVine parte dalle osservazioni di Marco Polo per poi descrivere come, nella Russia presovietica dell'Ottocento, i fratelli Nobel inaugurino in Azerbaigian la modernizzazione dell'industria globale del petrolio: a Baku, la prima capitale del petrolio al mondo, che nel 1901 fornisce il 51 per cento del petrolio globale. \u00c8 l'epoca dei primi baroni del petrolio e della prima corsa al petrolio nell'area, iniziata nel 1872 con la messa all'asta da parte dello zar delle propriet\u00e0 petrolifere. Con la Rivoluzione bolscevica del 1917, Baku conosce il declino, sino a una ripresa innescata nel 1921 con l'arrivo di investimenti stranieri, previsti dalla Nuova Politica Economica di Lenin.\nDal 1969 arriva la distensione tra le superpotenze; nel 1987, Michail Gorba\u010d\u00ebv legalizza le \"joint ventures\". Dopo il collasso dell'Urss nel 1991, con l'indipendenza delle Repubbliche ex sovietiche, ha inizio la seconda corsa al petrolio: la lotta tra Washington e Mosca su un tesoro da 30 miliardi di barili delle riserve del Caspio. Dietro le quinte del \u201cGrande gioco\u201d, si muovono finanzieri di primo piano, petrolieri, capi di Stato degli ex Paesi satellite dell'Urss, intermediari, spregiudicati affaristi, la CIA, il KGB. Mentre le compagnie multinazionali si contendono la conquista dei pi\u00f9 grandi giacimenti al mondo dopo Arabia Saudita e Alaska, gli Stati Uniti cercano di ottenere influenza nella regione, e Mosca di recuperarla. \nA oggi Kashagan, in Kazakistan, \u00e8 la principale scoperta in campo petrolifero degli ultimi trent'anni (avvenuta nel 2000), e il secondo giacimento al mondo per riserve accertate. Il suo sfruttamento, in mano a un consorzio internazionale guidato da Eni (e tra gli altri Exxon Mobil, Royal Dutch Shell, Total), \u00e8 stato recentemente posticipato al 2011. L'Italia \u00e8 il primo Paese importatore.\nCritica.\nQuesto libro ha ricevuto molte recensioni positive:"}
{"id": "2258389", "revid": "1745361", "url": "https://it.wikipedia.org/wiki?curid=2258389", "title": "Rivolta del 1173-1174", "text": "La rivolta del 1173-1174 fu un conflitto combattuto in quegli anni dal re Enrico II d'Inghilterra, contro cui si erano coalizzati i suoi tre figli, Enrico il Giovane, Riccardo e Goffredo. Data la natura \"familiare\" dello scontro, esso viene anche denominato guerra civile del 1173-1174. \nMotivi della rivolta.\nNel 1173, il re d'Inghilterra, duca di Normandia, conte del Maine, d'Angi\u00f2 e di Turenna, Enrico II d'Inghilterra, in un incontro a Montferrand riusc\u00ec a combinare il matrimonio di suo figlio di sei anni, Giovanni Senza Terra, con Alice (o Agnese), figlia del conte di Savoia, Umberto III, che avrebbe garantito a Giovanni il controllo dei passi alpini e il diritto di successione in Savoia. Come contropartita Enrico aveva proposto di assegnare ai futuri sposi tre castelli: Chinon, Loudun e Mirebeau, che per\u00f2 erano gi\u00e0 stati assegnato all'altro figlio, Goffredo.\nIl figlio, Enrico il Giovane, che era co-reggente col padre, rifiut\u00f2 il suo assenso e si rifugi\u00f2 alla corte del re di Francia, Luigi VII, da dove lanci\u00f2 accuse e calunnie contro il proprio padre, il re Enrico II; quindi si rec\u00f2 in segreto in Aquitania, dove i fratelli Riccardo e Goffredo vivevano alla corte di Poitiers, presso la madre, Eleonora d'Aquitania; Enrico il Giovane incit\u00f2 i fratelli, sembra col consenso della madre, ad unirsi a lui nella ribellione. Eleonora poi spinse i suoi vassalli Aquitani e Guasconi ad unirsi ai suoi figli. I ministri di Enrico il Giovane, che erano di fiducia del padre, ritornarono da Enrico II, portando con loro il sigillo reale; Enrico II rimand\u00f2 i ministri, con ricchi doni da Enrico il Giovane, che tenne presso di s\u00e9 solo coloro che gli giurarono fedelt\u00e0 contro suo padre.\nI baroni delle contee del Maine e dell'Angi\u00f2 e molti nobili normandi e aquitani lo sostenevano, ed inoltre Enrico il Giovane ebbe l'appoggio del re Guglielmo I di Scozia, dei conti di Boulogne, Matteo di Lorena, e delle Fiandre, Filippo I e soprattutto del re di Francia, Luigi VII, di cui era genero dal 1172, che gli aveva fatto costruire un nuovo sigillo reale e al quale aveva reso omaggio, come duca di Normandia e conte d'Angi\u00f2 e del Maine, mentre i suoi fratelli, Riccardo e Goffredo, avevano reso omaggio a Luigi VII, rispettivamente per l'Aquitania e per la Bretagna. In Inghilterra si unirono alla rivolta, il quinto conte di Chester, Ugo di Kevelioc, il terzo conte di Leicester, Roberto di Beaumont, il conte di Derby, Guglielmo de Ferrers, il primo conte di Norfolk, Ugo Bigod e Ruggero di Mowbray, barone con grandi propriet\u00e0 nel Lincolnshire e nello Yorkshire.\nAnche se i baroni pi\u00f9 potenti si erano schierati con Enrico il Giovane, molti baroni si schierarono con il re Enrico II, e tra questi il gran giustiziere, Riccardo de Lucy; inoltre la gran parte del clero era con Enrico II, l'unico vescovo che si un\u00ec ai ribelli fu Ugo Puiset di Durham.\nAndamento del conflitto.\nLa ribellione ebbe inizio con l'attacco delle posizioni di Enrico II nel nord della Francia: il conte di Chester, anche visconte d'Avranches e di Bayeux, alleatosi ai nobili bretoni devast\u00f2 la Bretagna, e mentre il re Luigi VII assediava Verneuil, Enrico il Giovane, con i conti di Fiandra e di Boulogne, avanz\u00f2 sulla Normandia da est. La reazione di Enrico II non si fece attendere e alla fine di luglio 1173, la Bretagna era stata sgombrata dai ribelli e il conte di Chester, Ugo di Kevelioc, con molti altri nobili, era stato fatto prigioniero. Presentatosi Enrico II a Verneuil, Luigi VII si ritir\u00f2 dopo aver saccheggiato la citt\u00e0. Infine Enrico II affront\u00f2 il figlio, nei pressi di Aumale; in uno scontro il conte di Boulogne, Matteo, perse la vita e l'avanzata dei ribelli si arrest\u00f2. Enrico II incontr\u00f2 i tre figli presso Gisors, gli fece offerte molto generose, ma gli neg\u00f2 un potere indipendente. I figli respinsero le sue condizioni, decidendo di portare la guerra in Inghilterra.\nLa forza dei ribelli era nelle Midlands e nel nord e nell'est dell'Inghilterra; il Gran Giustiziere, Riccardo, mise allora l'assedio a Leicester il cuore dei ribelli; la citt\u00e0 fu distrutta da un incendio, ma il castello resistette; allora concord\u00f2 una tregua e si rivolse a nord contro gli scozzesi che tentavano un'invasione; li sconfisse ma dovette concordare una tregua (fino al gennaio 1174) anche con loro, perch\u00e9, il conte di Leicester, Roberto di Beaumont, con dei mercenari fiamminghi era sbarcato nei pressi di Felixstowe, nel Suffolk, nell'ottobre del 1173, e si era unito al conte di Norfolk, Ugo Bigod. L'esercito reale si diresse verso i ribelli e piomb\u00f2 sulle truppe del conte di Leicester, che stava ripiegando verso la sua contea, il conte fu fatto prigioniero con la moglie, mentre al conte di Norfolk fu concessa una tregua sino al maggio 1174, con la promessa che i mercenari fiamminghi fossero rinviati in continente. \nL'inverno serv\u00ec a prepararsi per la battaglia finale, intanto il vescovo di Durham, che si professava ancora lealista aveva prolungato la tregua con gli scozzesi. Il re di Francia, Luigi VII, progettava l'invasione dell'Inghilterra, mentre il vescovo di Durham si schier\u00f2 definitivamente con Enrico il Giovane. In primavera il re di Scozia attacc\u00f2 il nord dell'Inghilterra, conquist\u00f2 alcuni castelli e assedi\u00f2 Carlisle; nelle Midlands un contingente del Leicester, guidato dal conte di Derby, Guglielmo de Ferrers, incendi\u00f2 e saccheggi\u00f2 Nottingham, sconfisse i cittadini di Northampton e fece incursioni nel Northamptonshire e nell'Oxfordshire; infine un gruppo di mercenari fiamminghi sbarc\u00f2 in East Anglia e si un\u00ec al conte di Norfolk, Ugo Bigod, e conquistarono Norwich.\nEnrico II sbarc\u00f2 a Southampton, l'8 luglio 1174, e il 9 si rec\u00f2 sulla tomba di Tommaso Becket, a fare penitenza. Comunque i baroni lealisti del nord, che avevano gi\u00e0 reagito ai primi attacchi dei ribelli si riunirono a Newcastle e si diressero verso Prudhoe, che il re di Scozia, dopo aver devastato la regione aveva messa sotto assedio. Guglielmo I di Scozia tent\u00f2 di ritirarsi ma fu catturato. Enrico II intanto attacc\u00f2 il conte di Norfolk, obbligandolo alla resa, poi si diresse su Northampton, dove i ribelli gli resero omaggio, assieme al re di Scozia, che era stato portato in quella citt\u00e0.\nAlla fine di luglio, Enrico II poteva tornare in Normandia e iniziare l'ultima offensiva. Il re di Francia, Luigi VII, che stava assediando Rouen, si ritir\u00f2 immediatamente.\nEsito e conseguenze.\nLa ribellione era stata repressa:"}
{"id": "2258390", "revid": "1494169", "url": "https://it.wikipedia.org/wiki?curid=2258390", "title": "Alberto Testa", "text": ""}
{"id": "2258393", "revid": "171417", "url": "https://it.wikipedia.org/wiki?curid=2258393", "title": "Duplicazione del DNA", "text": ""}
{"id": "2258398", "revid": "110157", "url": "https://it.wikipedia.org/wiki?curid=2258398", "title": "Rotten Apple", "text": "Rotten Apple \u00e8 il secondo album solista del rapper Lloyd Banks."}
{"id": "2258401", "revid": "120473253", "url": "https://it.wikipedia.org/wiki?curid=2258401", "title": "Alberto Testa (danzatore)", "text": "Biografia.\nVincitore nel 1942 del Concorso dei Teatri Universitari con un atto unico, si laurea lo stesso anno in lettere all'Universit\u00e0 di Torino con una dissertazione sulla danza. Studia danza classica a Torino con Grazioso Cecchetti, figlio di Enrico Cecchetti, perfezionandosi con Susanna Egri. Si esibisce in seguito in alcuni dei principali teatri italiani e stranieri sotto la guida di grandi maestri come L\u00e9onide Massine, Margarete Wallmann e Aurel Milloss, partecipando a numerosi festival come quelli del Maggio Musicale Fiorentino, della Sagra Musicale Umbra, del Festival di Salisburgo ecc.\nAttivo soprattutto come coreografo tra il 1965 e il 1987, cura i balletti per numerosi allestimenti operistici tra i quali \"Giovanna d'Arco al rogo\" (1960), \"La dama di picche\" (1963), \"Turandot\" (1984), \"La traviata\" (1984), \"Tannh\u00e4user\" (1985) etc., ma anche per il teatro di prosa, dove, per il Festival di Todi, cura l'adattamento, la traduzione e la messa in scena di \"La citt\u00e0 che ha per principe un ragazzo\" di Henry de Montherlant, nonch\u00e9 un \"Omaggio a Thornton Wilder\" a Roma nel 1998.\nCrea inoltre le danze per \"Il Gattopardo\" di Luchino Visconti e per numerosi film di Franco Zeffirelli: \"Romeo e Giulietta\" (1967), \"Ges\u00f9 di Nazareth\" (1976), \"La Traviata\" (1982), \"Otello\" (1986), \"Il giovane Toscanini\" (1988).\nHa insegnato Storia della Danza per trent'anni, dal 1963, nell'Accademia Nazionale di Danza di Roma.\n\u00c8 fondatore e direttore artistico del \"Premio Positano\" per l'Arte della Danza, tra i pi\u00f9 antichi e importanti d'Italia, inaugurato nell'agosto del 1969 e successivamente, dal 1979, intitolato alla memoria di L\u00e9onide Massine. \u00c8 presidente dal 1969 del \"Premio Porselli \u201cUna vita per la Danza\u201d\", nonch\u00e9 cofondatore e direttore del Centro Documentazione e Ricerca per la Danza di Torino.\nOrganizzatore di Mostre di grande rilievo (quelle su Sergej Pavlovi\u010d Djagilev e i Balletti Russi al Museo Teatrale alla Scala di Milano e nelle Sale Apollinee del Teatro La Fenice di Venezia, 1972; sul teatro di Maurice Ravel e sul balletto al Teatro alla Scala, sui coniugi Sakharoff a La Versiliana e sul documento e il libro di danza al Teatro Regio di Torino), ha curato anche l'organizzazione dei \"Concerti di Danza\" (1967, 1969, 1970) e di svariate edizioni, a partire dal 1977 fino al 1988, dell'ormai celebre Maratona di Danza al Festival dei Due Mondi di Spoleto, con ripresa nella Piazza del Duomo nel luglio 2001.\nNel 1973 e poi nuovamente nel 1981 e nel 1982 \u00e8 ospite come conferenziere a Teramo in occasione della rassegna \"Abruzzo Danza\" curata da Liliana Merlo. Nell'ottobre 2003 torna nuovamente a Teramo come principale relatore del Convegno Nazionale sulla figura di Liliana Merlo nel primo anniversario della scomparsa. Nel maggio 2006, presso il Ridotto del Teatro Comunale di Firenze, tiene un'importante conferenza per commemorare la figura di Aurel Milloss, tra i maggiori artefici del rinnovamento della danza italiana, nel centenario della nascita.\nDal 1963 su invito di Jia Ruskaja, allora direttrice dell'Accademia nazionale di Danza in Roma, ricopre l'incarico di docente di Storia della danza per un trentennio.\nStorico e critico di balletto, sin dalla fondazione, del quotidiano \"La Repubblica\", ha collaborato per le voci riguardanti la danza e il balletto con le principali enciclopedie e dizionari italiani e stranieri (\"Enciclopedia dello Spettacolo\", \"Treccani\", \"Larousse\"). Ha pubblicato articoli e saggi su programmi di sala e riviste specializzate (\"Balletto Oggi\", \"Danza &amp; Danza\", \"Tutto Danza\", \"Cor\u00e9ographie\"), autore di numerose pubblicazioni sull'argomento e in pi\u00f9 d'una occasione con la Casa Editrice Di Giacomo, con la quale ha pubblicato nel 2003 le sue \"Lezioni di Storia della Danza\". Presidente di giuria e direttore artistico dei Concorsi internazionali di Danza di Perugia e di Caltanissetta. Fa parte della Commissione dello spettacolo presso il Ministero per i Beni e le Attivit\u00e0 Culturali nella sezione Danza.\nTra i vari riconoscimenti, il \"Premio Gino Tani\" per la critica di danza nel 1991, la \"Targa d'Argento\" del Presidente della Repubblica nel 2002 e il \"Premio Guido Lauri\" alla carriera nel 2011.\nFra il 2015 e il 2019, il suo biografo Mauro Di Rosa realizza \u2013 assieme a lui \u2013 la sua biografia, in un volume dal titolo \"La Pavana della memoria. Storie, racconti, ricordi di una vita a passo di danza\". Nel 2019, il suo biografo realizza la sua bibliografia parziale e \"La Pavana della memoria. Alberto Testa si racconta\", una web-serie costituita da 13 episodi-intervista (in ognuno dei quali Alberto Testa racconta, tramite le interviste del suo biografo, un aspetto della sua vita). \nDopo alcuni mesi di malattia, \u00e8 morto il 4 ottobre 2019."}
{"id": "2258413", "revid": "1543377", "url": "https://it.wikipedia.org/wiki?curid=2258413", "title": "Critica biblica", "text": "La critica biblica indica quei metodi di studio della Bibbia che abbracciano due distinte prospettive: la preoccupazione di evitare i dogmi e i pregiudizi attraverso un approccio aconfessionale e basato sulla ragione e la ricostruzione della storia secondo la comprensione contemporanea. La critica biblica utilizza la grammatica, la struttura, lo sviluppo e le relazioni della lingua per identificare quelle caratteristiche come la struttura letteraria della Bibbia, il suo genere letterario, il suo contesto, il suo significato, i suoi autori e la sua origine.\nLa critica biblica comprende un ampio spettro di approcci e questioni entro quattro principali metodologie contemporanee: la critica testuale o ecdotica, la critica delle fonti, la critica delle forme e la critica letteraria. La critica testuale esamina il testo e i suoi manoscritti per identificare il contenuto originario. La critica delle fonti ricerca e confronta i testi per evidenziare le fonti originarie. La critica delle forme identifica brevi passaggi del testo e prova a ricostruirne la collocazione originaria. Queste tre metodologie sono eminentemente storiche e indagano il testo prima della sua elaborazione. Invece la critica letteraria si concentra sulla struttura letteraria, sullo scopo dell'autore, sulla reazione del lettore di fronte al testo attraverso i metodi della critica retorica, della critica canonica e della critica narrativa. \nLa critica biblica nacque come un aspetto della cultura moderna in Occidente. Alcuni studiosi pretendono di trovarne le radici nella riforma protestante, ma la maggior parte le individua invece nell'illuminismo tedesco. Il pietismo tedesco ebbe un ruolo nel suo sviluppo, cos\u00ec come il deismo inglese, entrambi influenzati dal razionalismo e dagli studi protestanti. L'Illuminismo e il suo scetticismo nei confronti dell'autorit\u00e0 della Bibbia e della Chiesa accesero questioni riguardanti le basi storiche per la vita di Ges\u00f9 Cristo, separandole dalle tradizionali risposte teologiche. Questa ricerca per il \"Ges\u00f9 storico\" incominci\u00f2 nelle prime fasi della critica biblica, riappar\u00ec nel XIX secolo e ancora nel XX, rimanendo uno dei maggiori campi di indagine della critica biblica per oltre 200 anni.\nNella seconda met\u00e0 del XX secolo e nel XXI secolo la critica biblica \u00e8 stata influenzata da un'ampia gamma di altre discipline accademiche e prospettive teoriche, che ne hanno mutato l'approccio primitivo che era soprattutto storico a un approccio multidisciplinare, aprendosi all'orientalistica, la psicologia, l'antropologia e la sociologia.\nStoria.\nSia la critica dell'Antico Testamento che quella del Nuovo Testamento sono nate dal razionalismo del XVII e del XVIII secolo e si sono sviluppate nel contesto dell'approccio scientifico alle discipline umanistiche (specialmente la storia) creatosi nel XIX secolo. Gli studi dell'Antico e del Nuovo Testamento erano spesso indipendenti l'uno dall'altro, principalmente a causa della difficolt\u00e0 per un singolo studioso di avere una conoscenza sufficiente delle molte lingue richieste o delle condizioni culturali dei vari periodi in cui i testi furono scritti.\nAntico Testamento.\nLa moderna esegesi biblica nacque con i filosofi e i teologi del XVII secolo - Thomas Hobbes, Baruch Spinoza, Richard Simon ed altri - che iniziarono a fare domande sull'origine dei testi biblici, specialmente sul Pentateuco (i primi cinque libri dell'Antico Testamento: Genesi, Esodo, Levitico, Numeri e Deuteronomio). In particolare si chiesero chi avesse scritto questi libri: secondo la tradizione il loro autore sarebbe stato Mos\u00e8, ma i critici trovarono contraddizioni e inconsistenze nel testo che ne rendevano improbabile la paternit\u00e0 mosaica. Nel XVIII secolo, Jean Astruc, un medico francese, decise di confutare queste critiche: prendendo in prestito i metodi di critica testuale della letteratura greca e latina, scopr\u00ec quelli che consider\u00f2 due distinti documenti nella Genesi, scritti da Mos\u00e8 e poi condensati da autori successivi in un unico documento, generando quindi quelle incongruenze e contraddizioni notate da Hobbes e Spinoza.\nI metodi di Astruc furono adottati dagli studiosi tedeschi che, nel corso del secolo successivo, li raffinarono e li utilizzarono per indagare la Bibbia. Entro la met\u00e0 del secolo, il consenso voleva che il Pentateuco contenesse quattro fonti originali, differenti da quelle di Astruc, che non erano opera di Mos\u00e8, e che i libri di Giosu\u00e8, dei Giudici, di Samuele e dei Re erano un'unica storia di Israele nota come \"Storia deuteronomica\" in quanto collegata al Deuteronomio. L'esegesi biblica tedesca del XIX secolo raggiunse il suo apice con due libri di Julius Wellhausen, \"Fonti del Pentateuco\" e il successivo e ancor pi\u00f9 influente \"Prolegomeni alla Storia di Israele\". Wellhausen riassunse e distill\u00f2 i risultati del precedente secolo di studi nella versione definitiva dell'ipotesi documentale, affermando che il Pentateuco era formato da documenti distinti, fino a quattro diversi, nessuno dei quali composti prima del X secolo a.C., combinati da uno scriba nella loro forma presente al pi\u00f9 tardi nel V secolo a.C.\nLe ipotesi di Wellhausen ebbero una influenza immensa, ma furono altrettanto controverse, specie tra credenti cristiani ed ebrei, che giudicarono il loro orientamento eminentemente secolare come una sfida alla fede. Studi successivi corressero Wellhausen e ammorbidirono l'iniziale accoglienza ostile dei critici religiosi. Hermann Gunkel e Martin Noth svilupparono la storia della tradizione, la teoria che i testi biblici, anche se composti dopo il X secolo, fossero basati su tradizioni orali precedenti e che quindi contenessero memorie accurate degli eventi descritti. L'archeologia biblica sviluppata da William Foxwell Albright sembr\u00f2 dare sostegno alla stessa conclusione, confermando con prove archeologiche alcune storie della Bibbia, in particolare quelle risalenti all'et\u00e0 dei patriarchi, all'esodo, alla conquista di Canaan. Alla fine del XX secolo il Vaticano aveva ribaltato la sua iniziale condanna dell'esegesi biblica, giungendo sino a consigliarla agli studiosi cattolici.\nA met\u00e0 del XX secolo il consenso scientifico riteneva l'ipotesi documentale essenzialmente corretta e che, al contempo, la Bibbia contenesse tradizioni genuine riguardo Abramo, Mos\u00e8 e la storia israelita successiva. Tutto questo inizi\u00f2 a cambiare negli anni 1960, quando John Van Seters, Thomas Thompson e William Dever misero in discussione, e demolirono, l'idea di Albright che l'archeologia avesse convalidato la Genesi e l'Esodo; ancora Van Seters, Roger Norman Whybray, Rolf Rendtorff e altri misero in discussione e abbandonarono l'ipotesi documentale, proponendo al suo posto nuove teorie basate su modelli frammentari di composizione. Negli ultimi decenni del secolo i minimalisti biblici giunsero fino a proporre che la Bibbia fosse un prodotto interamente romanzesco databile agli ultimi secoli prima di Cristo, senza il minimo valore storico; il minimalismo biblico resta una posizione minoritaria, ma la natura e il campo di interesse dell'esegesi delle fonti sono ancora una volta, all'inizio del XXI secolo, oggetto di dibattito accesso.\nNuovo Testamento.\nIl precursore nel campo dell'esegesi del Nuovo Testamento \u00e8 Hermann Samuel Reimarus (1694-1768), che vi applic\u00f2 la metodologia degli studi filologici su testi greci e latini e si convinse che molto poco di quanto vi era raccontato poteva essere accettato come incontrovertibilmente vero. Le conclusioni di Reimarus trovarono riscontro nel razionalismo degli intellettuali del XVIII secolo, ma erano profondamente problematiche per i credenti suoi contemporanei. Nel XIX secolo studi importanti furono portati avanti da David Strauss, Ernst Renan, Wilhelm Bousset, Johannes Weiss, Albert Schweitzer e altri, tutti interessati ad investigare il \u00abGes\u00f9 storico\u00bb all'interno delle narrazioni evangeliche.\nHeinrich Julius Holtzmann fu importante in un altro campo di indagine: fu lui, infatti, a fondare la cronologia della composizione dei vari libri del Nuovo Testamento che form\u00f2 la base dei successivi studi in questo campo, oltre che a formulare la teoria delle due fonti, l'ipotesi che i vangeli secondo Matteo e Luca si basavano sul vangelo secondo Marco e su di un ipotetico documento detto \"Fonte Q\". Entro la prima met\u00e0 del XX secolo, una nuova generazione di studiosi, tra cui Karl Barth e Rudolf Bultmann in Germania e Roy Harrisville negli Stati Uniti, giunsero alla conclusione che la ricerca del Ges\u00f9 storico fosse giunta ad un vicolo cieco; Barth e Bultmann accettarono il fatto che poco si potesse dire con certezza del Ges\u00f9 storico, concentrandosi invece sul \"kerygma\", il \"messaggio\", del Nuovo Testamento. Le questioni che studiarono concernevano l'identificazione del messaggio centrale di Ges\u00f9 e di come si ponesse in relazione all'ebraismo, e come quel messaggio si rivolgesse al mondo contemporaneo.\nLa scoperta dei Rotoli del Mar Morto nel 1948 ha rivitalizzato l'interesse nei possibili contributi che l'archeologia pu\u00f2 offrire alla comprensione del Nuovo Testamento. Joachim Jeremias e Charles Harold Dodd hanno pubblicato studi linguistici che tentano di identificare strati all'interno dei vangeli riconducibili a Ges\u00f9, agli autori e alla Chiesa delle origini; Burton Mack e John Dominic Crossan hanno inserito Ges\u00f9 nel sostrato culturale della Giudea del I secolo; gli studiosi del \"Jesus Seminar\" hanno studiato i singoli tropi dei vangeli per giungere ad un consenso su cosa possa e non possa essere accettato come storico.\nL'esegesi del Nuovo Testamento contemporanea continua a seguire la tendenza sintetizzatrice impostata durante la seconda met\u00e0 del XX secolo. C'\u00e8 ancora un forte interesse a recuperare il \"Ges\u00f9 storico\", ma l'impostazione della ricerca \u00e8 orientata alla giudaicit\u00e0 di Ges\u00f9 (Bruce Chilton, G\u00e9za Vermes e altri) e alla sua formazione a partire dalle correnti politico-religiose della Palestina del I secolo (Marcus Borg).\nMetodi.\nEcdotica.\nL'ecdotica o \"critica testuale\" \u00e8 l'analisi del testo per identificare la sua provenienza o per ricostruire la sua storia. Si basa sul fatto che errori sono inevitabilmente introdotti nel testo mentre generazioni di scribi riproducono l'uno i manoscritti dell'altro. Gli errori tendono a formare \"famiglie\" di manoscritti: lo scriba A introduce errori che non sono presenti nel manoscritto dello scriba B, e col tempo le \"famiglie\" dei testi che discendono da A e B divergono sempre di pi\u00f9 mano a mano che altri errori sono introdotti da scribi successivi. L'ecdotica studia le differenze tra queste famiglie per mettere insieme una buona ricostruzione dell'originale; pi\u00f9 copie sono sopravvissute, maggiore \u00e8 l'accuratezza con la quale si possono dedurre informazioni sul testo originale e sulle famiglie che ne discendono.\nL'ecdotica \u00e8 una disciplina rigorosamente obbiettiva che usa diverse metodi specialistici, tra cui l'eclettismo, la stemmatica e la cladistica; per scegliere tra diverse \"lezioni\" (varianti) nei manoscritti, sono stati introdotti diversi principi, tra cui il \"Lectio difficilior potior\", \u00abla lezione pi\u00f9 difficile \u00e8 quella da preferire\u00bb. Ci\u00f2 nondimeno, rimangono forti elementi di soggettivit\u00e0, aree in cui lo studioso deve scegliere la propria lezione sulla base del suo giudizio o del buon senso; ad esempio, Amos 6.12 dice \u00abSi ara forse con i buoi?\u00bb, con la risposta che dovrebbe essere \"s\u00ec\" ma che dal contesto deve essere \"no\": allora la lezione che si d\u00e0 normalmente \u00e8 quella emendata \u00abSi ara forse il mare con i buoi?\u00bb. Tale emendamento si basa sul testo considerato corrotto, ma non di meno \u00e8 una questione di scelta.\nCritica delle fonti.\nLa critica delle fonti \u00e8 la ricerca delle fonti originali dietro un certo testo biblico. Pu\u00f2 essere fatta risalire al sacerdote francese del XVII secolo Richard Simon, e il suo pi\u00f9 influente prodotto \u00e8 il \"Prolegomena zur Geschichte Israels\" di Julius Wellhausen (1878), la cui \u00abprofondit\u00e0 e chiarezza di espressione hanno lasciato il loro segno indelebile nei moderni studi biblici\u00bb.\nUn esempio di critica delle fonti \u00e8 il problema dei sinottici. Gli studiosi hanno notato che i tre vangeli sinottici (\"Vangelo secondo Luca\", \"Vangelo secondo Marco\" e \"Vangelo secondo Matteo\") sono molto simili, talvolta identici. La principale teoria che spiega le uguaglianze \u00e8 la teoria delle due fonti, la quale suggerisce che \"Marco\" sia stato il primo vangelo ad essere scritto, che sia probabilmente basato su di una combinazione di materiale orale e scritto precedente. \"Matteo\" e \"Luca\" sarebbero stati scritti successivamente e si sarebbero basati primariamente su due fonti differenti: \"Marco\" e una raccolta scritta di detti di Ges\u00f9, che gli studiosi chiamano \"fonte Q\". Quest'ultimo documento \u00e8 andato perduto, ma almeno parte del suo materiale pu\u00f2 essere ricostruito indirettamente, attraverso il materiale comune a \"Luca\" e \"Matteo\" ma mancante in \"Marco\". Oltre a \"Marco\" e \"Q\", gli autori di \"Luca\" e \"Matteo\" fecero uso di altre fonti, che sarebbero l'origine del materiale peculiare di ciascuno dei due.\nCritica delle forme e storia della tradizione.\nLa Critica delle forme divide la Bibbia in sezioni (pericopi e storie) che sono analizzate e categorizzate per genere (prosa o versi, lettere, leggi, archivi giudiziari, inni di guerra, lamentazioni, eccetera); essa ricostruisce l'ambientazione in cui \u00e8 stata composta e, principalmente, quella in cui \u00e8 stata utilizzata.\nLa Storia della tradizione \u00e8 un aspetto specifico della critica delle forme che ha lo scopo di tracciare la via attraverso la quale la pericope \u00e8 entrata nelle grandi unit\u00e0 del canone biblico, con particolare interesse per la transizione dalla tradizione orale alla forma scritta. La credenza nella priorit\u00e0, stabilit\u00e0, e persino nella possibilit\u00e0 di rilevare le tradizioni orali \u00e8 ora talmente messa in discussione che la storia della tradizione \u00e8 divenuta quasi inutile, ma la critica delle forme continua ad essere una metodologia percorribile negli studi biblici.\nStoria della redazione.\nLa Storia della redazione studia \u00abla collezione, la disposizione, l'arrangiamento e la modifica delle fonti\u00bb ed \u00e8 frequentemente utilizzata per ricostruire la comunit\u00e0 cui apparteneva l'autore del testo e i suoi scopi. Si basa sulla comparazione delle differenze tra manoscritti e i loro significati teologici.\nCritica canonica.\nAssociata particolarmente con il nome di Brevard Childs, che ha prodotto un'ampia letteratura sull'argomento, la critica canonica \u00e8 \u00abun'indagine della forma finale di un testo nella sua totalit\u00e0, come del processo che porta ad essa\u00bb. L\u00ec dove l'esegesi precedente indagava sull'origine, la struttura e la storia del testo, la critica canonica si occupa del significato del testo, sia per la comunit\u00e0 che lo utilizz\u00f2, sia nel contesto del pi\u00f9 ampio canone di cui il testo forma una parte.\nL'esegesi canonica si distingue da quella scientifica, o accademica o storico-critica, perch\u00e9 pone l'attenzione primaria sul servizio che il testo ha reso alla comunit\u00e0 originaria o alle generazioni successive, e si basa sulla \"lectio divina\" che \u00e8 una esegesi \"spirituale\", o \"allegorica\", quella cio\u00e8 dei Padri."}
{"id": "2258416", "revid": "584834", "url": "https://it.wikipedia.org/wiki?curid=2258416", "title": "Aeroporto di Poggio Renatico", "text": ""}
{"id": "2258420", "revid": "1538224", "url": "https://it.wikipedia.org/wiki?curid=2258420", "title": "Ermanno Capelli (autore)", "text": "Biografia.\nSi avvicina alla scrittura giovanissimo. All'et\u00e0 di 14 anni getta i semi per i suoi primi romanzi.\nInizia a scrivere testi di canzoni nel 1970.\nAutore di canzoni.\nDal 1972 al 1976 collabora e scrive testi per il Maestro Pino Panetta\nNel 1973 vengono pubblicate le sue prime canzoni. Fra queste \"Trovarti mai, parlarti mai\" (versione italiana del brano \"I want cry anymore\" di Tony Bennett) incisa dalla cantante svizzera Anita Traversi (soprannominata all'epoca \"La Mina della Svizzera Italiana\") all'interno del suo album \"American Golden Hits\" e \"Gli occhi ai limiti del cuore\" (versione italiana del brano \"My Maria\" di B. W. Stevenson) incisa dalla cantante Tihm sul Lato B del suo 45 giri \"Canto\" (PDU) e all'interno dell'album del 1973 che porta il suo stesso nome.\nNel 1974 Ermanno \u00e8 autore degli adattamenti italiani dei testi di 7 brani nell'album dell'israeliano Uri Geller omonimo, stampato dalla casa discografica Polydor.\nLo stesso anno prende parte come autore al Festival di Sanremo 1974 con 2 canzoni: \"La donna quando pensa\" (con musica di Mauro Galati) cantata da Paola Musiani e \"Ah! L'amore\" (scritta con Ciro Sebastianelli, Ettore Lombardi e Hans van Hemert) interpretata dal duo olandese Mouth &amp; MacNeal (composto da Willem Duyn, in arte Big Mouth, e da Sjoukje Lucie van't Spijker, in arte Maggie MacNeal).\nIl disco di quest'ultima canzone \u00e8 stato stampato nell'esecuzione di Mouth &amp; MacNeal in vari paesi europei (Italia, Olanda, Francia, Belgio, Germania - in lingua tedesca) ed ha ottenuto un ottimo successo in tutta Europa raggiungendo le vette delle classifiche di vendita, mentre in Argentina il brano \u00e8 stato registrato in lingua spagnola (\"Oh, el amor\") dal duo Barbara y Dick.\nSempre nel 1974, Ermanno scrive per Maurizio Arcieri il testo italiano della canzone \"Stagioni fuori tempo\" (cover di \"Le moribond\" di Jacques Brel), stampata sul 45 giri omonimo e nell'album \"Maurizio\" (1975, etichetta: Polydor).\nNell'autunno 1974, la celebre cantante Mina esce sul mercato con un doppio album, \"Baby Gate &amp; Mina\u00ae\" (primo doppio LP dell'artista ad arrivare in testa alla classifica settimanale dei 33 giri; a fine 1975 sar\u00e0 14\u00b0 tra i pi\u00f9 venduti), rieditato in seguito in 2 album distinti e separati: \"Baby Gate\" e \"Mina\u00ae\". Sia la prima versione accorpata, sia l'album \"Mina\u00ae\" contengono la canzone \"Nuur\" scritta da Ermanno Capelli ed Osvaldo Miccich\u00e8. \nLa cantante sceglie proprio questa canzone come brano di lancio per l'album. Vengono infatti stampati un promo per juke-box (PDU PA JB 134) ed un altro singolo promozionale (PDU/Fono Film PA CI 130) entrambi contenenti \"\"Nuur\".\" La canzone, che si propone come uno dei primi esempi di World music in Italia, viene registrata da Mina anche in francese \"(\"Lumi\u00e8re\")\", pubblicata nella raccolta \"Mina\" (1975, PDU/Path\u00e9 C066 14214) per il mercato transalpino; e in spagnolo, mantenendo il titolo originale, ma senza pubblicarla. Entrambe le versioni vengono rimasterizzate e compariranno nel 2011 rispettivamente in \"Je suis Mina\" e \"Yo soy Mina\".\nNel 1975 Ermanno Capelli firma i testi di 3 canzoni all'interno dell'album omonimo del gruppo musicale La Quinta Faccia: \"Strano uomo\", \"Tonight\" e \"School girl\".\nSempre nel 1975 comincia la proficua collaborazione con Mino Reitano: vengono pubblicati i 45 giri delle canzoni \"Terre lontane\" (che Ermanno scrive con Bruno Longhi, Franco Reitano e lo stesso Mino), presentata alla XI Mostra Internazionale di Musica Leggera di Venezia, ed \"...E se ti voglio\" (testo di Ermanno Capelli e musica di Guido Maria Ferilli), 3\u00aa classificata ad Un Disco per l'Estate 1975.\nIn seguito Ermanno scriver\u00e0 tanti altri testi per Mino Reitano, fra cui \"Tu, dolcemente\" (1976), firmata con Mike Bongiorno e Ludovico Peregrini, \"Innocente tu\" e \"Ora c'\u00e8 Patrizia\" (1977), che Mino dedic\u00f2 alla moglie, e \"Piccola donna\" (1978).\nIl 1975 \u00e8 anche l'anno in cui la storia di Ermanno Capelli incontra la storia dei Flora Fauna &amp; Cemento, gruppo musicale nato da un'idea di Mario Lavezzi e cresciuto sotto l'ala protettiva di Mogol e Lucio Battisti. Escono appunto, per la casa discografica CBS, un 45 giri contenente \"Eri bella\" (testo di Capelli, musica di Bruno Longhi) e \"Sensazione notte\" (testo di Capelli, musica di Roberto Valli e Bruno Longhi) e l'album \"Disamore\" che, oltre alle 2 canzoni citate, ne conta altre 8 tutte firmate da Ermanno. Fra queste: \"Il benpensante\", scritta da Capelli, Mario Lavezzi e Bruno Longhi, e \"Il re del rock\", in cui Ermanno ha modo di scrivere il testo a quattro mani con il cantautore genovese Bruno Lauzi.\nNel 1976 la band passa alla Fonit Cetra e pubblica i suoi ultimi 2 45 giri prima dello scioglimento: il primo contiene \"Visionario no\" (gi\u00e0 uscita precedentemente nell'album \"Disamore\") e \"L'orizzonte\", ed il secondo \"Io sono mia\" e \"Mia dolce amante\"; tutte scritte da Ermanno Capelli e Bruno Longhi.\nSempre nel 1976, Ermanno \u00e8 autore dei versi della canzone \"Come una cenerentola\", tema principale della colonna sonora del film \"Culastrisce Nobile Veneziano\" di Flavio Mogherini, con musica di Detto Mariano, interpretato da Claudia Mori e Marcello Mastroianni, che sono inoltre gli attori protagonisti del film.\nPer Claudia Mori Ermanno scrive anche i testi delle canzoni \"L'amore di ieri\" (con musica di Bruno Longhi), \"La montagna\" (con musica della stessa Claudia)\".\"\nNel 1976 esce l'album \"Singolare\" di Mina in cui la cantante cremonese incide una propria versione della canzone \"Terre lontane\", scritta da Ermanno con Bruno Longhi, Franco e Mino Reitano e gi\u00e0 interpretata dallo stesso Mino.\nAltra collaborazione iniziata in quel periodo \u00e8 quella con i Camaleonti, per cui scrive i testi di 7 delle 8 canzoni presenti nell'album \"Che aereo stupendo...la speranza\" (CBS, 1976), la canzone \"Tra amici\" contenuta nel 45 giri omonimo (1976) e nell'album \"Camaleonti in vendita\" (1977, etichetta discografica Camaleo) e \"Vivo di musica\", inserita in varie raccolte del gruppo fra cui il CD \"\"Applausi\".\"\nNel 1976 Ermanno partecipa come autore al Cantagiro con la canzone \"Un volo\" interpretata da Mauro Galati, anche autore della parte musicale.\nDurante la propria carriera prende parte, sempre in veste di autore, anche al Festivalbar.\nDal 1976 al 1979 Ermanno stabilisce un sodalizio con Walter Zabai. Insieme i due scrivono diverse canzoni tra cui \"Elvis\" per Cristine Ren\u00e0 (1977, Durium) e \"Se\" per Paola Musiani (1978, Bella Records).\nSempre nel 1976 si concretizza la collaborazione col cantautore Ciro Sebastianelli. Fra le canzoni scritte assieme ed interpretate dallo stesso Sebastianelli vi sono: \"Vattenne\", il rispettivo Lato B \"Ti vestivi di stelle\" e \"Lasciati andare\".\nNel gennaio 1977 esce il 45 giri \"Un giorno, cent'anni\" dei Dik Dik. La canzone, composta da Ermanno Capelli, Roberto Soffici e Gian Pieretti, viene inserita anche nell'album \"Amico\" (1978, Ri-Fi Record). \nTorna inoltre a scrivere per il gruppo musicale La Quinta Faccia prodotto dalla Universal International Music e realizza insieme all'autore delle musiche e degli arrangiamenti Pino Panetta, i testi per 7 delle 12 canzoni contenute nell'album \"Piccola Luisa\" (1977), la title-track., uscita anche su supporto a 45 giri,rimane nelle classifiche della Hit Parade al 5\u00ba posto per due mesi.\nNel 1977 scrive per Nicola Di Bari il testo della canzone \"Lei, mia\", stampata su dischi Carosello; e scrive per il cantante francese Antoine il testo de \"Il maschio oggetto\" (versione italiana di \"Bord \u00c0 Bord \u00c0 Bora Bora\", con musica di Jean-Daniel Mercier).\nNel 1979 Ermanno scrive per la cantante Giovanna la canzone \"Matta\" (Lato B de \"Il mio Ex\").\nNel 1980 collabora con l'autore e cantautore Ninni Carucci e scrive per lui i versi della canzone \"Aprimi\" e, per il mercato francese, di \"\"Apprends Moi A T'aimer\".\"\nQuando l'8 dicembre 1980 John Lennon viene ucciso, Ermanno scrive le parole della canzone \"Addio Beatles\" che, dopo essere stata musicata da Clara Serina e Paradiso Gilioli ed arrangiata da Riccardo Zara, nel 1981 sar\u00e0 affidata alla voce della cantante Tiziana Rivale a quei tempi nota con il nome d'arte di Tiziana Ciao.\nNel 2013 sar\u00e0 stampato su etichetta 3F un cofanetto de I Cavalieri dei Re (Riccardo Zara, Clara Serina, Guiomar Serina, Jonathan Zara) dal titolo \"Tesori nascosti\" contenente fra l'altro un riarrangiamento di questa canzone usufruendo della traccia vocale originale di Tiziana Rivale e dei cori originali di Riccardo Zara e Clara Serina.\nNel 1981 Ermanno Capelli scrive varie canzoni per Tony Dallara (uscite su 45 giri), fra cui \"Poesia sui fiori\",\"Lei nell'anima\" in collaborazione con il musicista e autore delle musiche Pino Panetta,prodotte da Euro Music Corporation. \"Amada mia\" d\u00e0 anche il titolo all'album omonimo dell'artista.\nNel 1986 esce, per la casa discografica Tanga Label, il 45 giri (e relativo disco mix) di genere italo-disco, \"Make me crash\", interpretato da Franco Tozzi, qui chiamato semplicemente Tozzi. Il brano \u00e8 firmato da Ermanno Capelli e dallo stesso Franco.\nLa canzone \"Make me crash\" di Tozzi sar\u00e0 ristampata in CD e vinile Maxi-Single nel 1999 dall'etichetta tedesca ZYX Music, all'interno della collana \"Golden-Dance-Classics\".\nNel 1987 Capelli scrive per l'album \"Mel\u00f3\" dei Matia Bazar il testo \"Oggi \u00e8 gi\u00e0 domani... intorno a mezzanotte\", adattamento del brano di matrice jazz \"Round midnight\" di Thelonious Monk.\nDurante la propria carriera elabora inoltre diverse altre traduzioni / adattamenti di canzoni di successo mondiale, come \"Don't let me down\", \"Ticket to ride\", \"Come together\" dei Beatles, \"Eye in the sky\" degli Alan Parson Project, \"In the air tonight\" e altri brani celebri di Phill Collins.\nNel 2008 la cantante e showgirl Elisabetta Viviani incide nel suo album \"Panta Rei\" una versione del brano \"Tea for two\" (tratto dal musical \"No, no, Nanette\" che la Viviani ha interpretato come attrice nello sceneggiato omonimo RAI del 1974), riadattata in italiano da Ermanno Capelli col titolo \"T\u00e8 per due\".\nNel 2014 esce il singolo digitale \"Cuore a cuore\" di Alfio Cantarella e Daniela Cavallaro, con testo di Ermanno Capelli; musica, arrangiamento e produzione artistica di Riccardo Lasero.\nNel 2016 scrive per Franco Tozzi il testo della canzone \"Uomo stupido\" (con musica ed arrangiamento di Riccardo Lasero / edizioni musicali: Capogiro Music Publishing), proposta ma non ammessa in gara al 67\u00ba Festival di Sanremo 2017 e rimasta inedita fino all'aprile 2018, quando il cantante la presenta per la prima volta al pubblico durante la trasmissione televisiva MilleVoci.\nNel luglio 2018 esce su tutte le piattaforme digitali il nuovo singolo di Franco Tozzi, \"Anna Anna\", con testo di Ermanno Capelli, musica di Riccardo Lasero e Manuel Marzano. Produzione di Ermanno Capelli e Riccardo Lasero. Arrangiamento di Riccardo Lasero. Il brano permane per oltre 2 settimane nella parte alta delle classifiche di vendita di Google Play. Miglior piazzamento: 11\u00ba posto nella classifica dei brani Pop pi\u00f9 venduti e 12\u00ba posto nella classifica generale dei singoli, in data 6 agosto 2018.\nIl 30 ottobre 2018 viene pubblicato il singolo della canzone \"Buongiorno Italia\" (testo di Ermanno Capelli e Riccardo Lasero; musica di Riccardo Lasero e Manuel Marzano), sigla della trasmissione radiofonica omonima condotta dalla speaker Gabriela Malusa sull'emittente argentina La Tecno FM 88.3, interpretata da Riccardo Lasero, Manuel Marzano e Voci dall'Italia. La canzone, che vede fra l'altro una brevissima partecipazione vocale parlata anche dello stesso Ermanno Capelli, raggiunge in data 4 novembre 2018 il 40\u00ba posto nella classifica dei brani Pop pi\u00f9 venduti sulla piattaforma digitale Google Play.\nIl 7 febbraio 2019 esce il singolo \"I pazzi siete voi\" interpretato da Franco Tozzi, con testo di Ermanno Capelli e musica di Riccardo Lasero e Manuel Marzano. La canzone \u00e8 stata precedentemente proposta per il 69\u00ba Festival di Sanremo 2019 ma non ammessa alla gara. Ci\u00f2 nonostante, in data 12 febbraio 2019, raggiunge il 1\u00ba posto nella classifica dei brani Rock pi\u00f9 venduti su Google Play ed il 34\u00ba posto della classifica generale dei singoli pi\u00f9 venduti, sul medesimo digital store.\nSigle televisive e canzoni per bambini.\nErmanno Capelli ha scritto con Franco e Mino Reitano la canzone \"Ciao amico\" che per 8 anni, dal 1976 al 1984, nell'interpretazione del Piccolo Coro dell'Antoniano di Bologna diretto da Mariele Ventre, \u00e8 stata la sigla ufficiale dello Zecchino d'Oro, il festival internazionale di canzoni per bambini in onda su Rai 1. Per questo l'autore ha ricevuto anche una pergamena al merito. \nTale sigla \u00e8 stata ripresa anche nell'edizione 2012 della trasmissione, cantata in quell'occasione dai presentatori Pino Insegno e Veronica Maya.\nNel 1987 Ermanno Capelli scrive con Luigi Albertelli, Franca Poli ed Elisabetta Paselli la canzone \"Dolce Lassie\" (cantata da una ragazzina di nome Giorgia), sigla della serie televisiva Lassie utilizzata per tutte le repliche successive della serie e per la seconda serie trasmessa in Italia sempre dal titolo Lassie.\nFra le altre canzoni per bambini con testi di Ermanno Capelli: \"Non ti arrabbiare pap\u00e0\", scritta su musica di Paolo Zavallone (El Pasador) e Celso Valli, e cantata da Cristina Zavallone all'Ambrogino D'Oro 1982, e \"Il ballo del pinguino\" (1984) che vede impegnati gli stessi autori e la stessa interprete.\nProduttore.\nNel 1976 Ermanno Capelli intraprende anche l'attivit\u00e0 di produttore discografico. Lo fa dapprima producendo l'esordio nei panni di cantautore di Mauro Galati con cui aveva gi\u00e0 scritto svariate canzoni in precedenza, come \"La donna quando pensa\" (Paola Musiani, Sanremo '74).\nProduce quindi il 45 giri di Galati \"Il sogno\" (sul Lato B, \"Un volo\";canzone presentata al Cantagiro) per l'etichetta Ri-Fi; seguito nel 1977 dal 45 giri \"E vorrei\" (sul Lato B, \"Chiara\") stampato dalla medesima casa discografica.\nNel 1977 eredita da Mogol, Lucio Battisti e Mario Lavezzi la produzione del gruppo musicale Flora Fauna &amp; Cemento. Produce assieme a Bruno Longhi il 45 giri \"Io sono mia / Mia dolce amante\" (Cetra, SP 1652).\nNel 1979 produce assieme a Depsa il 45 giri \"Elisabetta / Comunque sia una donna\" (Durium, Ld AI 8061) di Carlo Lena, gi\u00e0 tastierista de La Strana Societ\u00e0. Tutte e due le canzoni sono inoltre state composte da Ermanno Capelli con lo stesso Lena.\nNel 1986 produce assieme a Francesco Reitano il 45 giri e disco mix \"Make me crash\" di Tozzi (Tanga Label, TL 017), brano di genere italo-disco, anche ristampato nel 1999 in formato CD e vinile Maxi-Single dall'etichetta tedesca ZYX Music, all'interno della collana \"Golden-Dance-Classics\".\nSempre in ambito dance, nel 1986 Ermanno Capelli produce anche il disco mix 12\" \"Top model\" della cantante Biba (su etichetta OUT, OUT 3065 - distribuito da Discomagic). Nel 1987 il disco esce anche in Venezuela (su etichetta Sonografica, 600.015-M) e negli anni entra a far parte dei brani simbolo della dance italiana anni '80, tanto da essere ridistribuito nel 2010 in duplice versione dalla casa discografica tedesca ZYX Music (in tutta Europa) ed essere inserito in numerose compilations: \"Disco Report\" (1987 - Venezuela - Sonografica, 220002-L), \"Italo Disco The Lost Tracks Vol.1\" (2001 - Paesi Bassi - Phantom Records, PR - 773920/Z), \"I Love Disco Diamonds Collection Vol. 42\" (2006 - Spagna - Blanco y Negro, MXCD 1678), \"ZYX Italo Disco 12\" Hits Vol. 4 (Greatest Hits &amp; B-Side Rarities)\" (2017 - Europa - ZYX Music, ZYX 82897-2).\nNel 2018 e nel 2019 \u00e8 produttore con Riccardo Lasero dei singoli di Franco Tozzi, \"Anna Anna\" e \"I pazzi siete voi\".\nDal 1982 in poi, Ermanno Capelli sposa l'attivit\u00e0 di produttore con quella del talent scout. Produce infatti parecchi lavori di artisti all'epoca non ancora conosciutissimi, dando loro la possibilit\u00e0 di entrare nell'ambiente discografico.\nFra questi: \nScrittore.\nNel 1986 pubblica il suo primo romanzo dal titolo \"\u201cIdea fissa\u201d\" (Edizioni Grafiche Sipiel - Milano).\nNel 1991 le Edizioni VIP di Vigevano pubblicano una sua raccolta di racconti dal titolo \"L'amore addosso\". \nNel 2010 \u00e8 uscito il romanzo \"Yo Yo denti di lupo\" (Laura Capone Editore - Roma).\nNel 2016 \u00e8 uscito in versione Ebook il suo pi\u00f9 recente romanzo, \"Il gay e la lesbica\" (Cavinato Editore International)."}
{"id": "2258421", "revid": "33751", "url": "https://it.wikipedia.org/wiki?curid=2258421", "title": "Conca Specchiulla", "text": "Conca Specchiulla, nota semplicemente come Specchiulla, \u00e8 una localit\u00e0 turistica che sorge nella parte settentrionale del territorio comunale di Otranto, in provincia di Lecce, pochi chilometri a est di Borgagne e poco pi\u00f9 a sud delle coste di Sant'Andrea, frazioni di Melendugno.\nVicino all'alta costa rocciosa, caratterizzata da piccole insenature sabbiose, sorge, nei pressi di alcune masserie litoranee, l'omonimo villaggio residenziale, abitato, nel periodo estivo, da turisti. Nacque come progetto per una tesi di laurea in architettura. I lavori iniziarono nel 1977. Il villaggio iniziale comprendeva solo le case dell'attuale condominio Salento; le pi\u00f9 recenti, finite di costruire nel 1985, fanno parte del condominio Medusa e del condominio Iris. Nel villaggio vi sono anche due hotel del tutto autonomi, l'hotel Solara, a tre stelle, costruito all'inizio degli anni '80, e l'hotel Daniela, a quattro stelle, dei primi anni '90."}
{"id": "2258432", "revid": "118834", "url": "https://it.wikipedia.org/wiki?curid=2258432", "title": "Lea Maggiulli Bartorelli", "text": ""}
{"id": "2258433", "revid": "15756", "url": "https://it.wikipedia.org/wiki?curid=2258433", "title": "Adesione del Montenegro all'Unione europea", "text": "L'adesione del Montenegro all'Unione europea \u00e8 uno dei principali obiettivi che si \u00e8 prefissato il governo montenegrino da quando il paese \u00e8 diventato indipendente dalla confederazione Serbia e Montenegro mediante un referendum popolare, tenutosi il 21 maggio 2006.\nIl Montenegro ha firmato l'accordo di stabilizzazione e associazione (ASA) con l'Unione europea a Lussemburgo il 15 ottobre 2007, i cui negoziati per l'ASA iniziarono il 10 ottobre 2005, quando era ancora confederato con la Serbia. Nel novembre 1996 il Montenegro ha adottato unilateralmente come valuta ufficiale il marco tedesco, e conseguentemente ha adottato nel 1999 l'euro.\nProcesso di adesione.\nIl Montenegro ha presentato domanda di adesione all'Unione il 15 dicembre 2008.\nIl Consiglio europeo il 23 aprile 2009 ha trasmesso alla Commissione europea il relativo dossier invitandola a presentare un parere sullo stesso, a Podgorica sar\u00e0 richiesto di compilare un questionario. La Commissione europea il 9 novembre raccomanda che al Montenegro venga attribuito lo status ufficiale di Paese candidato all'adesione. Il Consiglio europeo ha concesso lo status ufficiale di Paese candidato al Montenegro nella riunione del 17 dicembre 2010. Il 29 giugno 2012, a seguito della decisione del Consiglio europeo tenutosi lo stesso giorno, sono cominciati i negoziati di adesione; l'apertura dei negoziati era stata raccomandata dalla Commissione europea il 12 ottobre 2011 ed approvata dal Consiglio dell'Unione europea il 26 giugno 2012."}
{"id": "2258434", "revid": "186518", "url": "https://it.wikipedia.org/wiki?curid=2258434", "title": "Specchiulla", "text": ""}
{"id": "2258436", "revid": "6923", "url": "https://it.wikipedia.org/wiki?curid=2258436", "title": "Violetto di genziana", "text": "Il violetto di genziana (o violetto cristallo, violetto metile 10B, cloruro di esametilpararosanilina) \u00e8 un colorante antimicotico, usato nel metodo di colorazione Gram. I suoi componenti sono: cloruro di esametile pararosanilina, cloruro di tetrametilpararosanilina e cloruro di pentametilpararosanilina.\nIl suo nome \u00e8 dovuto al fatto che il suo colore ricorda quello violetto della genziana.\nUtilizzi.\nAll'interno della procedura della colorazione di Gram esso rappresenta il colorante primario, che viene trattenuto dai batteri Gram-positivi anche dopo la decolorazione con etanolo o acetone, facendoli apparire viola una volta visualizzati al microscopio.\nViene anche utilizzato negli ospedali per il trattamento delle ustioni gravi ed altri infortuni alla pelle e alle gengive.\nIl violetto di genziana \u00e8 comunemente usato nel trattamento della tinea (malattia micotica che pu\u00f2 colpire i genitali maschili e femminili o tutto il tessuto cutaneo), della candida albicans e delle afte.\nInoltre, nella medicina legale, il violetto di genziana era adoperato per mettere in evidenza le impronte digitali e nel body piercing l'impiego di tale colorante \u00e8 usato per evidenziare le zone meno concave o convesse del corpo umano dove si intende fare un piercing."}
{"id": "2258438", "revid": "287204", "url": "https://it.wikipedia.org/wiki?curid=2258438", "title": "Vita, scienza e cyberscienza", "text": "Vita, scienza &amp; cyberscienza \u00e8 un libro scritto da Evelyn Fox Keller, docente di storia e filosofia al MIT. Partendo dalla domanda \"cosa \u00e8 la vita?\", l'autrice descrive la storia ed i momenti fondamentali dello sviluppo della biologia, dall'Ottocento ai giorni d'oggi, dalla scoperta sull'ereditariet\u00e0 alla annunciata rivoluzione genetica attuale. La Fox Keller focalizza la sua attenzione sui rapporti tra linguaggio e scienza, utilizzando come base di partenza i binomi uomo-macchina e mente-computer, ed approfondisce le svariate e contrastanti idee e preconcetti maschili e femminili che condizionano le ricerche e gli studi scientifici. Il libro si conclude con una panoramica delle influenze delle nuove tecnologie sulla biologia e sulle connessioni tra scienza e societ\u00e0."}
{"id": "2258451", "revid": "1013865", "url": "https://it.wikipedia.org/wiki?curid=2258451", "title": "Christ Church (Barbados)", "text": "Christ Church \u00e8 una parrocchia di Barbados.\nIl territorio ha una superficie di 57\u00a0km\u00b2 ed una popolazione di 54.336 abitanti (Censimento 2010).\nIl principale centro abitato \u00e8 Oistins (1.203 abitanti)\n\u00c8 servita dall'Aeroporto Internazionale Grantley Adams."}
{"id": "2258473", "revid": "2184720", "url": "https://it.wikipedia.org/wiki?curid=2258473", "title": "Come foglie", "text": "Come foglie \u00e8 una canzone registrata dalla cantante italiana Malika Ayane e scritta da Giuliano Sangiorgi, frontman e cantante dei Negramaro. La canzone \u00e8 stata presentata al 59\u00ba Festival della Canzone Italiana ed \u00e8 stato inserito nella ristampa dell'album \"Malika Ayane\", lavoro d'esordio della cantante.\nIl brano.\nMalika Ayane ha presentato \"Come foglie\" durante la seconda serata del Festival di Sanremo il 18 febbraio 2009, ripresentandosi la sera successiva accompagnata in duetto da Gino Paoli.\nIl singolo ha debuttato nella classifica dei singoli pi\u00f9 scaricati in Italia direttamente alla quarta posizione e ha in seguito raggiunto la seconda. \u00c8 stato frequentemente trasmesso in radio, raggiungendo la posizione numero 1 dell'airplay.\n\u00c8 risultato il decimo brano pi\u00f9 scaricato del 2009 e ha ricevuto la certificazione FIMI di disco di platino per aver superato i 30.000 downloads.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nIl video.\nIl video musicale prodotto per \"Come foglie\", diretto dal regista Federico Brugia, \u00e8 stato presentato in anteprima sul sito TGcom il 27 febbraio 2009. Nel video la cantante, vestita dai sontuosi abiti realizzati dagli stilisti Barbara Lo Faro e Ettore Bilotta, interpreta il brano in varie location nei pressi di Linate."}
{"id": "2258477", "revid": "1577231", "url": "https://it.wikipedia.org/wiki?curid=2258477", "title": "Hyundai i20", "text": "La Hyundai i20 \u00e8 una utilitaria di segmento B prodotta dalla casa automobilistica coreana Hyundai Motor Company a partire dal 2008. Nasce come erede del modello Hyundai Getz e ha sostituto parzialmente anche il modello Hyundai Accent nella versioni a tre porte. \nNel 2014 \u00e8 stata presentata la seconda generazione, mentre nel 2020 \u00e8 arrivata la terza. \nLa i20 \u00e8 anche la vettura che ha segnato il ritorno del costruttore nel campionato mondiale rally ed \u00e8 stata impiegata sia nella categoria R5 che nel WRC.\nPrima generazione (2008-2014).\nLa nascita.\nLa Hyundai i20 rappresenta la berlina due volumi appartenente al segmento B della casa coreana, \u00e8 stata il terzo modello Hyundai ad adottare la nuova nomenclatura alfanumerica introdotta dal modello i30 e ha sostituito all'interno della gamma il modello Getz. La i20 \u00e8 un'auto destinata in prevalenza al mercato europeo ed indiano infatti non viene venduta in Asia al fine di evitare sovrapposizione tra i vari prodotti come accade con il modello Accent la quale anch'essa occupa il segmento B delle utilitarie ma propone la variante di carrozzeria berlina a tre volumi quattro porte, molto richiesta nei mercati orientali. La i20 infatti non viene venduta nemmeno in Corea.\nLa Hyundai i20 viene progettata presso il Centro di Ricerche e Sviluppo Hyundai europeo di R\u00fcsselsheim in Germania, sviluppando componenti e piattaforme completamente nuove. Rispetto alla Getz bisognava offrire prima di tutto interni comodi e moderni in grado di supportare i principali dispositivi tecnologici e una linea per la carrozzeria gradevole e giovanile dedicata appunto alla clientela europea. Per questo il telaio di base \u00e8 completamente nuovo in grado di poter essere equipaggiato con motori sia benzina che diesel dalla coppia motrice abbastanza elevata. Anche il reparto di trasmissioni, sia a cambio manuale che automatico, \u00e8 inedito ed il tutto \u00e8 stato ripreso in seguito da altri modelli prodotti dal gruppo Hyundai e Kia. Per limitare i costi di produzione la i20 \u00e8 stata prodotta per il primo anno in India, nello stabilimento di Chennai, accanto alle linee di produzione del modello i10. La produzione a pieno regime prevedeva 200\u00a0000 autovetture l'anno ma soltanto in India durante il primo anno fiscale ne sono state richieste 490\u00a0000 esemplari e per far fronte alla crescente domanda la casa ha preferito trasferire la produzione delle versioni europee in Turchia allestendo le catene di montaggio nell'impianto di \u0130zmit in modo da poter produrre a pieno regime circa 70-80\u00a0000 esemplari da vendere nella sola Europa.\nLa presentazione ufficiale \u00e8 avvenuta al Salone dell'automobile di Parigi nel fine del 2008 nella sola variante a cinque porte, la versione tre porte viene svelata al pubblico solo nel marzo del 2009 al Salone dell'automobile di Ginevra. Per il mercato italiano l'auto \u00e8 disponibile anche nella versioni \"BlueDrive\" alimentate a gas GPL con impianto installato dalla BRC Gas Equipment. Sul mercato turco l'auto viene venduta come Hyundai i20 Troy.\nIl design.\nLa i20 \u00e8 lunga 3,94 metri, larga 1,71 e alta 1,49 metri. Stilisticamente le forme della carrozzeria riprendono il family feeling introdotto dal modello Hyundai i30 con una impostazione tondeggiante e pochi spigoli. Il frontale massiccio viene caratterizzato da fanaleria dalla forma a goccia discendente, calandra di piccole dimensioni con baffo verniciato nella stessa tinta della carrozzeria oppure cromato e che integra il marchio Hyundai, prese d'aria inferiori e nervature sagomate in modo da formare una \"U\" che si raccorda nelle sedi in cui sono alloggiati i fendinebbia e cofano motore solcato da due nervature che discendono verso la calandra. La fiancata presenta una nervatura a forma di onda che sale verso le portiere e discende a livello dei paraurti posteriori mentre la vetratura laterale risale lungo la linea di cintura. Il posteriore invece dispone della targa posizionata sui paraurti inferiori e di fanaleria rossa a forma di goccia. Le versioni di punta possono essere equipaggiate anche con uno spoiler posteriore sul lunotto mentre per tutte le versioni \u00e8 di serie il terzo stop a LED posteriore. per i mercati esteri \u00e8 disponibile anche un kit sportivo che comprende minigonne e profili aerodinamici. La linea \u00e8 equilibrata ma non presenta tocchi di originalit\u00e0 proprio per poter andare incontro ad una clientela vasta. Il passo misura 2,525 metri. \nNell'abitacolo si notano i passi in avanti rispetto alla vecchia Getz: stavolta la plancia segue lo stile esterno con forme arrotondate e prive di spigoli, per i rivestimenti predominano le colorazioni scure abbinate per\u00f2 anche ad inserti bicolore. L'impostazione della plancia \u00e8 tradizionale con i principali comandi audio e clima raggruppati nella console centrale, una palpebra che contiene lo schermo del computer di bordo viene posta al di sopra della console centrale, nella parte bassa \u00e8 presente il vano fumatori con accanto una console con le prese USB ed ingresso Aux per lettori MP3. Il quadro strumenti \u00e8 a due quadranti (tachimetro e contagiri) pi\u00f9 un terzo di piccole dimensioni in cui sono sistemate le lancette del livello del carburante e della temperatura dell'acqua. Le cornici del quadro strumenti sono disponibili anche in colorazione argento, lo sfondo \u00e8 scuro. Le plastiche utilizzate per la plancia sono di qualit\u00e0 buona anche se numerose parti sono rigide al tatto e quindi tendono a rigarsi facilmente. Le versioni di punta dispongono anche degli inserti in colorazione argento per i rivestimenti di console, clima e diffusori d'aerazione del clima. L'autoradio \"Hyundai PA710\" \u00e8 in grado di supportare MP3 e CD, i sedili anteriori sono regolabili in altezza e sono dotati anche di impianto di riscaldamento elettrico. Il climatizzatore pu\u00f2 essere un manuale oppure un automatico con schermo LCD. Di serie il sistema che mantiene carica la batteria anche se si lasciano i fari accesi. Il bagagliaio possiede un volume minimo pari a 295 litri ampliabili fino a 1.060 con il divano posteriore in posizione reclinata.\nIl modello venduto in India rispetto alla versione europea subisce delle lievi modifiche: differenti sono i cerchi in lega dal raggio minore, le frecce laterali sono integrate nei gusci degli specchi retrovisori e l'illuminazione dell'abitacolo \u00e8 di colore blu. Inoltre la qualit\u00e0 dei materiali e dei rivestimenti \u00e8 differente rispetto al modello prodotto in Europa (pi\u00f9 curato). Nell'ottobre 2010 vi \u00e8 un piccolo restyling, della versione europea, che diventa pi\u00f9 simile alla versione indiana, come gli indicatori di direzione nei gusci dei retrovisori, vi \u00e8 un aggiornamento dei motori, tutti diventano Euro 5, i diesel hanno anche il filtro antiparticolato di serie.\nLa dinamica.\nIl telaio di base flessibile completamente inedito si adatta a numerosi tipi di autovetture, ha debuttato con la i20 ed \u00e8 stato adottato da altri modelli come la Kia Soul, Venga e le Hyundai ix20 e Accent quarta serie. La scocca viene realizzata con acciai alto resistenziali a deformazione programmata in base all'entit\u00e0 dell'impatto, le portiere sono dotate di barre d'acciaio anti intrusione e di rinforzi aggiuntivi. Nel 2009 la i20 \u00e8 stata sottoposta ai crash test dell'ente Euro NCAP totalizzando il risultato complessivo di cinque stelle con una protezione per gli adulti pari all'88%, protezione bambini 83%, investimento pedoni 64% e accessori per la sicurezza 86%. Inoltre sempre nel 2009 l'EuroNCAP ha stilato una classifica con le cinque auto pi\u00f9 sicure e la Hyundai i20 ha raggiunto la quarta posizione.\nIl pianale \u00e8 a trazione anteriore con motore in posizione trasversale, le sospensioni anteriori sono a geometria MacPherson con ruote indipendenti e barra stabilizzatrice mentre il retrotreno adotta le ruote interconnesse da un ponte torcente e barra stabilizzatrice. Gli ammortizzatori sono a gas e l'impianto frenante sfrutta dei dischi auto ventilati all'avantreno e dei tamburi al retrotreno per la versione base mentre per tutte le alte versioni sono di serie dei dischi pieni. I dispositivi di sicurezza di serie sono il sistema anti bloccaggio delle ruote motrici (\"ABS\"), il ripartitore di frenata (\"EBD\"), dispositivo di frenata assistita (\"BAS\"), airbag frontali con quello per il lato passeggero disattivabile, laterali e per la testa a tendina (sei totali) e i poggiatesta attivi. Le versioni pi\u00f9 costose dispongono anche del controllo elettronico della stabilit\u00e0 (\"ESP\") e della trazione (\"TCS\") oltre ai fendinebbia.\nVersioni e allestimenti.\nIn Italia la Hyundai i20 viene commercializzata in tre allestimenti: la versione d'ingresso \"Classic\", l'intermedia \"Comfort\" e quella pi\u00f9 esclusiva \"Premium\".\nLa versione \"Classic\" viene prodotta sia con carrozzeria tre porte che cinque porte ed \u00e8 disponibile nei motori 1.2 16V \"Kappa\" benzina e \"BlueDrive\" GPL. Oltre ai vari dispositivi di sicurezza gi\u00e0 citati propone di serie la chiusura centralizzata, gli alzacristalli anteriori elettrici, climatizzatore manuale, immobilizer, cassettino refrigerato di fronte al passeggero, divano posteriore reclinabile 60/40, servosterzo e volante regolabile in altezza e profondit\u00e0. La \"Classic\" \u00e8 l'unica i20 con freni posteriori a tamburo ma a pagamento sono disponibili i dischi pieni.\nLa \"Comfort\" aggiunge alla della \"Classic\" l'antifurto, i fendinebbia, l'ingresso Aux ed USB, l'autoradio con comandi al volante, inserti per la plancia argentati stile alluminio, freni a disco posteriori, controllo stabilit\u00e0 \"ESP\" e controllo di trazione \"TCS\", computer di bordo, maniglie portiere in tinta carrozzeria, calandra cromata, retrovisori esterni in tinta carrozzeria ripiegabili e riscaldabili elettricamente e sedile guida regolabile in altezza. La \"Comfort\" \u00e8 disponibile in versione tre e cinque porte con i motori 1.2 benzina e \"BlueDrive\", 1.4 benzina e 1.4 \"CRDi\" diesel.\nInfine la pi\u00f9 lussuosa nonch\u00e9 versione di punta \"Premium\" disponibile a tre e cinque porte con motore 1.4 16V benzina e 1.6 \"CRDI\" diesel. Aggiunge rispetto alla \"Comfort\" i cerchi in lega leggera da 16\", il climatizzatore a controllo automatico e il volante e pomello del cambio in pelle. Gli unici optional a pagamento sono la vernice metallizzata o nera. Soltanto per la \"Classic\" \u00e8 disponibile il \"Pack 1\" di accessori (antifurto, autoradio, ingresso USB ed Aux e fendinebbia) e il \"Pack 2\" (freni a disco posteriori, \"ESP\" e \"TCS\").\nNel maggio del 2010 la Hyundai ha proposto sul mercato la versione speciale i20 denominata \"FIFA World Cup Limited Edition\" poich\u00e9 la casa madre \u00e8 sponsor dei mondiali di calcio 2010. La i20 dispone di serie di \"ABS\" con \"EBD\", sei airbag, cerchi in lega da 15\", fendinebbia, climatizzatore manuale, computer di bordo, autoradio CD con MP3, ingresso USB ed Aux e comandi al volante, navigatore satellitare Garmin Nuvi 1490 TV con schermo da 5 pollici e bluetooth, televisione con digitale terrestre e mappe 3D di 43 paesi e la carrozzeria verniciata di bianco con il logo della bandiera tricolore italiana applicato sul cofano e sulla fiancata.\nNell'ottobre 2010 debutta la versione speciale denominata \"i20 by Fiorucci\", come la i10.\nLa dotazione \u00e8 la stessa della versione \"Comfort\" con l'aggiunta del doppio tetto panoramico apribile, specchietto retrovisore interno con schermo della telecamera posteriore e \"Park Assist\". La mascherina esterna, i retrovisori e gli angolari fendinebbia sono verniciati in nero \"Soft Touch\". Vi sono dettagli aggiuntivi, come il marchio \"Fiorucci\" nelle portiere e nella parte posteriore, vicino al marchio i20. I dettagli interni in stile Fiorucci di colore arancione, sono il pomello del cambio, i tappetini, i sedili grigio antracite con la scritta \"Fiorucci\", anche i poggiatesta anteriori e posteriori sono grigi e arancioni. La versione Fiorucci \u00e8 disponibile solo con il motore 1.2 benzina gi\u00e0 Euro 5.\nNel maggio 2011 entra in gamma la versione speciale \"Sound Edition\", la dotazione deriva dalla \"Comfort\", vengono aggiunti i cerchi in lega da 15\" e il Pioneer Multimedia System che integra il sistema audio con lettore cd/mp3, porta USB e iPod ready, navigatore satellitare con mappe europee e Bluetooth con sistema Parrot. I motori disponibili sono il 1.2 benzina e il 1.4 CRDi, in versione sia 3 che 5 porte.\nRestyling luglio 2012.\nA luglio 2012 la i20 \u00e8 stata rivista nel design esterno ed interno rendendolo pi\u00f9 aggressivo. Il frontale cambia disegno avvicinandosi allo stile \"Fluidic Sculpture\" delle altre auto del gruppo Hyundai. La mascherina ora presenta un listello unico di colore nero lucido, la presa d'aria principale riprende la forma esagonale degli altri modelli. Eccetto la versioni base \"Classic\" e \"Sound Edition\" priva dell'\"exterior pack\", sono presenti fari antinebbia con integrati luci diurne a LED. Il gruppo ottico anteriore \u00e8 rivisto con calotta trasparente e bombata ed elementi ottici pi\u00f9 elaborati. Il posteriore \u00e8 rivisto in misura minore con l'aggiunta di due catarifrangenti rossi e i gruppi ottici sono rivisti nel disegno con maggiore importanza alla visibilit\u00e0.\nGli interni sono stati dotati di plastiche \"Soft touch\" ed i sedili sono stati migliorati nel rivestimento.\nPrototipi derivati dalla i20.\nAl Salone di Parigi edizione 2008 la Hyundai svela la Hyundai i20 i-Blue, un prototipo realizzato partendo dalla i20 caratterizzato dalle emissioni inquinanti e dai consumi ridotti rispetto alla versione di produzione. Le modifiche riguardano soprattutto l'aerodinamica dell'autovettura migliorata che permette una resistenza all'aria migliore e quindi una riduzione dei consumi ottenuti abbassando il telaio di pochi millimetri, il frontale \u00e8 stato leggermente modificato chiudendo alcune prese d'aria, i rapporti del cambio sono stati allungati, l'olio motore utilizzato \u00e8 a bassa viscosit\u00e0 e gli pneumatici Michelin Energy sono a basso impatto di rotolamento. Il motore della \"i20 i-Blue\" \u00e8 il 1.4 \"CRDi\" diesel da 90 cavalli con 220 Nm di coppia massima con cambio manuale a sei rapporti in grado di far consumare soli 3,75 litri per percorrere 100\u00a0km emettendo 99 grammi al km di anidride carbonica. La velocit\u00e0 di punta di questo prototipo \u00e8 di 176\u00a0km/h con scatto da 0 a 100\u00a0km/h registrato in 13,0 secondi. La \"i20 i-Blue\" inoltre era dotato del sistema \"ISG\" con Stop&amp;Go che spegne il motore nelle soste cittadine per esempio in coda al semaforo.\nAl salone di Parigi edizione 2010 invece la Hyundai presenta il prototipo i20 Sport realizzato in collaborazione con la divisione \"Car Research and Development\" (CRD) della tedesca Brabus. Si tratta di una versione sportiva a tre porte caratterizzata da numerosi accessori particolari come i nuovi cerchi in lega Brabus da 17 pollici, i sedili sportivi della Recaro, pneumatici Yokohama, plancia e selleria in pelle arancione e navigatore satellitare touch screen da 7 pollici. Esteticamente l'auto si riconosce per la carrozzeria grigia scuro con doppio terminale di scarico posteriore in alluminio, assetto ribassato con sospensioni pi\u00f9 rigide per migliorare l'handling, nuovo paraurti frontale con caratteristici fendinebbia a LED racchiusi da un guscio triangolare, minigonne e spoiler aerodinamico oltre ai nuovi specchi retrovisori. Il motore \u00e8 il 1.6 \"CRDi\" diesel da 128 cavalli. In seguito al grande successo riscosso durante l'esposizione la Hyundai ha deciso di produrre l'auto in serie limitata presso lo stabilimento in Turchia di Izmit e di Chennai in India.\nMotorizzazioni.\nLa gamma motori si compone di cinque propulsori: tre alimentati a benzina disponibili anche in versione \"BlueDrive\" a doppia alimentazione benzina e gas GPL e due turbodiesel. Il propulsore alimentato a benzina pi\u00f9 piccolo \u00e8 il 1.2 16V facente parte della famiglia motoristica \"Hyundai Kappa\": si tratta di un motore di nuova concezione a iniezione elettronica multipoint Bosch e che sfrutta una architettura meccanica con doppio albero a camme in testa, blocco e testata in alluminio, il peso \u00e8 di 82,4\u00a0kg. Quattro sono le valvole per cilindro per 16 valvole totali, la cilindrata \u00e8 di 1.248 cm\u00b3 ed eroga la potenza massima di 78 cavalli a 6.000 giri al minuto, la coppia massima \u00e8 di 118,6 N\u00b7m a 4.000 giri al minuto. Il motore 1.2 \"Kappa\" \u00e8 disponibile solo con trasmissione manuale a cinque rapporti, era omologato Euro 4 ma da fine 2010 \u00e8 divenuto Euro 5. Viene prodotto anche a doppia alimentazione \"BlueDrive\" a benzina e GPL.\nIl secondo motore \u00e8 il 1.4 facente parte della famiglia motoristica \"Hyundai Gamma\". \u00c8 un quattro cilindri con sedici valvole ed iniezione elettronic multipoint, sfrutta una architettura meccanica con doppio albero a camme in testa, blocco e testata in alluminio. La potenza massima erogata a 5.500 giri \u00e8 di 100 cavalli per 137 N\u00b7m a 4.200 giri al minuto. Il 1.4 16V Gamma \u00e8 accoppiato ad un cambio manuale a cinque rapporti oppure ad un automatico sequenziale a quattro rapporti. Inizialmente rispettava i parametri della normativa Euro 4 ma dal 2010 \u00e8 stato riomologato Euro 5.\nIl terzo motore a benzina \u00e8 il 1.6 16V facente sempre parte della famiglia \"Gamma\". Il 1.6 in Italia non viene importato a causa della scarsa richiesta dei motori a benzina ma \u00e8 disponibile nel resto dell'Europa, \u00e8 un quattro cilindri che ricalca lo schema e l'architettura del 1.4 quindi con iniezione elettronica, doppio albero a camme e quattro valvole per cilindro. La potenza massima sale a 126 cavalli a 6.300 giri al minuto per la coppia massima di 157 N\u00b7m a 4.200 giri al minuto. Viene omologato Euro 4 ed \u00e8 abbinato al cambio manuale a cinque rapporti oppure all'automatico sequenziale con convertitore a quattro marce. Da fine 2010 \u00e8 divenuto Euro 5.\nI propulsori diesel fanno parte della famiglia motoristica \"U-Line\": il pi\u00f9 compatto \u00e8 il 1.4 \"CRDI\" a iniezione diretta common rail quattro cilindro con turbina a geometria fissa a valvola Wastegate (\"WGT\"). Possiede una distribuzione \u00e8 a quattro valvole per cilindro (16 valvole totali), blocco cilindri in ghisa e testata in alluminio con doppio albero a camme. Eroga 75 cavalli a 4.000 giri al minuto con coppia massima di 220 N\u00b7m a 1.900 giri al minuto. Viene omologato Euro 4 ed \u00e8 abbinato al cambio manuale a cinque rapporti. Nel 2010 \u00e8 debuttata la versione omologata Euro 5 con filtro antiparticolato di serie. Il 1.4 \"CRDI\" all'estero \u00e8 disponibile anche in versione potenziata a 90 cavalli con filtro \"DPF\" di serie e cambio manuale a sei rapporti. Il 90 cavalli lascia invariati i valori di coppia massima ma migliora le prestazioni rispetto al 75 cavalli.\nIl secondo motore diesel \u00e8 il 1.6 \"CRDi\" con turbina a geometria variabile e 16 valvole; l'architettura meccanica \u00e8 la stessa del 1.4 a variare sono la potenza e la coppia con 116 cavalli erogati a 4.000 giri al minuto e 260 N\u00b7m a 1.900 giri al minuto. Viene abbinato ad una trasmissione manuale a sei rapporti ed \u00e8 omologato Euro 4 con filtro anti particolato di serie. Per il mercato estero \u00e8 disponibile anche la versione potenziata a 128 cavalli, sempre Euro 4 con medesima trasmissione, ma capace di prestazioni pi\u00f9 sportive e consumi simili. La 1.6 \"CRDi\" 128 cavalli non viene venduta in Italia. Nel fine 2010 il 1.6 \u00e8 divenuto Euro 5.\nA Settembre 2012 in concomitanza del restyling FL 2012 \u00e8 stata aggiornata la gamma propulsori. Il 1.25 16V Kappa \u00e8 stato portato a 85 CV a 6000 giri al minuto e la coppia raggiunge i 120 Nm a 4000 giri al minuto, ed i consumi dichiarati raggiungono i 4,7L/100\u00a0km. \u00c8 possibile abbinarlo all'allestimento \"BlueDrive GPL\". Il 1.4 16V Gamma ha mantenuto le medesime caratteristiche con la possibilit\u00e0 di essere abbinato ad un cambio automatico a 4 rapporti in sostituzione del sei marce manuale di serie.\nI Diesel vedono l'introduzione, con la dismissione del 1.4 CRDI da 75 CV, del 1.1 12v CRDI con turbocompressore: motore con basamento in ghisa e testata in alluminio, tre cilindri in linea, doppio albero a camme in testa, iniezione diretta tipo common rail. Il piccolo motore sviluppa 75 cavalli a 4000 giri al minuto e 220 Nm di coppia costanti tra i 1750 e 2500 giri al minuto. \u00c8 abbinato ad un cambio manuale a sei rapporti e sistema ISG. Il consumo nel ciclo misto \u00e8 dichiarato a 3,6l/100\u00a0km nel ciclo misto e 93g/km di anidride carbonica emessa ed \u00e8 omologato Euro 5. Il 1.4 CRDI da 90 CV mantiene le precedenti caratteristiche.\nSeconda generazione (2014-2020).\nLa seconda generazione della Hyundai i20 viene presentata al Salone dell\u2019automobile di Parigi nel settembre 2014. Il nuovo progetto (codice GB) viene totalmente sviluppato a R\u00fcsselsheim presso il centro ricerche europeo del costruttore. Visto l\u2019ottimo successo riscontrato dalla prima generazione, con la seconda i vertici Hyundai impongono la realizzazione di una nuova utilitaria che andasse in diretta concorrenza con i modelli europei pi\u00f9 blasonati sia dal punto di vista qualitativo sia dinamico; viene realizzata una nuova piattaforma di base per migliorare le doti stradali della vettura (punto debole della prima serie) e viene sviluppata una versione tre porte in stile coup\u00e9 rivolta ad un pubblico giovanile e che servisse anche da base per la vettura da utilizzare nel campionato mondiale rally. Dal modello europeo ne \u00e8 stata sviluppata anche una versione con assetto irrobustito da produrre per il mercato indiano.\nLa produzione europea viene spostata nell'impianto di \u0130zmit che la Hyundai possiede in Turchia nel quale ha investito circa 500 milioni di euro per aggiornare le linee produttive.\nIn India la produzione della vettura parte contemporaneamente all'avvio europeo e verr\u00e0 commercializzata come Hyundai Elite i20 per differenziarla dalla vecchia generazione rimasta in produzione.\nLa versione tre porte viene presentata al salone di Ginevra nel marzo 2015 e viene ribattezzata Hyundai i20 Coup\u00e8. La produzione avviene esclusivamente in Turchia e viene esportata anche in alcuni paesi asiatici andandosi a posizionare al di sotto della Hyundai Veloster.\nNel settembre 2015 al salone dell\u2019auto di Francoforte viene svelata la terza versione della gamma ovvero la i20 Active, allestimento stile crossover con assetto rialzato di 20 mm e protezioni sottoscocca, scudi paracolpi e barre sul tetto.\nDesign.\nIl design della seconda generazione della i20 \u00e8 opera di Casey Gee Hoon Hyun ed \u00e8 stato sviluppato presso il centro stile Hyundai di Russelsheim in Germania secondo il linguaggio stilistico \"Fluidic Sculpture 2.0\"; presenta una carrozzeria pi\u00f9 bassa di 16 mm e pi\u00f9 filante con un coefficiente di resistenza aerodinamica pari a 0,30, la lunghezza complessiva raggiunge i 4,03 metri. Il frontale \u00e8 caratterizzato dalla grande calandra trapezoidale posizionata al centro del paraurti e grande fanali con luci diurne a LED raccordati da una mascherina di piccole dimensioni che incorpora il marchio Hyundai. La fiancata possiede il montante C verniciato di nero che raccorda la vetratura al lunotto mentre al posteriore sono presenti i fanali a sviluppo orizzontale con la targa posizionata sul paraurti.\nLa versione 3 porte coup\u00e9 possiede una fiancata differente dalla 4 porte con una nervatura a livello dei passaruota posteriori e il tetto discendente sul montante C.\nLa versione Active crossover invece viene caratterizzata da paraurti specifici con scudo paracolpi sia anteriore che posteriore con protezioni in plastica grezza lungo la carrozzeria.\nInternamente la plancia possiede la parte centrale rivolta verso il guidatore e ospita l\u2019autoradio e le bocchette d\u2019areazione. Viene introdotto anche il nuovo sistema multimediale touchscreen da 7 pollici con navigatore, connessione bluetooth e supporto AUX ed MP3 oltre ad una stazione per connettere gli smartphone. Il baule possiede un volume minimo pari a 326 litri mentre abbattendo i sedili il volume \u00e8 di 1.042 litri.\nMeccanica.\nIl pianale \u00e8 totalmente nuovo: \u00e8 una struttura a trazione anteriore con motore disposto in posizione trasversale con carreggiate pi\u00f9 larghe e il passo allungato a 2,570 metri (4,5 cm in pi\u00f9 rispetto alla piattaforma della prima serie) in modo da migliorare le doti dinamiche della vettura. Le sospensioni anteriori utilizzano la geometria MacPherson con ruote indipendenti e barra stabilizzatrice mentre il retrotreno adotta le ruote interconnesse con schema a ponte torcente e barra stabilizzatrice. Gli ammortizzatori sono a gas con quelli posteriori disposti in posizione verticale. L'impianto frenante sfrutta dei dischi auto ventilati all'avantreno e dei tamburi al retrotreno per la versione base mentre per tutte le alte versioni sono di serie dei dischi pieni. I dispositivi di sicurezza di serie sono il sistema anti bloccaggio delle ruote motrici (ABS), il ripartitore di frenata (EBD) e frenata assistita (BAS), sei airbag con poggiatesta attivi, controllo elettronico della stabilit\u00e0 (ESP) e della trazione (TCS), sistema anti-arretramento in salita (HAC) mentre a pagamento o disponibili sui modelli di punta i fendinebbia, il Lane Departure Assist che avvisa in caso di cambio involontario di corsia e cruise control con limitatore di velocit\u00e0.\nLa carrozzeria \u00e8 composta dal 62% da acciai alto resistenziali e dal restante da acciai stampati a caldo a deformazione programmata. Viene introdotto anche un nuovo servosterzo elettrico MDPS che ad alta velocit\u00e0 indurisce automaticamente lo sterzo.\nNel mercato italiano \u00e8 divenuta disponibile da gennaio 2015. Sempre nel 2015 viene introdotta successivamente la versione a tre porte differente dalla cinque porte per la griglia frontale di forma esagonale e per la parte posteriore\nLa seconda generazione \u00e8 disponibile con motori benzina, diesel e bifuel GPL. Per quanto riguarda le unit\u00e0 a benzina, sono inizialmente disponibili i propulsori 4 cilindri 1.2 \"Kappa\" con 75 CV o 84 CV abbinato ad un cambio a 5 marce e 1.4 \"Kappa\" da 100 CV abbinato ad un cambio a 6 marce, quest'ultimo sostituito, dal secondo trimestre 2016, dal nuovo 3 cilindri 1.0 turbo con 100 CV abbinato ad un cambio 5 marce. Questa nuova unit\u00e0 \u00e8 disponibile anche nella variante da 120 CV e cambio a 6 marce, se ordinata nella versione rialzata crossover denominata \"Active\", anch'esse disponibili dal 2016. I motori a gasolio sono due: un 1.1 CRDI 3 cilindri da 75 CV e il 1.4 CRDI 4 cilindri da 90 CV, gi\u00e0 presente in altri modelli della gamma Hyundai, quali ix20 e i30. Le unit\u00e0 a benzina 1.2 sono disponibili anche con doppia alimentazione benzina/GPL.\nLa i20 \u00e8 stata sottoposta, nel 2015, ai crash test della Euro NCAP, ottenendo una valutazione di 4 stelle su 5.\nRestyling 2018.\nNel giugno 2018 Viene presentato il restyling ad opera del designer Marco Gianotti.\nLe principali modifiche riguardano l\u2019estetica con l\u2019introduzione della nuova calandra \"Cascading Grille\" simile a quella del modello Kona con forme pi\u00f9 arrotondate, nuovi paraurti anteriori e posteriori, la targa viene spostata sul portellone, nuovi fanali Full Led. La capacit\u00e0 del bagagliaio varia da 326 a 1.042 litri. Vengono introdotti anche la vernice bicolore col tetto panoramico, nuovi cerchi in lega e nuovo impianto multimediale \"blueMedia\" con touchscreen da 5 e 7 pollici e compatibilit\u00e0 con Android Auto e Apple CarPlay, la versione da 7 pollici possiede anche connettivit\u00e0 internet. Tra i sistemi di sicurezza vengono introdotti i pacchetti \"Smart Sense\" con i dispositivi di assistenza alla guida frenata automatica d'emergenza, mantenimento attivo della corsia, gestione dei fari abbaglianti e rilevamento della stanchezza del conducente.\nLa gamma motori porta al debutto il nuovo 1.0 Turbo GDI \"Kappa\" a tre cilindri con iniezione diretta e turbocompressore, 12 valvole, erogante 100 e 120 cavalli con cambio manuale a 5 rapporti. Optional l\u2019opzione del cambio automatico a doppia frizione a sette rapporti. Le motorizzazioni diesel escono dal listino europeo.\nA settembre 2018 i motori vengono nuovamente omologati secondo la normativa Euro 6D-Temp e il 1.0 turbo viene equipaggiato con il filtro anti particolato GPF.\nTerza generazione (2020-).\nLa i20 di terza generazione (nome in codice BC3) \u00e8 stata presentata attraverso un evento online il 19 febbraio 2020. Il debutto era fissato al 90esimo Salone di Ginevra nel marzo 2020, annullato a causa della pandemia di COVID-19.\nLa terza generazione i20 \u00e8 pi\u00f9 grande e pi\u00f9 bassa rispetto alla generazione precedente, introducendo un nuovo design a spigoli e un nuovo linguaggio stilistico chiamato \"Sensuous Sportiness\".\nDopo il suo debutto nel febbraio 2020, la produzione per il mercato europeo \u00e8 iniziata nello stabilimento di \u0130zmit in Turchia nell'agosto 2020. \nLa vettura viene realizzata sulla piattaforma \"Hyundai-Kia K2\" condivisa con altre autovetture compatte del gruppo Hyundai-Kia. Con la nuova piattaforma, il telaio della i20 utilizza il 66% di acciaio ad alta resistenza che migliorano sia il comportamento dinamico e la guidabilit\u00e0 che la sicurezza in caso di incidente. Novit\u00e0 per questa generazione sono i due display da 10,25 pollici che sostituiscono la classica strumentazione analogica: uno per il quadro strumenti e uno per il sistema dell'infotainment. Inoltre per la prima volta \u00e8 disponibile anche l'allestimento N-Line e la variante pi\u00f9 sportiva N orientata alle prestazioni.\nIn India la terza generazione i20 \u00e8 stata lanciata il 5 novembre 2020. Per il mercato indiano, la i20 (nome in codice BI3) \u00e8 45 mm pi\u00f9 corto della versione europea per rientrare nella fascia fiscale indiana che favorisce i veicoli pi\u00f9 corti di 4 m, mentre \u00e8 25 mm pi\u00f9 larga e 55 mm pi\u00f9 alta.\ni20 N.\nLa versione ad alte prestazioni chiamata l'i20 N \u00e8 stato presentata nel mese di ottobre 2020. Essa \u00e8 la seconda vettura ad essere sviluppata e marchiata dal reparto N di Hyundai dopo l'i30 N.\nLa i20 N \u00e8 alimentata dal motore della famiglia \"Gamma\" GDi turbo da 1,6 litri abbinato a un cambio manuale a 6 marce. Questo motore eroga per 204 CV (150 kW) e 275 Nm di coppia. Poich\u00e9 la i20 N pesa solo 1190 kg, \u00e8 in grado di accelerare da 0 a 100 km/h in 6,2 secondi con una velocit\u00e0 massima di 230 km/h.\nIl suo motore eroga la coppia massima tra 1750 e 4500 giri/min e sviluppa la potenza massima tra i 5500 e 6000 giri/min. Sebbene il motore sia gi\u00e0 utilizzato su altri modelli Hyundai, per la i20 N \u00e8 dotato di un turbocompressore Garrett specifico e di un sistema intercooler maggiorato.\nPer quanto riguarda l'assetto e la meccanica, il telaio \u00e8 stato rinforzato in 12 punti in special modo all'anteriore con una nuova geometria per le sospensioni. Angolo di camber \u00e8 stato aumentato mentre sono stati montati una nuova barra stabilizzatrice, nuove molle e nuovi ammortizzatori. Anche i freni sono stati maggiorati.\nAttivit\u00e0 sportiva.\nLa versione da competizione della i20, denominata Hyundai i20 WRC, ha debuttato nel campionato mondiale rally costruita nel 2014. Basata sulla i20 di prima generazione, \u00e8 stata presentata al Salone di Parigi del 2012, segnando il ritorno di Hyundai nel WRC dopo un'assenza di dieci anni dall'ultima partecipazione con la Accent WRC. L'auto \u00e8 stata allestita dalla divisione Hyundai Motorsport con base a Francoforte in Germania. La i20 WRC ha fatto il suo debutto al Rally di Monte Carlo nel gennaio 2014.\nNel 2017 ha debuttato la Hyundai i20 Coupe WRC. In seguito la Hyundai ha creato anche la i20 R5, che viene utilizzata nelle competizioni del World Rally Championship-2 e nei vari campionati nazionali nella classe R5 da varie scuderie private e clienti. La i20 oltre al rally \u00e8 stata utilizzata anche nel World Rallycross Championship 2018, con Niclas Gr\u00f6nholm che ha concluso al settimo posto assoluto. Nel 2019 sono state iscritte quattro vetture, con Timur Timerzyanov che ha vinto la gara in Belgio.\nSempre nel 2019, la i20 Coupe WRC ha vinto il campionato costruttori nel World Rally Championship 2019 con la scuderia da Hyundai Shell Mobis WRT, portando per la prima volta un titolo iridato alla casa coreana."}
{"id": "2258478", "revid": "339392", "url": "https://it.wikipedia.org/wiki?curid=2258478", "title": "Ecstasy (album)", "text": ""}
{"id": "2258491", "revid": "599013", "url": "https://it.wikipedia.org/wiki?curid=2258491", "title": "Organi giudiziari della Citt\u00e0 del Vaticano", "text": "Il sistema giudiziario dello Stato della Citt\u00e0 del Vaticano \u00e8 il sistema giudiziario penale dello stato della Citt\u00e0 del Vaticano.\nLa sede dei tribunali vaticani \u00e8 piazza Santa Marta, presso la Basilica di San Pietro.\nStoria.\nIl Vaticano dal 1929 non recepisce naturalmente 10 leggi italiane che hanno \"limitazioni specifiche\" e dal 2009 anche sui rapporti di lavoro e la legge 626. Inoltre non recep\u00ec mai le leggi razziali fasciste, il Codice Rocco (il codice penale e quello di procedura penale).\nCaratteristiche generali.\nL'ordinamento giudiziario pu\u00f2 essere classificato come di civil law, risente dell'influenza del diritto italiano, in primis del codice Zanardelli, ed \u00e8 organizzato sulla falsariga di quello italiano.\nIl potere giudiziario \u00e8 esercitato nel nome del pontefice. La nomina e la revoca del personale giudiziario dipendono dal pontefice e, secondo l'art. 16 della Legge Fondamentale della Citt\u00e0 del Vaticano del 2001, il pontefice pu\u00f2 deferire l'istruttoria e la decisione nelle cause civili e penali pronunciando un proprio parere. Secondo l'art. 14 della L. F. del 1929 il Tribunale della Rota Romana e il Supremo Tribunale della Segnatura Apostolica, quando funzionano da organi giudiziari della Citt\u00e0 del Vaticano, devono compiere i loro atti entro il territorio di quello stato.\nLa riforma del Codice di Diritto Canonico entrata in vigore nel 1983 abrog\u00f2 il \"Privilegium fori\", che riservava i chierici e agli ecclesiastici della Chiesa Cattolica il diritto ad essere processati dal tribunale diocesano e dalla Rota Romana, comportando di fatto un'immunit\u00e0 a vita che sottraeva i consacrati alla giurisdizione del giudice naturale stabilito dalle leggi civili e penali dello Stato italiano. Le ulteriori leggi del 1987 e del 2008 rafforzarono la separazione istituzionale fra il diritto canonico da un lato, e il diritto civile e penale della Citt\u00e0 del Vaticano dall'altro, mediante la creazione di un Giudice Unico (per le cause di minore gravit\u00e0) e di un Tribunale dello Stato Citt\u00e0 del Vaticano, strutturato in tre gradi giudizio (primo grado, appello e Corte Suprema).\nMalgrado la separazione organizzativa dei due ordinamenti, la legge LXXI emanata il 1 ottobre del 2008 da Benedetto XVI ribad\u00ec che \u00abl\u2019ordinamento giuridico vaticano riconosce nell\u2019ordinamento canonico la prima fonte normativa\u00bb, confermando il primato del diritto e dell'ordinamento canonico rispetto a tutte le altre fonti interne ed internazionali.\nLa Citt\u00e0 del Vaticano inoltre non accetta la giurisdizione della Corte internazionale di giustizia.\nIl promotore di giustizia.\nLa carica giudiziaria pi\u00f9 significativa \u00e8 il Promotore di giustizia. Il 4 giugno 2013, con atto pontificio, reso noto il 12 successivo, il Santo Padre Papa Francesco ha nominato promotore di giustizia della Corte d'appello dello Stato della Citt\u00e0 del Vaticano il prof. Avv. Raffaele Coppola, Direttore del Centro di Ricerca \"Renato Baccari\" del Dipartimento di Giurisprudenza dell'Universit\u00e0 degli studi di Bari, nonch\u00e9 membro del Corpo degli Avvocati della Santa Sede per il Foro canonico e civile, Avvocato della Curia Romana e del Tribunale della Sacra Rota .\nLe corti.\nLe corti fondamentali sono:\nSecondo l'Art.15 della Legge Fondamentale della Citt\u00e0 del Vaticano del 1929 la \"giustizia amministrativa\" non ha alcuna suddivisione e quando \u00e8 riconosciuto leso un diritto davanti all'autorit\u00e0 giudiziaria e viene riconosciuto, e lo ritiene illegittimo non pu\u00f2 n\u00e9 revocarlo e n\u00e9 modificarlo, ma giudica gli effetti del medesimo ed un eventuale risarcimento danni.\nSecondo l'Art.18 della Legge Fondamentale della Citt\u00e0 del Vaticano del 1929 il papa concede amnistie, indulti e condoni. Inoltre secondo l'art.18 della Legge Fondamentale della Citt\u00e0 del Vaticano del 1929\nchiunque ha leso un diritto pu\u00f2 appellarsi al papa. Inoltre sempre secondo l'art. 18 le domande di grazia vengono inoltrate al papa.\nLa giurisdizione.\nNei casi in cui il reato venga commesso nel territorio vaticano e il criminale scappi in Italia, la giustizia italiana subentra a quella vaticana in base all'art. 22 dei Patti Lateranensi del 1929. Il codice di procedura civile del Vaticano risale al 1946 e per quello di procedura penale si fa riferimento all'omologo italiano del 1913."}
{"id": "2258505", "revid": "1613185", "url": "https://it.wikipedia.org/wiki?curid=2258505", "title": "Venere dormiente", "text": "La Venere dormiente, nota anche come Venere di Dresda, \u00e8 un dipinto a olio su tela (108,5 \u00d7 175\u00a0cm) di Giorgione, databile al 1507-1510 circa e conservato nella Gem\u00e4ldegalerie di Dresda. Esso venne poi completato e in parte ridipinto da Tiziano dopo la morte di Giorgione, nel 1511-1512 circa.\nStoria.\nL'opera venne vista in casa di Girolamo Marcello da Marcantonio Michiel verso il 1525. Forse venne commissionata subito dopo le nozze del committente, nel 1507. Nella descrizione del Michiel si cita anche un Cupido, che doveva trovarsi a destra, coperto da un restauro ottocentesco. Lasciata probabilmente incompleta alla morte del pittore nel 1510, venne ultimata da Tiziano negli anni immediatamente successivi, come riport\u00f2 Giorgio Vasari. Probabilmente a Tiziano fu richiesto di modificare il dipinto perch\u00e9 ritenuto troppo idealizzato, non adatto all'occasione matrimoniale: allora Tiziano inser\u00ec particolari che \u2013 come il morbido panneggio su cui posa il corpo nudo di Venere \u2013 accentuavano l'erotismo della rappresentazione.\nLa figura di Venere era stata probabilmente scelta per giustificare le pretese di discendenza della famiglia Marcello dalla Gens Iulia, che nell'Eneide \u00e8 celebrata come stirpe nata dalla dea.\nLa composizione di quest'opera ebbe un'ampia risonanza innanzitutto a Venezia, dove venne ripresa da Tiziano (la celebre \"Venere di Urbino\"), Lorenzo Lotto (\"Venere e Cupido\"), Dosso Dossi (\"Pan e la ninfa\"), Domenico Campagnola e Palma il Vecchio (\"Ninfa in un paesaggio\"). Ispir\u00f2 poi le generazioni di artisti seguenti, come Rubens, Ingres o \u00c9douard Manet (\"Olympia\").\nNel 1697 il mercante C. Le Roy la vendette ad Augusto di Sassonia, con attribuzione a Giorgione. Nell'inventario del 1722 \u00e8 invece riferita a Tiziano e in quello del 1856 \u00e8 piuttosto registrata come copia del Sassoferrato da Tiziano. In seguito l'attribuzione si assest\u00f2 su Giorgione, ammettendo l'intervento di Tiziano.\nDescrizione e stile.\nIspirato a gemme antiche, o alle rappresentazioni scultoree greco-romane dell'\"Arianna dormiente\" e dell'\"Ermafrodito\", la \"Venere dormiente\" di Giorgione inizi\u00f2 un vero e proprio genere, ripreso da altri artisti veneziani. Forse si ispir\u00f2 anche a una figura presente in una delle illustrazioni incise nella \"Hypnerotomachia Poliphili\" del 1499.\nIl dipinto ritrae una donna nuda, languidamente addormentata all'aperto, distesa su un telo bianco e un cuscino coperto da un drappo rosso, sullo sfondo di un paesaggio aperto (le case sono identiche a quelle del \"Noli me tangere\" di Tiziano). Come hanno confermato le analisi ai raggi infrarossi, Tiziano dovette riparare alcuni danni riducendo il lenzuolo ed ampliando il manto erboso, con l'aggiunta del drappo rosso. Sua \u00e8 anche la massa rocciosa scura dietro la testa della donna, che d\u00e0 l'idea di un anfratto sotto il quale la donna riposa; inoltre cur\u00f2 il cielo e il paesaggio, che da allora us\u00f2 come repertorio: si trova identico nel \"Noli me tangere\" di Londra e speculare nell\"'Amor Sacro e Amor Profano\".\nNonostante il pesante intervento tizianesco, l'invenzione del soggetto \u00e8 attribuita interamente a Giorgione, che dovette anche aver impostato l'andamento dolce del paesaggio che riecheggia le forme del corpo nudo. Sottili implicazioni erotiche si trovano nel braccio alzato di Venere e nel posizionamento della sua mano sinistra sul suo inguine, che riprende la posa della \"Venus pudica\" (Venere pudica), sebbene aggiornandola a una posizione distesa. Si tratta per\u00f2 di un'atmosfera misuratamente sensuale e sognante, molto diversa dalle interpretazioni che daranno gli artisti successivi del tema, dove la donna ben sveglia si rivolge spudoratamente allo spettatore, esibendo apertamente la propria nudit\u00e0, a volte senza neanche il gesto di coprirsi pudicamente.\nInoltre la Venere di Giorgione si distingue per la \"brevit\u00e0 poetica\", ovvero la capacit\u00e0 di condensare il significato mitologico in pochi attributi essenziali, ridotti a un messaggio di immediata e durevole presa emozionale suscitata dal nudo idealizzato, che non esclude per\u00f2 l'allusione a significati pi\u00f9 complessi. In altre raffigurazioni successive invece si perder\u00e0 questa selettivit\u00e0 di riferimenti, simbolici, arricchendosi di molteplici segnali iconografici."}
{"id": "2258510", "revid": "729019", "url": "https://it.wikipedia.org/wiki?curid=2258510", "title": "SIG P210", "text": "La SIG P210 \u00e8 una pistola semiautomatica ad azione singola studiata e costruita presso lo stabilimento di Neuhausen am Rheinfall (Canton Sciaffusa, Svizzera) dalla SIG fino al 2000 poi dalla SAN Swiss Arms fino al 2006.\nDefinita la Rolls-Royce delle semi-automatiche per la sua precisione e qualit\u00e0 costruttiva, \u00e8 rimasta in servizio fino al 1975 presso l'Esercito svizzero e la polizia elvetica. Fu adottata anche dall'esercito reale danese e nel 1951 dalla polizia tedesca Bundespolizei.\nOggi \u00e8 stata rimpiazzata dalla SIG Sauer P220, ma la P210 rimane comunque una pistola altamente ricercata da collezionisti ed amatori. La P210 \u00e8 considerata un investimento e spesso il suo prezzo supera i 2000 USD nel mercato dell'usato fino ad arrivare ai 3000 USD per la versione P210-5.\nStoria.\nNel 1937 SIG acquisisce la licenza dello svizzero Charles Petter per sviluppare un nuovo tipo di pistola basato sul sistema di chiusura a corto rinculo di canna ideato da Browning e brevettato in Francia e Svizzera da Petter con la sua pistola Mod\u00e9le 1935A. Soltanto dopo la Seconda guerra mondiale, su iniziativa del comando dell'esercito svizzero, che voleva rimpiazzare la precisissima ma costosa e complessa \"Ordonnanzpistole\" Luger Parabellum 06/29 in calibro 7,65 \u00d7 21 mm Parabellum (ritenuta non pi\u00f9 adeguata sotto l'aspetto del \"potere di arresto\"). \nLo sviluppo della nuova pistola, principalmente eseguito dal costruttore Max Muller, fu terminato trasformando in modo significativo la pistola di Petter per quanto attiene l'estetica, le dimensioni, il calibro e la meccanica (con l'adozione del carrello interno al fusto, l'asola a due piani nel sistema di chiusura, lo scatto con punto di arresto, la sicura, lo sgancio del magazzino). \nDal 1944 vengono allestite diverse varianti, soprattutto con magazzini/caricatori bifilari fino a 16 colpi. A seguito delle richieste di modifica dell'esercito Svizzero, nonch\u00e9 da un'associazione di tiro Svedese paramilitare, la pistola viene ottimizzata privilegiando l'ergonomia e la precisione del tiro (a discapito del magazzino bifilare ed altri accorgimenti) e adeguata per tirare in calibro 7,65 mm Parabellum e 9 mm Parabellum. Inizia quindi la commercializzazione, in piccoli lotti, della nuova pistola della SIG, denominata SP47/8 (Selbstlade Pistole, anno 1947, caricatore 8 colpi). Dopo averne testato alcune versioni e dopo l'esecuzione di ulteriori piccole modifiche, viene scelta come nuova pistola per l'Esercito Svizzero con la denominazione P49 e consegnata alla truppa dal 1948 al 1972. In alcuni casi \u00e8 stata utilizzata fino ad oltre la met\u00e0 degli anni '90. Dal 1950 inizia la vendita della prima variante della pistola con la denominazione SIG P210 sviluppata a partire dalle SP 47/8 e dalle P49.\nVarianti.\nQuale premessa \u00e8 d'obbligo informare che grazie alla quasi totale intercambiabilit\u00e0 dei pezzi esistono molti esemplari \"ibridi\" che esulano dalle caratteristiche descritte nelle diverse varianti. Molti di questi \"ibridi\" derivano da interventi post-vendita, ma occorre ricordare che la SIG ha essa stessa prodotto alcune \"sub-varianti\" e quindi, grazie agli allestimenti opzionali, direttamente a Neuhausen sono state prodotte P210-1 e -2 con mira micrometrica, oppure con canna da 150\u00a0mm. Sono pure state prodotte le versioni sportive P210-5 e 6 con finitura lucida ed altro. Emblematica \u00e8 forse la produzione di un centinaio di P210-5 (con numero di matricola consecutivo), equipaggiate di canna da 120\u00a0mm e mire fisse, in netta contrasto con lo \"spirito\" delle altre P210-5.\nLe P-49.\nViene spesso fatto confusione su quali siano state le SIG P210 adottate dall'Esercito Elvetico sotto il nome di P-49 (Pistola di ordinanza 1949). \u00c8 errore comune stabilire nella SIG P210-1 la versione civile e nella P210-2 la versione militare della pistola. Va ricordato che al momento della decisione di adottare la P49 quale nuova pistola di ordinanza, la pistola era commercializzata con l'identificativo SIG SP 47/8. Solo in seguito compariva la SIG P210-1 ed in seguito la SIG P210-2. Come per le pistole \"commerciali\" anche la P49 ha avuto la sua evoluzione meccanica ed estetica, e pertanto le pistole in grigioverde annoverano le medesime finiture meccanico/estetiche delle SIG P210-1 2 -2. Ai soldati svizzeri sono state fornite, in 4 principali varianti, circa 113'110 pistole complete, oltre a diverse altre parti di esse, fusti e carrelli compresi. Come detto, in entrambi i casi le versioni militari (SIG P49) si differenziano da quelle civili (SIG P210) per il prefisso \u201cA\u201d nel numero di matricola. Le armi sono state fornite tra la fine degli anni '40 e l'inizio degli anni settanta a seguito di 4 distinti contratti di acquisto (l'ultimo dei quali in due principali lotti), con lievi differenze costruttive dettate dallo sviluppo dell'arma. La P49 dei primi 3 lotti equivale ad una P210-1 civile, mentre la versione successiva (quarto contratto) ha le caratteristiche tecniche ed estetiche di una P210-2 civile. Grossomodo le varianti nelle 5 forniture si riassumono in:\ncane senza \u201cmezza monta\u201d, fusto e carrello lucidati, guancette in legno rigate, leva di arresto del carrello zigrinata, leva della sicura liscia\ncaratteristiche identiche al primo contratto\ncane a \u201cmezza monta\u201d, le altre caratteristiche sono uguali a quelle dei primi due contratti\ntutte con cane con \u201cmezza monta\u201d, fusto sabbiato, carrello spazzolato, guancette in plastica nera, zigrinate. Dalla matricola A109711 fino alla matricola A114000 con leva di arresto del carrello zigrinata e leva della sicura liscia (come per le prime forniture). In seguito leva di arresto del carrello rigata e arrotondata, leva della sicura rigata. \ncaratteristiche uguali alle ultime pistole della prima fornitura del quarto contratto (quindi a partire dal numero A114000).\nPer le pistole riparate in arsenale si \u00e8 spesso optato per l'adozione delle parti di ricambio pi\u00f9 recenti, pertanto posso esistere versioni che non corrispondono alla descrizione soprastante. \u00c8 quindi possibile trovare pistole dei primi tre contratti muniti di guancette in plastica nera, di dispositivo di scatto con cane a mezza monta, di leva di arresto del carrello rigata e arrotondata e/o leca della sicura rigata\nNote.\nAd eccezione della P210-4, che si distingue per il numero di serie preceduto da una D, tutte le P210 sono identificate da un numero di matricola preceduto dalla lettera P. Nel caso delle P210-1 e P210-2 fabbricate per l'Esercito Svizzero il numero di matricola \u00e8 invece preceduto da una A (\"Arm\u00e9e\") in luogo della P (\"Priv\u00e9e\"). Oltre a questo le armi costruite per l'esercito recano la croce svizzera nello scudo stampata davanti al foglio di mira, sebbene esistano diverse pistole vendute con la matricola \"P\" che recano anch'esse la croce nello scudo. Di regola, alle armi d'ordinanza vendute ai privati viene stampigliata una lettera P dopo il numero di serie all'atto della cessione.\nPer le P210-1 e P210-2 si possono distinguere facilmente le due principali generazioni che si differenziano per la leva della sicura ed il perno di arresto della canna.\nAd eccezione della P210-7, tutte le P210 possono tirare con il calibro 9 e 7.65 parabellum con la sola sostituzione della canna e della molla di armamento. Possono inoltre tirare in .22 con la sostituzione di canna, molla e relativa asta di armamento, carrello e caricatore. Nel caso del montaggio della tacca di mira regolabile sul carrello del cal .22 occorre utilizzare un cane apposito. Esistono ancora oggi diverse conversioni in calibro .22 tra cui la pi\u00f9 ambita resta l'originale SIG, pur trovando altre conversioni meno costose tra le quali le pi\u00f9 conosciute sono Wyss ed Haemmerli.\nPer via della finitura particolarmente curata, il prezzo di vendita di una P210-1 era nettamente superiore a quello della P210-2 e si allineava a quello di una P210-6, meno curata nelle finiture ma dotata di scatto specifico per il tiro sportivo."}
{"id": "2258517", "revid": "1305772", "url": "https://it.wikipedia.org/wiki?curid=2258517", "title": "Believe in Me", "text": ""}
{"id": "2258519", "revid": "1305772", "url": "https://it.wikipedia.org/wiki?curid=2258519", "title": "Mochi Craft Dolphin 44'", "text": "Il Mochi Craft Dolphin 44' \u00e8 uno yacht prodotto dal cantiere navale italiano Mochi Craft.\nIl contesto.\nIl Dolphin 44', con la sua lunghezza di 13,65 metri (corrispondenti a circa 44 piedi, da cui il nome), \u00e8 la pi\u00f9 piccola delle imbarcazioni attualmente prodotte dal cantiere Mochi Craft. In grado di imbarcare fino a 12 persone, questa lobster boat (le vecchie barche per la pesca delle aragoste) di color corallo \u00e8 stata presentata per la prima volta nel settembre del 2005 al \"Festival International de la Plaisance\" di Cannes.\nIl Dolphin 44' Mochi Craft pu\u00f2 raggiungere i 32,5 nodi di velocit\u00e0 massima e 28,5 nodi di velocit\u00e0 di crociera spinta da 2 motori CUMMINS QSC 8.3 da 600 mhp ed \u00e8 adatto anche a fondali bassi grazie ai soli 4 piedi di pescaggio. Questa imbarcazione \u00e8 progettata con carena deep vee a geometria variabile e deadrise medio di 16\u00b0 con pattini di sostentamento idrodinamico.\nQuesta imbarcazione si \u00e8 classificata al terzo posto nella categoria da 40 a 50 piedi nella classifica del premio \"European boat of the year\" che \u00e8 stato assegnato in occasione del D\u00fcsseldorf Boat Show del 2006.\nIl Dolphin 44' \u00e8 stato certificato da RINA con certificazione RINA B + F + Aa."}
{"id": "2258537", "revid": "834", "url": "https://it.wikipedia.org/wiki?curid=2258537", "title": "Deadringer", "text": ""}
{"id": "2258540", "revid": "155634", "url": "https://it.wikipedia.org/wiki?curid=2258540", "title": "Erik Fisher", "text": "Biografia.\nStagioni 2002-2006.\nResidente a Middleton e attivo in gare FIS dal dicembre del 2001, ha esordito in Nor-Am Cup l'8 febbraio 2003 a Le Massif in discesa libera e in Coppa Europa l'11 gennaio 2005 a Bardonecchia in supergigante, in entrambi i casi senza completare la prova. Ha conquistato il primo risultato di rilievo della carriera in quello stesso 2005, vincendo la medaglia di bronzo nella discesa libera ai Mondiali juniores di Bardonecchia.\nIl 26 novembre 2005 ha fatto il suo esordio in Coppa del Mondo disputando la discesa libera di Lake Louise che ha concluso con il 44\u00ba tempo. Nella medesima localit\u00e0 e nella medesima specialit\u00e0 ha in seguito conquistato il primo podio (2\u00ba l'8 dicembre 2005) e la prima vittoria (il giorno successivo) in Nor-Am Cup. Il 2 febbraio 2006 a Veysonnaz ha colto il primo podio in Coppa Europa (2\u00ba in discesa libera), mentre in Nor-Am Cup a fine stagione \u00e8 risultato 2\u00ba nella classifica generale e vincitore di quella di supergigante.\nStagioni 2007-2014.\nAnche nel 2007 in Nor-Am Cup \u00e8 stato 2\u00ba nella classifica generale, vincendo anche quelle di discesa libera e di supergigante. I primi punti in Coppa del Mondo li ha ottenuti il 5 dicembre 2008, quando \u00e8 giunto 28\u00ba nella discesa libera di Beaver Creek; il 20 dicembre successivo ha colto in Val Gardena nella medesima specialit\u00e0 il suo miglior piazzamento nel circuito (7\u00ba). Nel febbraio del 2009 \u00e8 stato convocato per i Mondiali di Val-d'Is\u00e8re, sua unica presenza iridata, dove non ha concluso n\u00e9 la prova di discesa libera n\u00e9 la supercombinata; quell'anno in Nor-Am Cup ha poi bissato il successo nella classifica di discesa libera.\nIl 23 febbraio 2011 ha ottenuto a Sarentino in discesa libera la sua unica vittoria, nonch\u00e9 ultimo podio, in Coppa Europa e il 6 dicembre dello stesso anno ha colto a Nakiska in supergigante la sua ultima vittoria, nonch\u00e9 ultimo podio, in Nor-Am Cup. Si \u00e8 ritirato al termine della stagione 2013-2014; la sua ultima gara in Coppa del Mondo \u00e8 stata il supergigante di Kvitfjell del 2 marzo, che non ha completato, e la sua ultima gara in carriera \u00e8 stata un supergigante FIS disputato ad Aspen il 4 aprile, chiuso da Fisher al 7\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "2258545", "revid": "121836", "url": "https://it.wikipedia.org/wiki?curid=2258545", "title": "Conti di Sunderland", "text": ""}
{"id": "2258548", "revid": "599013", "url": "https://it.wikipedia.org/wiki?curid=2258548", "title": "Andrea Guatelli", "text": "Carriera.\nInizia la carriera nelle giovanili del fino a raggiungere la prima squadra nella stagione 2001-2002. Nella stagione 2003-2004 passa in prestito al in Serie D dove disputa 34 partite contribuendo al sesto posto finale della formazione emiliana, a un passo dai \"playoff\".\nNell'estate 2004 si trasferisce in Inghilterra al Portsmouth, neopromosso in Premier League. Qui rimane complessivamente due anni e mezzo, nei quali non scende mai in campo in campionato, giocando solamente nel campionato riserve, in Coppa d'Inghilterra e FA Cup; nel marzo 2006 viene ceduto in prestito all'Oxford United, dove viene impiegato in 4 occasioni nel campionato di Division One. Nel gennaio 2007 passa in prestito allo Zurigo, nella Super League svizzera; la formazione elvetica (che ne riscatta interamente il cartellino nel 2008) lo utilizza come riserva del titolare Johnny Leoni.\nCon lo Zurigo debutta anche in Coppa UEFA, il 6 dicembre 2007 contro lo . A partire dalla stagione 2010-2011 trova maggior spazio, alternandosi con Leoni e difendendo la porta zurighese nelle partite di Europa League. Da gennaio 2014 \u00e8 in forza al Chiasso."}
{"id": "2258550", "revid": "1318658", "url": "https://it.wikipedia.org/wiki?curid=2258550", "title": "Soluzione dei due Stati", "text": "La soluzione dei due Stati progettata per la soluzione del conflitto israelo-palestinese \u00e8 l'ipotesi di accordo che \u00e8 in discussione da parte degli attori chiave del conflitto, discussa soprattutto durante la conferenza di Annapolis del novembre 2007.\nSecondo tale ipotesi la soluzione dell'ormai storica guerra risiederebbe nella creazione di due Stati separati nella parte occidentale della Palestina storica, uno ebraico e l'altro arabo. In tale proposta agli arabi residenti in Cisgiordania o nella Striscia di Gaza verrebbe data la cittadinanza del nuovo Stato palestinese, cosa che verrebbe offerta anche ai rifugiati palestinesi; per quanto riguarda gli arabi residenti in Israele verrebbe loro data l'opportunit\u00e0 di scegliere quale cittadinanza avere: israeliana o palestinese. Le variazioni sull'idea di base hanno una storia che risale agli anni '30.\nStoria.\nLa Commissione Peel del 1937 e la teorizzazione.\nLa relazione della Commissione Peel riunita nel 1937, nel pieno della Grande Rivolta Araba (1936-1939), prevedeva una ripartizione dell'area del Mandato britannico della Palestina in tre sezioni: una araba, una ebraica e una piccola continuazione dell'area del Mandato (efficacemente sotto controllo internazionale) contenente Gerusalemme. La commissione, nel suo rapporto finale, suggeriva anche, per ridurre i possibili motivi di attrito, di trasferire parte della popolazione delle due etnie tra i due Stati (stimati in 225.000 arabi presenti nel territorio assegnato agli ebrei da trasferire nell'area assegnata agli arabi e viceversa per gli 1.250 ebrei presenti nel territorio assegnato agli arabi) creando due nazioni di popolazione etnicamente omogenea, come era avvenuto nel 1922 tra greci e turchi al termine della guerra greco-turca. La commissione prendeva atto che questo trasferimento avrebbe creato problemi, soprattutto nella parte araba, a causa della scarsit\u00e0 di territorio coltivabile disponibile che si sarebbe rivelato insufficiente a ricevere un cos\u00ec gran numero di nuovi residenti, esprimendo la speranza che questa situazione avrebbe potuto essere di stimolo per dare il via a un grande piano di irrigazione della regione, i cui elevati costi sarebbero per\u00f2 potuti essere sostenuti di fatto solo dalla Gran Bretagna (potenza mandataria a cui era stato assegnato il governo della regione) e non dalla popolazione locale.\nL'idea della spartizione del territorio in due Stati venne ripresa l'anno seguente (1938) della Woodhead Commission, che, partendo da quando pensato dalla commissione Peel, elabor\u00f2 tre possibili scenari di spartizione, ma questi vennero respinti sia dalla popolazione araba che da quella ebraica, portando la commissione a ritenere praticamente impossibile applicare queste soluzioni.\nAl termine della rivolta araba, con il Libro bianco del 1939 il governo britannico rassicur\u00f2 la popolazione arabo-palestinese che non era nelle intenzioni della potenza mandataria la creazione di una nazione ebraica, richiamando analoghe rassicurazione contenute nel Libro bianco del 1922. D'altro canto esso considerava la promessa della creazione di nazione araba, che sarebbe derivata da comunicazione epistolari svoltesi nel 1915 tra Sir Henry McMahon (in nome del governatore britannico) e lo sceicco della Mecca, come frutto di un fraintendimento tra le parti, soprattutto per quello che riguardava la zona in cui questa nazione sarebbe sorta, che doveva escludere i territori ad ovest del Giordano. Oltre a questo la Gran Bretagna con il Libro bianco decise di mettere in atto alcune limitazioni all'immigrazione ebraica e annunci\u00f2 la creazione di un unico Stato palestinese, da realizzare entro 10 anni, la cui creazione avrebbe posto termine al mandato. Nel testo del documento, relativamente al nuovo Stato unitario, si affermava che:\nLa seconda guerra mondiale e il conflitto arabo-israeliano.\nLo scoppio e il successivo evolversi della Seconda guerra mondiale e la persecuzione degli ebrei in Europa (con il relativo aumento dell'immigrazione ebraica illegale e le pressioni internazionali per togliere le limitazioni a quella legale) resero per\u00f2 l'ipotesi dello Stato unitario di impossibile realizzazione.\nDopo la guerra e un'indagine conoscitiva portata avanti dall'UNISCOP (\"United Nations Special Committee on Palestine\", il comitato dell'ONU comprendente 11 nazioni che aveva analizzato la situazione e proposto la soluzione a due Stati) la ripartizione in due nazioni divenne la proposta ufficiale del piano di spartizione dell'ONU del 1947, che riprendeva quelli precedenti. Esso proponeva la suddivisione in tre aree, con Gerusalemme ancora sotto controllo internazionale, per via del valore religioso, storico e artistico della citt\u00e0. Anche questo piano fu respinto dalla leadership delle nazioni arabe e dalla leadership palestinese (con poche eccezioni), ma al contrario dei precedenti venne accettato dai rappresentanti ufficiali della popolazione ebraica (gruppi estremisti come il Lohamei Herut Israel e l'Irgun per\u00f2 lo rifiutarono). Lo Stato ebraico proposto avrebbe raggruppato una maggioranza di ebrei (498.000 a fronte di 407.000 arabi) e avrebbe occupato il 55% del territorio, mentre 10.000 ebrei invece presenti nell'erigendo Stato arabo, che sarebbe stato abitato dal 99% di arabi, con una comunit\u00e0 totale di 735.000 abitanti. Uno dei motivi che portarono all'assegnazione della maggioranza del territorio ai coloni ebrei, oltre alla prospettiva di prossime immigrazioni di massa dovute alla fine della guerra, fu la volont\u00e0 di radunare sotto il futuro Stato ebraico tutte le zone dove i coloni erano presenti in numero significativo (seppur nella maggior parte dei casi etnia di minoranza) per scoraggiare possibili rappresaglie da parte della popolazione araba. Per fare questo fu assegnato al futuro Stato ebraico quasi tutto il territorio che era allora sotto la diretta gestione mandataria.\nTra i motivi del rifiuto portati dai rappresentanti della popolazione palestinese vi era l'assenza nello Stato arabo di sbocchi sul Mar Rosso e sul Mar di Galilea (quest'ultimo la principale risorsa idrica della zona), l'assegnazione di solo un terzo della costa mediterranea, oltre al fatto che alla popolazione ebraica minoritaria (33% della popolazione totale) venisse assegnata la maggioranza del territorio (anche se questo comprendeva zone improduttive come il deserto del Negev).\nNella sua relazione l'UNISCOP prendeva anche in considerazione la situazione economica che si sarebbe venuta a creare nei futuri due Stati (\"United Nations Special Committee on Palestine, Recommendations to the General Assembly, A/364, 3 September 1947 - PART I. Plan of partition with economic union justification\"), consigliando (nell'ambito di un pi\u00f9 ampio elenco di raccomandazioni per realizzare questa soluzione e porre termine al controllo mandatario) di istituire una moneta comune e una rete di infrastrutture che si estendesse a tutta la Palestina indipendentemente dalle divisioni. Oltre a questo si evidenziava che agli ebrei sarebbe stata assegnata la parte pi\u00f9 sviluppata economicamente, che comprendeva quasi del tutto le zone di produzione degli agrumi, ma si faceva presente come in questa lavorassero anche molti produttori arabi. Il comitato riteneva peraltro che con un sistema economico comune ai due Stati non sarebbe stato nell'interesse di quello ebraico far rimanere quello arabo in una condizione di povert\u00e0 e di precariet\u00e0 economica. Sempre per la parte economica l'UNSCOP prevedeva il possibile arrivo di aiuti internazionali per la costruzione di sistemi di irrigazione in entrambi gli Stati, in aiuto alle rispettive produzioni agricole.\nLa Gran Bretagna si astenne nella votazione e rifiut\u00f2 apertamente di seguire le raccomandazioni del piano, che riteneva si sarebbe rivelato inaccettabile per entrambe le parti e annunci\u00f2 che avrebbe terminato il proprio mandato il 15 maggio 1948.\nLo scoppio e lo sviluppo della guerra arabo-israeliana del 1948 (preceduta da mesi di scontri sia interni, sia frontalieri) il 14 maggio 1948 imped\u00ec la realizzazione del piano, mentre gli esiti di questa e della successiva guerra dei sei giorni (giugno 1967) portarono Israele ad occupare di fatto un territorio pi\u00f9 vasto di quello previsto dal piano di spartizione, comprendente anche la citt\u00e0 di Gerusalemme.\nLa prima indicazione che l'OLP sarebbe stato disposto a una suddivisione del territorio in due Stati, almeno provvisoriamente, fu articolata da Said Hammami a met\u00e0 degli anni '70.\nIl dopoguerra e le risoluzioni ONU.\nLe risoluzioni del Consiglio di Sicurezza, risalenti al giugno 1976, sostengono la suddivisione dell'area in due Stati basata sulle linee pre-1967, su tali risoluzioni fu posto il veto dagli Stati Uniti. L'idea ha avuto il supporto schiacciante da parte dell'Assemblea generale delle Nazioni Unite fin dalla met\u00e0 degli anni '70. Negli anni 1990 la necessit\u00e0 urgente di una pace nell'area ha riportato l'idea dei due Stati al centro della scena. Verso la fine del decennio il notevole lavoro diplomatico ha portato a un negoziato tra le due parti per raggiungere un accordo sulla soluzione dei due Stati, tale negoziato ha compreso gli Accordi di Oslo e il Summit di Camp David seguito poi da altri negoziati a Taba nel gennaio 2001. Tuttavia, non \u00e8 ancora stato raggiunto alcun accordo definitivo.\nLa maggior parte dei palestinesi e degli israeliani, cos\u00ec come la Lega Araba, hanno dichiarato che accetterebbero la soluzione dei due Stati basata sulle linee pre-1967. Secondo un sondaggio condotto dalla PIPA nel 2002, il 72% dei palestinesi e degli israeliani \u00e8 favorevole a un accordo di pace basato sulle frontiere del 1967, a patto che ogni gruppo abbia la certezza che la controparte sia cooperativa nel fare le concessioni necessarie per un tale insediamento.\nTuttavia nessun governo di entrambe le nazioni avrebbe eventualmente accettato una linea di demarcazione che avesse previsto il controllo condiviso del Monte del Tempio. \nL'assurdit\u00e0 della situazione ha portato il Presidente degli Stati Uniti d'America Bill Clinton, in carica a quel tempo, a proporre di suddividere l'area verticalmente, proposta per\u00f2 inaccettabile per entrambe le parti.\nLe variazioni al negoziato includevano uno Stato palestinese che avrebbe dovuto comprendere tutta la Cisgiordania e la Striscia di Gaza o solo alcune parti di quest'ultima. Alcune proposte sollevate durante i colloqui con i palestinesi promuovevano alcuni piccoli aggiustamenti territoriali comprendendo anche alcune aree dell'attuale territorio israeliano.\nAlcuni politici israeliani, come Benjamin Netanyahu, erano favorevoli a una particolare forma della soluzione dei due Stati in cui allo Stato palestinese sarebbe stata concessa la maggior parte degli attributi di uno Stato indipendente, ma gli sarebbero stati negati alcuni aspetti della sovranit\u00e0 che avrebbero potuto permettergli di minacciare Israele. Benjamin Netanyahu sostenne, per esempio, che la capacit\u00e0 del futuro Stato di importare armi doveva essere limitata. La leadership palestinese non considerava tali proposte nel vero spirito della soluzione dei due Stati.\nPossibili soluzioni dei due Stati sono state discusse da leader sauditi e statunitensi. \nGli anni 2000 e la conferenza di Annapolis.\nNel 2002, il principe ereditario (re dal 2005) Abd Allah dell'Arabia Saudita propose un'iniziativa di pace araba, la quale ha ottenuto il sostegno unanime da parte della Lega Araba. L'allora Presidente degli Stati Uniti d'America George W. Bush annunci\u00f2 il suo sostegno per uno Stato palestinese, appoggiando la risoluzione 1397 del Consiglio di Sicurezza dell'Organizzazione delle Nazioni Unite, favorendo la soluzione dei due Stati. Anche le comunit\u00e0 cristiane in Israele sostengono tale soluzione.\nIn un sondaggio, svolto nel 2007 dalla Jerusalem Media &amp; Communication Centre tra i residenti nella Striscia di Gaza e in Cisgiordania, il 47% degli intervistati era favorevole alla soluzione dei due Stati, mentre il 26,5% degli intervistati era favorevole alla soluzione di uno Stato unico. Tuttavia il sostegno dato dai giovani palestinesi alla soluzione dei due Stati \u00e8 decisamente basso; l'allora Segretario di Stato degli Stati Uniti Condoleezza Rice ha osservato che sempre pi\u00f9 spesso i palestinesi che approvano la soluzione dei due Stati avevano la sua et\u00e0. Alla Conferenza di Annapolis, svoltasi nel novembre del 2007, i tre maggiori partiti palestinesi (Fath, ma non il governo di Hamas a Gaza), israeliani e americani concordarono su una soluzione dei due Stati come punto di partenza per i negoziati sulla fine del Conflitto israelo-palestinese. Tuttavia vi erano molti problemi per realizzare la soluzione dei due Stati, principalmente tali problemi vertevano su tre differenti vedute tra i partecipanti: lo Stato e i confini di Gerusalemme e del Monte del tempio, i confini del futuro Stato palestinese e degli insediamenti israeliani in Cisgiordania, e infine il ritorno dei profughi palestinesi.\nA partire dal 2009, sia gli Stati Uniti d'America che l'Unione europea hanno intimato al governo israeliano di rispettare gli impegni presi riguardo alla soluzione dei due Stati. Nel marzo 2009 i ministri europei hanno nuovamente esortato il nuovo governo israeliano, guidato dal Primo Ministro Benjamin Netanyahu a riconoscere lo Stato palestinese. Il 4 giugno 2009, il presidente degli Stati Uniti d'America Barack Obama durante un importante discorso, tenutosi presso l'Universit\u00e0 del Cairo in Egitto, ha sostenuto la soluzione dei due Stati. Il 14 giugno 2009 il Primo ministro israeliano Benjamin Netanyahu, durante un discorso presso l'Universit\u00e0 Bar Ilan di Tel Aviv, ha sostenuto l'approvazione di uno Stato palestinese ad ovest del fiume Giordano, ma ha subordinato tale concessione alla richiesta da parte dell'ANP di rompere completamente con Hamas.\nNel 2011 la Palestina ha visto rifiutato il riconoscimento come Stato membro alle Nazioni Unite dal Consiglio di Sicurezza, ma ha ottenuto l'ammissione all'UNESCO. Il 29 novembre 2012 lo Stato di Palestina \u00e8 stato ufficialmente riconosciuto a livello legale con una risoluzione dell'Assemblea generale passata a larga maggioranza, configurando la realizzazione formale, ma tuttora incompleta sul piano pratico, della soluzione a due Stati. Il 23 decembre 2016 la risoluzione 2334 del Consiglio di Sicurezza delle Nazioni Unite chiede ad Israele di porre fine alla sua politica di insediamenti nei territori palestinesi, inclusa Gerusalemme est:\nDescrizione.\nLa soluzione si pone in contrasto con altre opzioni via via sviluppate, come l'opzione giordana o la soluzione binazionale. In un'inchiesta sulla situazione mediorientale nel 2008 \"The New York Review of Books\" riport\u00f2 che \"attraverso gli anni i sondaggi dimostravano ragguardevoli maggioranze sia in Israele che in Palestina a favore di una creazione negoziata di due Stati distinti\". Un sondaggio del 2007 evidenziava come, messi di fronte alla scelta fra una soluzione a due Stati e la soluzione binazionale, oltre un quarto dei palestinesi residenti in Cisgiordania o nella Striscia di Gaza le rigettava entrambe, mentre il 46% si dichiarava a favore della prima e il 26% preferiva la seconda. Tale soluzione incontra un maggior supporto nei sondaggi israeliani, sebbene negli anni tale prospettiva abbia subito un certo declino La suddetta soluzione \u00e8 quella approvata dalla Nazioni Unite il 29 novembre 2012, con la risoluzione 67/19 dell'Assemblea Generale che ha riconosciuto l'esistenza dello Stato di Palestina.\nIl riconoscimento internazionale della Palestina.\nPaesi che riconoscono lo Stato di Palestina.\nDei 96 Stati che riconoscono lo Stato di Palestina, 12 concedono un certo status alla delegazione palestinese.\nElenco in ordine alfabetico per regione.\n1. Algeria -\n2. Bahrain -\n3. Comore -\n4. Gibuti -\n5. Egitto -\n6. Iraq -\n7. Giordania -\n8. Kuwait -\n9. Libano -\n10. Libia -\n11. Mauritania -\n12. Marocco -\n13. Oman -\n14. Qatar -\n15. Arabia Saudita -\n16. Somalia -\n17. Sudan -\n18. Tunisia -\n19. Emirati Arabi Uniti -\n20. Yemen\n21. Angola -\n22. Benin -\n23. Botswana -\n24. Burkina Faso -\n25. Burundi -\n26. Camerun -\n27. Capo Verde -\n28. Repubblica Centrafricana -\n29. Ciad -\n30. Repubblica del Congo -\n31. Repubblica Democratica del Congo -\n32. eSwatini -\n33. Guinea Equatoriale -\n34. Etiopia -\n35. Gabon -\n36. Gambia -\n37. Ghana -\n38. Guinea -\n39. Guinea-Bissau -\n40. Madagascar -\n41. Mali -\n42. Mauritius -\n43. Mozambico -\n44. Namibia -\n45. Niger -\n46. Nigeria -\n47. Ruanda -\n48. S\u00e3o Tom\u00e9 e Pr\u00edncipe -\n49. Senegal -\n50. Seychelles -\n51. Sierra Leone -\n52. Tanzania -\n53. Togo -\n54. Uganda -\n55. Zambia -\n56. Zimbabwe\n57. Afghanistan -\n58. Bangladesh -\n59. Bhutan -\n60. Brunei -\n61. Cambogia -\n62. Repubblica Popolare Cinese -\n63. India -\n64. Indonesia -\n65. Iran -\n66. Laos -\n67. Malaysia -\n68. Maldive -\n69. Mongolia -\n70. Nepal -\n71. Corea del Nord -\n72. Pakistan -\n73. Filippine -\n74. Sri Lanka -\n75. Turchia -\n76. Vietnam\n77. Albania -\n78. Austria -\n79. Bielorussia -\n80. Bosnia ed Erzegovina -\n81. Bulgaria -\n82. Cipro -\n83. Repubblica Ceca -\n84. Ungheria -\n85. Malta -\n86. Montenegro -\n87. Polonia -\n88. Romania -\n89. Russia -\n90. Serbia -\n91. Ucraina -\n92. Citt\u00e0 del Vaticano -\n93. Svezia\n94. Costa Rica -\n95. Cuba -\n96. Nicaragua -\n97. Brasile -\n98. Argentina\n99. Bolivia\n99. Vanuatu"}
{"id": "2258561", "revid": "767487", "url": "https://it.wikipedia.org/wiki?curid=2258561", "title": "Hajd\u00fas\u00e1mson", "text": "Hajd\u00fas\u00e1mson \u00e8 una citt\u00e0 dell'Ungheria di 11.573 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258564", "revid": "767487", "url": "https://it.wikipedia.org/wiki?curid=2258564", "title": "Hossz\u00fap\u00e1lyi", "text": "Hossz\u00fap\u00e1lyi \u00e8 una citt\u00e0 dell'Ungheria di 11.573 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258566", "revid": "106908", "url": "https://it.wikipedia.org/wiki?curid=2258566", "title": "Kaba", "text": "Kaba \u00e8 una citt\u00e0 dell'Ungheria di 6.446 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258568", "revid": "729019", "url": "https://it.wikipedia.org/wiki?curid=2258568", "title": "Nguy\u1ec5n V\u0103n C\u1ed1c", "text": "\u00c8 stato un asso nordvietnamita pilota di MiG-21 del 921\u00ba Reggimento Caccia della Kh\u00f4ng Qu\u00e2n Nh\u00e2n D\u00e2n Vi\u1ec7t Nam. Gli sono stati attribuiti nove abbattimenti di aerei statunitensi, inclusi due F-4D, due F-105F, un F-105D, un F-4B e un F-102A durante la guerra del Vietnam. Su nove abbattimenti, solo sette sono stati finora riconosciuti dalla United States Air Force."}
{"id": "2258571", "revid": "767487", "url": "https://it.wikipedia.org/wiki?curid=2258571", "title": "Il miracolo (Gerson)", "text": "Il miracolo \u00e8 il secondo album dei Gerson, pubblicato nel 2005."}
{"id": "2258573", "revid": "110157", "url": "https://it.wikipedia.org/wiki?curid=2258573", "title": "Kom\u00e1di", "text": "Kom\u00e1di \u00e8 una citt\u00e0 dell'Ungheria di 6.055 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258574", "revid": "484362", "url": "https://it.wikipedia.org/wiki?curid=2258574", "title": "Bettongia pusilla", "text": "La bettongia nana del Nullarbor (Bettongia pusilla ) \u00e8 una specie estinta di bettongia endemica del Nullarbor Plain, in Australia Occidentale. \u00c8 nota solamente a partire da resti fossili."}
{"id": "2258581", "revid": "339392", "url": "https://it.wikipedia.org/wiki?curid=2258581", "title": "Metal Oxide Semiconductor", "text": ""}
{"id": "2258584", "revid": "767487", "url": "https://it.wikipedia.org/wiki?curid=2258584", "title": "L\u00e9tav\u00e9rtes", "text": "L\u00e9tav\u00e9rtes \u00e8 una citt\u00e0 dell'Ungheria di 7.209 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258587", "revid": "93685", "url": "https://it.wikipedia.org/wiki?curid=2258587", "title": "Venere di Urbino (Tiziano)", "text": ""}
{"id": "2258590", "revid": "38120", "url": "https://it.wikipedia.org/wiki?curid=2258590", "title": "Sceloporus undulatus", "text": "Lo sceloporo ondulato (Sceloporus undulatus - Bosc, 1801) \u00e8 un rettile insettivoro arboreo o terragnolo.\n\u00c8 diffuso nella pare settentrionale del Messico e in quella meridionale degli Stati Uniti (Virginia, Florida, e Nuovo Messico).\nSottospecie.\nTra le sottospecie riconosciute dello sceloporo ondulato risultano:"}
{"id": "2258591", "revid": "767487", "url": "https://it.wikipedia.org/wiki?curid=2258591", "title": "Ny\u00edradony", "text": "Ny\u00edradony \u00e8 una citt\u00e0 dell'Ungheria di 8.070 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258592", "revid": "767487", "url": "https://it.wikipedia.org/wiki?curid=2258592", "title": "Tina Barrett", "text": "Biografia.\nTina Barrett nasce il 16 settembre 1976 da madre guyanese e padre britannico a \"Hammersmith\", nella parte ovest di Londra.\nHa frequentato la \"London's Arts Educational School\" per otto anni, diventando ballerina e coreografa. Ha avuto l'onore in seguito di esibirsi assieme ad artisti come dei Pulp, Shola Ama, i Simply Red e Toni Braxton.\nEra inizialmente membro del gruppo \"Face 2 Face\" (che poi sarebbero diventate le Mis-Teeq), ma abbandon\u00f2 il gruppo prima del debutto nel mondo discografico.\nS Club 7.\nTina raggiunge il successo nel 1998 quando a seguito di numerosi audizioni diventa membro degli S Club 7 insieme a Rachel Stevens, Paul Cattermole, Jon Lee, Bradley McIntosh, Jo O'Meara e Hannah Spearritt.\nIn cinque anni il gruppo pubblica quattro album studio, una raccolta e una numerosa serie di singoli. Tra i loro brani che hanno raggiunto la #1 ricordiamo: \"Bring It All Back\", \"Never Had a Dream Come True\", \"Don't Stop Movin\"' e \"Have You Ever\".\nTina ha anche partecipato a tutte le serie televisive del gruppo: \"Miami 7\", \"L.A. 7\", \"Hollywood 7\" e \"Viva S Club\" e ha partecipato al film \"Seeing Double\" (in italiano \"S Club allo specchio\").\nIl gruppo si \u00e8 sciolto ufficialmente nel 2003.\nCarriera solista.\nTina, dopo lo scioglimento del gruppo, dichiar\u00f2 subito di avere interesse ad intraprendere una carriera solista.\nNel 2004 registra un singolo insieme ad altri artisti come Natasha Bedingfield o Liz McClarnon: una cover del brano Da Ya Think I'm Sexy? di Rod Stewart Il brano viene pubblicato sotto il nome di \"The Girls of FHM\" e raggiunge la #10 nella classifica ufficiale inglese.\nTina successivamente incomincia a registrare nuovo materiale e nel novembre del 2009 presenta in anteprima il suo singolo di debutto solista \"Fire\" al \"Born Free Wild and Live\" presso la Royal Albert Hall. Il 25 maggio 2012 viene pubblicato il video ufficiale di \"Fire\". Il 23 settembre 2012 viene pubblicato in digitale un EP contenente i vari remix del brano. \nSuccessivamente Tina partecipa come apparizione al video musicale di \"The Clapping Song\" di Russell Grant e come ballerina nel video musicale per \"Shudaayi\" di Navin Kundra.\nIl 3 novembre 2013 pubblica il secondo singolo ufficiale \"Makin' Me Dance\"\nTina ha recentemente annunciato la pubblicazione di un nuovo singolo e dell'album nel 2014, entrambi dal titolo \"Woman\"."}
{"id": "2258594", "revid": "110157", "url": "https://it.wikipedia.org/wiki?curid=2258594", "title": "Ny\u00edr\u00e1br\u00e1ny", "text": "Ny\u00edr\u00e1br\u00e1ny \u00e8 una citt\u00e0 dell'Ungheria di abitanti (dati 2001). \u00c8 situata nella provincia di Hajd\u00fa-Bihar."}
{"id": "2258598", "revid": "14691", "url": "https://it.wikipedia.org/wiki?curid=2258598", "title": "Mobile Internet device", "text": ""}
{"id": "2258599", "revid": "1900059", "url": "https://it.wikipedia.org/wiki?curid=2258599", "title": "N\u00e1dudvar", "text": "N\u00e1dudvar \u00e8 una citt\u00e0 dell'Ungheria di 9.260 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258601", "revid": "155634", "url": "https://it.wikipedia.org/wiki?curid=2258601", "title": "Florian Scheiber", "text": "Biografia.\nCarriera sciistica.\nStagioni 2003-2009.\nScheiber, e residente a S\u00f6lden e attivo in gare FIS dal dicembre del 2002, ha esordito in Coppa Europa l'11 gennaio 2005 a Bad Kleinkirchheim, senza completare il supergigante in programma. Poco pi\u00f9 di un mese dopo ha conquistato i suoi primi risultati di rilievo, vincendo la medaglia d'argento nello slalom gigante e quella di bronzo nella combinata ai Mondiali juniores disputati a Bardonecchia.\nA livello di Coppa Europa i suoi piazzamenti hanno iniziato a diventare significativi durante la stagione 2007-2008, nella quale ha conquistato anche la sua prima vittoria, nonch\u00e9 primo podio (nella discesa libera di Bansko dell'8 marzo), e il 3\u00ba posto nella classifica generale. Il 21 febbraio 2009 ha esordito in Coppa del Mondo nello slalom gigante di Sestriere, senza per\u00f2 concluderlo; in quella stagione 2008-2009 in Coppa Europa, forte di quattro podi (una vittoria) e altri piazzamenti, si \u00e8 aggiudicato il trofeo continentale, piazzandosi anche 2\u00ba nella classifica di supergigante.\nStagioni 2010-2016.\nIl 29 novembre 2009 con il 28\u00ba posto nel supergigante di Lake Louise ha ottenuto i primi punti nel circuito della Coppa del Mondo. Durante la stagione 2011-2012 \u00e8 stato ancora protagonista a livello continentale e, grazie anche a sette podi (di cui cinque vittorie), si \u00e8 aggiudicato per la seconda volta la Coppa Europa, oltre a vincere la classifica di supergigante e a classificarsi 2\u00ba in quella di discesa libera.\nIl 30 novembre 2012 ha ottenuto a Beaver Creek in discesa libera il suo miglior piazzamento in Coppa del Mondo (4\u00ba); si \u00e8 ritirato al termine della stagione 2015-2016 e la sua ultima gara in carriera \u00e8 stata la discesa libera di Coppa del Mondo disputata a Wengen il 16 gennaio (55\u00ba). In carriera non ha preso parte n\u00e9 a rassegne olimpiche n\u00e9 iridate.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica dell'Austria, responsabile delle velociste dalla stagione 2020-2021 dopo esser stato per due stagioni allenatore in seconda.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2258603", "revid": "1543377", "url": "https://it.wikipedia.org/wiki?curid=2258603", "title": "63\u00aa Legione CC.NN. d'Assalto &quot;Tagliamento&quot;", "text": "La 63\u00aa Legione CC.NN. d'Assalto \"Tagliamento\" \u00e8 stata un'unit\u00e0 militare del Regno d'Italia operativa tra il 1941 e il 1943. Fu costituita dai battaglioni LXIII Btg. CC.NN. \"Udine\" e LXXIX Btg. CC.NN. \"Reggio Emilia\" della Milizia Volontaria per la Sicurezza Nazionale (MVSN). Entrambi i battaglioni nel corso della guerra sul fronte orientale furono promossi a Battaglioni M.\nStoria.\nRegio Esercito.\nLa 63\u00aa Legione d'Assalto CC.NN. \"Tagliamento\" fu mobilitata nel febbraio 1941 e fu costituita dal battaglione d'assalto LXIII di Udine al comando di Ermacora Zuliani, dal battaglione d'assalto LXXIX di Reggio Emilia al comando di Alberto Patrocini e la compagnia mitraglieri di Piacenza al comando di Zanotti. Avrebbe dovuto essere inquadrata nella 16\u00aa Divisione fanteria \"Pistoia\". Fu successivamente trasformata in Legione autocarrata e aggregata al CSIR in formazione. \nEra composta da 1.191 fra ufficiali e Camicie Nere, da 284 fra ufficiali e soldati del Regio Esercito e da 133 autieri. Fu comandata da Niccol\u00f2 Nicchiarelli, Domenico Mittica, Mario Rosmino e Antonio Galardo. La legione fu successivamente promossa sul campo ad unit\u00e0 scelta \"Emme\" e il labaro decorato di Medaglia d'Oro e di Medaglia d'Argento sul campo.\nTra il 9 e il 10 agosto 1941 i cinque treni che trasportavano la Legione passarono il confine del Brennero e il 23 dello stesso mese, in una sola colonna, aveva inizio il suo trasferimento per via ordinaria (a piedi) da Tru\u0219e\u0219ti (Romania) a Perwomajsk, dove il 27 la 63\u00aa era messa alle dipendenze della Divisione di Fanteria autotrasportabile \"Torino\". \nIl 9 settembre la Legione sostituiva il Reggimento \"Lancieri di Novara\" nel compito di difendere un tratto della sponda occidentale (destra) del Dnepr, passando alle dipendenze tattiche della 3\u00aa Divisione celere \"Principe Amedeo Duca d'Aosta\" avendo il suo battesimo del fuoco nella battaglia di Petrikowka svoltasi tra il 27 e il 30 settembre 1941. Successivamente parteciper\u00e0 a tutte le maggiori operazioni delle truppe italiane operanti sul fronte russo fra cui la celebre \"battaglia di Natale\" combattuta fra il 25 e 31 dicembre 1941.\nPer dare un'idea dello sforzo fornito dalla legione riportiamo le cifre delle perdite subite dal 9 settembre 1941 al 31 gennaio 1942: 126 caduti (7 ufficiali), 262 feriti spedalizzati (12 ufficiali), 97 feriti curati presso la Legione (9 ufficiali), 379 congelati (11 ufficiali) e 95 dispersi (5 ufficiali). La percentuale delle perdite rapportata alla forza della Legione presente all'atto del passaggio del confine al Brennero, in sei mesi di operazioni era stata del 65 per cento (44 ufficiali e 915 legionari e soldati).\nNel corso dei successivi mesi invernali la Legione \"Tagliamento\" non ebbe pi\u00f9 occasione di essere impegnata in combattimento. Essa rimase in secondo scaglione, dislocata nel settore della 3\u00aa Divisione Celere, dipendendo per l'impiego da quel comando. Alla met\u00e0 d'aprile, l'arrivo della Legione croata determin\u00f2 la assegnazione di questo reparto alla 3\u00aa Divisione Celere in sostituzione della \u00abTagliamento\u00bb, che venne concentrata a Makejewka perch\u00e9 vi si riordinasse. Il problema del ripianamento delle fortissime perdite subite dalla Legione si poneva in quello pi\u00f9 vasto dell'ampliamento della forza spedizionaria italiana al fronte orientale. Durante i primi mesi del 1942 era stato deciso che il C.S.I.R., avente costituzione e forze di un corpo d'armata, venisse affiancato da altri due corpi d'armata (II e Alpino) nella costituzione dell'8\u00aa Armata. La deliberazione comport\u00f2 modifiche organiche allo stesso C.S.I.R. non soltanto con la trasformazione della 3\u00aa Divisione Celere in unit\u00e0 interamente motorizzata (con l'acquisto del 6\u00ba Reggimento bersaglieri e del 120\u00ba Reggimento Artiglieria Motorizzato) e con il passaggio delle unit\u00e0 a cavallo (Reggimenti \"Savoia\", \"Lancieri di Novara\" ed \"Artiglieria a cavallo\") in un omogeneo raggruppamento direttamente dipendente dal comando del Corpo d'Armata, ma pure con provvedimenti che riguardavano le unit\u00e0 di CC.NN. Il C.S.I.R., divenuto XXXV Corpo d'Armata, avrebbe inquadrato, tra le proprie unit\u00e0 suppletive non indivisionate, un Raggruppamento di 6 Battaglioni di CC.NN., ripartiti fra due gruppi di Battaglioni, ciascuno di due Battaglioni di assaltatori e di un Battaglione Armi di Accompagnamento. La Legione \"Tagliamento\", conservando l'antico nome, si sarebbe trasformata in Gruppo \"Tagliamento\", costituito sempre dalle stesse unit\u00e0. Il Gruppo \"Montebello\" sarebbe poi giunto dall'Italia. L'uno e l'altro avrebbero costituito il Raggruppamento \u00ab3 gennaio\u00bb. In quello stesso periodo di tempo fu anche avvicendato nel comando della \"Tagliamento\" il Console Niccol\u00f2 Nicchiarelli, sostituito dal Console Domenico Mittica.\nNel 1943 combatte contro l'Armata Rossa sul Dnepr e, a seguito della seconda battaglia difensiva del Don, sono pochi i reduci che riescono a fare ritorno in Italia. La mattina del 26 agosto il Gruppo \"Tagliamento\", ridotto ad una forza complessiva di 14 ufficiali e 420 CC.NN., schierato sui costoni a nord-ovest di Gorbatowo, riceveva l'ordine di spostarsi a nord-est della stessa localit\u00e0 per presidiare la q. 228, sulla dorsale fra le valli Kriuscha e Zuzkan. Ma la localit\u00e0, contrariamente alle previsioni, risultava essere gi\u00e0 occupata dal nemico. Al Gruppo restava comunque affidata la difesa di un fronte di 15\u00a0km e ad essa provvedeva con occupazione nucleare collegata, nei suoi elementi fissi, da pattuglie mobili con armi automatiche. Il 2 settembre tutto il Gruppo \u00abTagliamento\u00bb veniva ritirato dalla linea ed era trasferito in riserva divisionale.\n1\u00aa Legione d'Assalto \"M\" \"Tagliamento\".\nDopo l'Armistizio di Cassibile, prima ancora che fosse costituita la Repubblica sociale italiana, il 63\u00ba Battaglione (composto perlopi\u00f9 da uomini provenienti dall'Italia centrale e dalle regioni del Nord-Est), assieme ad altri reparti, entra a far parte della 2. Fallschirmj\u00e4ger-Division e i suoi componenti avevano pronunciato il giuramento militare tedesco. Con la costituzione della Repubblica Sociale Italiana assume la denominazione di 1\u00aa Legione d'Assalto \"M\" Tagliamento, inquadrata nell'ambito della Guardia Nazionale Repubblicana in regime di collaborazione con le truppe di occupazione della Germania nazista. Ne assumer\u00e0 il comando Mer\u00ecco Zucc\u00e0ri con il grado di 1\u00b0 Seniore (tenente colonnello). La Legione \"Tagliamento\", dapprima impiegata sulle montagne appenniniche in operazioni di rastrellamento degli ex prigionieri angloamericani fuggiti dai campi di concentramento, alla fine di novembre viene destinata in provincia di Brescia e il 19 dicembre 1943 nel Vercellese. Qui, fin dai primi giorni, tramite l'affissione di bandi, minaccia la fucilazione di dieci ostaggi per ogni uccisione di militi della RSI o di soldati tedeschi: la minaccia viene attuata la prima volta a Borgosesia il 22 dicembre, a seguito dell'uccisione il giorno precedente di due militi della Legione.\n La legione rimane nel Vercellese-Biellese fino a tutto il maggio 1944, dopo di che viene spostata sull'Appennino tosco-marchigiano, operando tra la provincia di Arezzo e quella di Pesaro, per coadiuvare lo schieramento tedesco in quel tratto di Linea Gotica. Nella circostanza emergono frizioni con i comandi tedeschi nella conduzione della repressione antipartigiana e anche con le organizzazioni di lavoro coatto (Todt e Organizzazione Paladino) nella ricerca dei renitenti alla leva repubblichina.\nDi l\u00ec nel settembre 1944 la Tagliamento si disloca nell'alto Trevigiano, sul confine con l'alto Vicentino, dove verso la fine del mese opera con le forze naziste la pi\u00f9 feroce repressione antipartigiana in particolare nella zona del Monte Grappa. Quasi 500 sono le vittime di questo massiccio e prolungato rastrellamento, e pressoch\u00e9 altrettanti i catturati poi inviati nei campi di concentramento tedeschi. Contemporanea \u00e8 l'azione dimostrativa operata a Bassano del Grappa, dove 31 partigiani o supposti tali vengono impiccati agli alberi dei bastioni nord della citt\u00e0. In ottobre la Legione si sposta fra le province di Bergamo e di Brescia, presidiando per l'intero autunno-inverno le valli Camonica e di Scalve. In questi luoghi attua una fortissima repressione: emblematico \u00e8 l'episodio dell\"'incendio di Corti\", frazione del comune di Costa Volpino che viene data alle fiamme per rappresaglia. Nel 1945 si trova a combattere le Battaglie del Mortirolo e a condurre azioni contro la resistenza vicentina. \nC.R.O.W.C.A.S.S..\nI nomi dei seguenti 4 appartenenti al 63. Battaglione Tagliamento figurano nell'elenco CROWCASS (Central Registry of War Criminals and Security Suspects) (1947) compilato dagli Alleati anglo-americani delle persone ricercate dal Regno Unito e dalla Jugoslavia per presunti crimini di guerra:\n(Name) \"FABRI \" - (C.R. File Number) \"198164\" - (Rank, Occupation, Unit, Place and Date of Crime) \"Capt., Coy.-Commander of the 63. Tagliamento-Bn., Varallo, Prov. Vercelli, 15.4.44 \" - (Reason Wanted) \"Murder\" - (Wanted by) \"Yugo.\"\n\"INTREGGIALAGLI Antonio - 300679 - Chaplain, 63 Tagliamento Bn., Varallo, Province of Vercelli (It.) 15.4.44 - Murder - U.K.\".\n\"VENTORINI - 300657 - Capt., 63 Tagliamento-Bn., Varallo Prov. Vercelli (It.) 15.4.44 - Murder - U.K.\"\n\"ZUCCARI - 300660 - Col., Commander of 63 Tagliamento Btty., Varollo Prov. Vercelli (It.), 15.4.44 - Murder - U.K.\""}
{"id": "2258607", "revid": "767487", "url": "https://it.wikipedia.org/wiki?curid=2258607", "title": "Gerson (album)", "text": "Gerson \u00e8 il primo album dei Gerson, pubblicato nel 2002."}
{"id": "2258608", "revid": "767487", "url": "https://it.wikipedia.org/wiki?curid=2258608", "title": "Pocsaj", "text": "Pocsaj \u00e8 una citt\u00e0 dell'Ungheria di 2.727 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258612", "revid": "2055784", "url": "https://it.wikipedia.org/wiki?curid=2258612", "title": "Polg\u00e1r", "text": "Polg\u00e1r \u00e8 una citt\u00e0 dell'Ungheria di 8.418 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258614", "revid": "1305772", "url": "https://it.wikipedia.org/wiki?curid=2258614", "title": "Live at the Bottom Line", "text": " \nLive at the Bottom Line \u00e8 il titolo di varie registrazioni dal vivo effettuate al Bottom Line di New York:"}
{"id": "2258617", "revid": "14691", "url": "https://it.wikipedia.org/wiki?curid=2258617", "title": "Navigatore GPS", "text": ""}
{"id": "2258618", "revid": "110157", "url": "https://it.wikipedia.org/wiki?curid=2258618", "title": "P\u00fcsp\u00f6klad\u00e1ny", "text": "P\u00fcsp\u00f6klad\u00e1ny \u00e8 una citt\u00e0 dell'Ungheria di 16.126 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258620", "revid": "529641", "url": "https://it.wikipedia.org/wiki?curid=2258620", "title": "Rimparare a strisciare", "text": "Rimparare a strisciare \u00e8 il quarto album dei Gerson, pubblicato nel 2009."}
{"id": "2258623", "revid": "125910061", "url": "https://it.wikipedia.org/wiki?curid=2258623", "title": "Ry\u016bsei Nakao", "text": "Affiliato a 81 Produce. \nCome doppiatore (seiy\u016b) \u00e8 conosciuto per i suoi ruoli in \"Anpanman\" (Baikinman), \"Dragon Ball Z\" (Freezer), \"Fantasmi a Scuola\" (K\u0101ya), \"Bleach\" (Mayuri Kurotsuchi) e in \"One Piece\" (Caesar Clown)."}
{"id": "2258624", "revid": "767487", "url": "https://it.wikipedia.org/wiki?curid=2258624", "title": "S\u00e1rr\u00e9tudvari", "text": "S\u00e1rr\u00e9tudvari \u00e8 una citt\u00e0 dell'Ungheria di 3.063 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258625", "revid": "767487", "url": "https://it.wikipedia.org/wiki?curid=2258625", "title": "Fly (Hilary Duff)", "text": "Fly \u00e8 il primo singolo estratto dall'omonimo secondo album di Hilary Duff. La canzone ha avuto un buon successo in America e in molti altri stati. Infatti per il suo pubblico \u00e8 una delle pi\u00f9 belle canzoni scritte e interpretate dalla Duff. il video consiste in spezzoni di un concerto e immagini della Duff in promozione per il mondo.\nIl singolo venne pubblicato solo negli Stati Uniti, Canada, Australia e Giappone e solo nel 2006 venne pubblicato nell'album \"Most Wanted\" in Gran Bretagna e in Italia nell'album 4Ever Hilary.\nIn Italia esordisce al 14\u00ba posto nella classifica dei singoli pi\u00f9 venduti rimanendo per diversi mesi tra i primi 30."}
{"id": "2258627", "revid": "767487", "url": "https://it.wikipedia.org/wiki?curid=2258627", "title": "Tiszacsege", "text": "Tiszacsege \u00e8 una citt\u00e0 dell'Ungheria di 4.927 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258628", "revid": "339392", "url": "https://it.wikipedia.org/wiki?curid=2258628", "title": "Hot (album)", "text": ""}
{"id": "2258634", "revid": "110157", "url": "https://it.wikipedia.org/wiki?curid=2258634", "title": "T\u00e9gl\u00e1s", "text": "T\u00e9gl\u00e1s \u00e8 una citt\u00e0 dell'Ungheria di 6.385 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258635", "revid": "767487", "url": "https://it.wikipedia.org/wiki?curid=2258635", "title": "Balangiga", "text": "Balangiga \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nBalangiga \u00e8 formata da 13 baranggay:"}
{"id": "2258636", "revid": "12458", "url": "https://it.wikipedia.org/wiki?curid=2258636", "title": "Repubblica Federale di Germania (1949-1990)", "text": ""}
{"id": "2258637", "revid": "767487", "url": "https://it.wikipedia.org/wiki?curid=2258637", "title": "V\u00e1mosp\u00e9rcs", "text": "V\u00e1mosp\u00e9rcs \u00e8 una citt\u00e0 dell'Ungheria di 5.477 abitanti (dati 2001). \u00c8 situata nella provincia di Hajd\u00fa-Bihar."}
{"id": "2258638", "revid": "123622867", "url": "https://it.wikipedia.org/wiki?curid=2258638", "title": "Episodi di Dragon Ball Kai", "text": "Questa \u00e8 la lista degli \"'episodi di , serie televisiva anime prodotta da Toei Animation. La serie si profila come remake in alta definizione di \"Dragon Ball Z\", sfrondato dei \"filler\" per mantenersi pi\u00f9 vicino al manga originale di Akira Toriyama.\nLa colonna sonora di \"Dragon Ball Kai\" \u00e8 stata composta da Kenji Yamamoto, il quale ha preso il posto di Shunsuke Kikuchi. Per l'arco narrativo di Majin Bu, dal 99\u00ba episodio, la colonna sonora \u00e8 composta da Norihito Sumitomo.\nDurante il primo ciclo di trasmissione, la sigla di apertura \u00e8 , cantata da Takayoshi Tanimoto, mentre le due sigle di chiusura sono , sempre cantata da Tanimoto (ep. 1-54), e , scritta da Yasushi Akimoto e cantata dal coro femminile Dragon Team (ep. 55-159). Durante il secondo ciclo narrativo (arco di Majin Bu), la sigla di apertura giapponese \u00e8 stata sostituita da , cantata da Tanimoto. Le cinque sigle di chiusura giapponesi sono ' dei Good Morning America (ep. 99-111); ' di Leo Ieiri (ep. 112-123); ' dei Czecho No Republic (ep. 124-136); ' dei Ky\u016bso Nekokami (ep. 137-146); e \"\", delle Gacharic Spin (ep. 147-159). Nell'edizione internazionale (Dragon Ball Z Kai: The Final Chapters), la sigla di apertura \u00e8 \"Fight It Out!!\", cantata da Masatoshi Ono, mentre la sigla di chiusura \u00e8 \"Never Give Up!!\", cantata da Junear."}
{"id": "2258640", "revid": "767487", "url": "https://it.wikipedia.org/wiki?curid=2258640", "title": "I piloti dell'inferno", "text": "I piloti dell'inferno (\"Hell Drivers\") \u00e8 un film del 1957 diretto da Cy Endfield.\nTrama.\nProfondamente segnato dall'esperienza carceraria, ex detenuto, scontata la pena esce di prigione e trova lavoro come camionista in una societ\u00e0 di trasporti, dove gli autisti rischiano quotidianamente la propria vita, costretti ad impegnarsi in tragitti ad alta velocit\u00e0 per essere pagati in base alle consegne. Accetta, suo malgrado, le violente prepotenze del capo, fin quando lo sfida in una folle corsa a bordo di due bestioni, dove il boss ci rimette la vita."}
{"id": "2258643", "revid": "767487", "url": "https://it.wikipedia.org/wiki?curid=2258643", "title": "Balangkayan", "text": "Balangkayan \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nBalangkayan \u00e8 formata da 15 baranggay:"}
{"id": "2258649", "revid": "1833487", "url": "https://it.wikipedia.org/wiki?curid=2258649", "title": "Zenta Maurina Raudive", "text": "Biografia.\nZenta Maurina Raudive nata a Libau (Lettonia) nel 1897 da padre lettone e da madre tedesca, all'et\u00e0 di cinque anni fu colpita da poliomielite spinale che la costrinse ad usare la sedia a rotelle per tutta la vita. Nonostante questa menomazione, frequent\u00f2 le scuole superiori e poi l'universit\u00e0 a Riga. Lei stessa ha narrato le vicende della prima parte della sua vita in \"Il lungo viaggio\", dove racconta la dura lotta con la malattia e l'abbraccio vivificante con la natura, la musica, la cultura ed il mondo.\nNel 1938 fu la prima donna nel suo paese ad ottenere la libera docenza in filosofia. Incontr\u00f2 e conobbe pensatori famosi, comp\u00ec viaggi di studio a Vienna, Parigi ed in Italia, entusiasmandosi in particolare per Dante. Nel 1940 la sua patria, la Lettonia, venne invasa prima dai sovietici e l'anno successivo dai tedeschi. Fu perci\u00f2 costretta a fuggire e trov\u00f2 ospitalit\u00e0 in Svezia dove insegn\u00f2 all'universit\u00e0 di Uppsala. Nel 1965 si stabil\u00ec a Bad Krozingen in Germania dove mor\u00ec nel 1978.\nInsignita di un gran numero di premi, ha lasciato pi\u00f9 di venti volumi in lingua tedesca: opere autobiografiche, saggi letterari, racconti. Molti dei suoi scritti sono stati tradotti in numerose lingue.\nPotente indagatrice dell'indole umana, utilizza gli strumenti della cultura, in prevalenza la letteratura e la filosofia, per tratteggiarne l'immagine reale ed ideale. Attinge perci\u00f2 alla sua cultura, che non conosce limiti di confini sia spaziali che temporali (dalla Bibbia ad Esiodo e Omero; da Epicuro a Spinoza a Schopenhauer a Bonhoeffer ad Heidegger). D'altra parte \u00e8 suo intento di gettare ponti tra le diverse tradizioni culturali onde creare le basi per un'armonia tra i popoli, presupposto indispensabile per la pace. Alla profondit\u00e0 e vastit\u00e0 del pensiero fa da corroborante uno stile incisivo e nel contempo esuberante, espressione di uno spirito alto e forte.\nMaurina \u00e8 localit\u00e0 (frazione) del Comune di Spormaggiore (provincia di Trento Italia); la leggenda o verit\u00e0 che sia, vuole che i terreni in cui sorge, siano un lascito, un dono, da certo conte Spaur di castel Rovina all'amante Maura e da cui ebbe un figlio/figlia (forse riferito a figlia Maura); gli abitanti del posto portano ancora oggi il cognome Maurina (detto anche Morina dove la o in tedesco diventa au e viceversa) derivante dalla localit\u00e0; \u00e8 apprezzabile il sonetto inciso all'entrata del portico principale del borgo che riporta: ... benedici Maria la tua Maurina figlia antica di castel Rovina...\nOpere tradotte in italiano.\nOpere tradotte da Paola Giovetti ed edite dalle Edizioni Paoline di Torino:"}
{"id": "2258651", "revid": "633110", "url": "https://it.wikipedia.org/wiki?curid=2258651", "title": "HMS Nelson (28)", "text": "La HMS \"Nelson\" \u00e8 stata una nave da battaglia della Royal Navy della classe Nelson. Varata negli anni venti, prese parte alla seconda guerra mondiale. Prese il nome dall'Ammiraglio Horatio Nelson, vincitore della Battaglia di Trafalgar.\nCostruita seguendo le limitazioni imposte dal Trattato navale di Washington del 1922, ebbe per questo motivo un dislocamento non superiore alle 35.000 tonnellate. Eredit\u00f2 in parte alcune caratteristiche di progettazione delle navi da battaglia di Classe G3: i nuovi cannoni principali da 406 mm in tre torrette poste tutte a prua, una velocit\u00e0 ridotta e una corazzatura massima limitata solo ai punti vitali, proprio per rispettare i limiti del trattato.\nLe tre torrette erano indicate, da prua a poppa, con le lettere \"A\", \"B\", ed \"X\". L'armamento secondario era diviso nelle torrette da P1 a P3 a sinistra e da S1 a S3 a dritta. I sei cannoni antiaerei da 119 mm andavano da HA1 ad HA6, con i numeri pari posti a sinistra. Le sei batterie antiaeree da 40 mm andavano da M1 a M7, saltando il numero 2.\nStoria.\nLa \"Nelson\" venne impostata nel dicembre 1922 a Newcastle dai cantieri Armstrong-Witworth. Varata nel settembre 1925, entr\u00f2 in servizio due anni dopo nell'agosto 1927 e si un\u00ec alla sua gemella \"Rodney\", unica altra nave della classe, costruita presso i cantieri Cammel Laird. Il costo totale per la costruzione fu di 7,504 milioni di sterline e vennero utilizzate componenti provenienti dall'HMS \"Anson\" e dalla HMS \"Howe\", della classe Admiral, mai completate.\nDivenne l'ammiraglia della \"Home Fleet\" dal momento del varo. Nel 1931 gli equipaggi della \"Nelson\" e della \"Rodney\" presero parte all'Ammutinamento di Invergordon. Durante gli anni 30 sub\u00ec alcune piccole modifiche e allo scoppiare della Seconda guerra mondiale, nel settembre 1939, si trovava ancora assegnata alla \"Home Fleet\". Tra il 25 e il 26 settembre partecip\u00f2 come scorta alle operazioni di salvataggio del sottomarino HMS \"Spearfish\". In ottobre venne impiegata nel Mare del Nord contro una formazione di incrociatori e cacciatorpediniere tedeschi, che riuscirono per\u00f2 ad evitarla. Il 30 ottobre venne attaccata dal sottomarino tedesco U-56 che riusc\u00ec a colpirla con tre siluri, nessuno dei quali esplose. Successivamente venne di nuovo impiegata nella caccia agli incrociatori da battaglia tedeschi, ma senza successo. La mattina del 4 dicembre incapp\u00f2 in una mina magnetica davanti al Loch Ewe, in Scozia e rimase in cantiere per riparazioni fino all'agosto 1940.\nDopo essere ritornata in servizio oper\u00f2 nel Canale della Manica. Tra l'aprile e il giugno 1941 partecip\u00f2 invece alle scorte ai convogli nell Atlantico. Verso la fine di maggio si spost\u00f2 a Freetown, in Sudafrica, per poi tornare a Gibilterra durante la Caccia alla Bismarck.\nNel giugno 1941 venne assegnata alla \"Forza H\", presente nel Mar Mediterraneo con compiti di scorta e disturbo dei convogli italiani. Il 27 settembre 1941, nel corso degli eventi dell'operazione Halberd, venne gravemente danneggiato da un attacco di aerosiluranti della Regia Aeronautica e venne trasferita nuovamente in patria per riparazioni che durarono fino al maggio 1942. Ritorn\u00f2 nel mediterraneo in agosto come ammiraglia della \"Forza H\", scortando convogli diretti a Malta. Nel novembre seguente partecip\u00f2 all'Operazione Torch con compiti di supporto. Nel luglio del 1943 partecip\u00f2 all'invasione della Sicilia (Sbarco in Sicilia), dove il 16 luglio rimase danneggiata da un cacciabombardiere italiano, e in settembre allo Sbarco di Salerno, con compiti di bombardamento della costa.\nA bordo della \"Nelson\" venne firmato il 29 settembre il cosiddetto Armistizio lungo, dopo quello di Cassibile dell'8 settembre, tra il generale Eisenhower e il Maresciallo Pietro Badoglio.\nNel novembre seguente la nave torn\u00f2 in Gran Bretagna per un raddobbo, che comprendeva anche un forte aumento delle dotazioni antiaeree. Tornata in servizio partecip\u00f2 alle operazioni connesse allo Sbarco in Normandia, ma venne gravemente danneggiata da due mine il 18 giugno 1944 e inviata a Philadelphia, in Pennsylvania per le necessarie riparazioni. Torn\u00f2 in Gran Bretagna nel gennaio 1945 e venne inviata nell'Oceano Indiano, arrivando a Colombo in luglio. Venne impiegata nelle acque malesi per tre mesi. Il 2 settembre 1945 le forze giapponesi presenti in zona le si arresero formalmente a George Town.\nLa \"Nelson\" torn\u00f2 in patria nel novembre successivo e rimase ammiraglia della \"Home Fleet\" fino al luglio 1946, quando venne trasformata in nave di addestramento. Nel febbraio 1948 and\u00f2 in disarmo e venne usata per alcuni mesi come bersaglio di artiglieria prima di essere demolita a partire dal 15 marzo 1949 a Inverkeithing."}
{"id": "2258656", "revid": "1305772", "url": "https://it.wikipedia.org/wiki?curid=2258656", "title": "Pictures", "text": ""}
{"id": "2258657", "revid": "322321", "url": "https://it.wikipedia.org/wiki?curid=2258657", "title": "Vinzenz Eduard Milde", "text": "Biografia.\nVinzenz Eduard Milde era figlio di un libraio di Brno e come tale, tra il 1788-1792 frequent\u00f2 la scuola superiore della sua citt\u00e0 natale, studiando successivamente filosofia a Vienna, oltre a matematica e fisica a Olomouc. Nel 1794 entr\u00f2 al seminario di Vienna ed a partire dal 1798 lavor\u00f2 come traduttore per le lingue slave della facolt\u00e0 teologica dell'Universit\u00e0 di Vienna. Nel 1800 venne ordinato sacerdote, venendo nominato professore di scienze dell'educazione all'universit\u00e0 di Vienna, carriera che per\u00f2 gli venne preclusa per motivi di salute gi\u00e0 dal 1810. Nominato direttore dell'Istituto filosofico viennese e nominato dall'imperatore decano spirituale per l'area del Danubio, divenne canonico della Cattedrale di Santo Stefano di Vienna.\nDopo le dimissioni del vescovo di Litom\u011b\u0159ice, Josef Franz Hurd\u00e1lek, l'Imperatore Francesco I lo nomin\u00f2 il 16 gennaio 1823 quale suo successore sulla cattedra episcopale. La conferma papale giunse il 16 maggio di quello stesso anno e non appena il Milde si mise all'opera per promuovere la sua azione episcopale nella nuova sede, come prima azione, fece costruire un nuovo seminario nella diocesi, pur dicendosi contrario all'assolutismo perseguito dall'Imperatore, al quale rimase comunque fedele.\nAlla morte dell'arcivescovo viennese Leopold Maximilian von Firmian, Vincenz Eduard Milde venne nominato a questa cattedra il 27 ottobre 1831, mentre la conferma papale giunse il 24 febbraio dell'anno successivo, con il suo ingresso ufficiale nella cattedrale cittadina il 31 maggio 1832.\nAllo scoppio della rivoluzione del 1848 a Vienna, su suggerimento del clero riunito sotto la sua persona, decise di scrivere una lettera al governo, in quanto nel paese andava diffondendosi un profondo anticlericalismo che minacciava la relazione tra Chiesa e Stato in Austria, scagliandosi nel contempo contro i giornali viennesi e contro la stampa immorale. Con l'aiuto dell'arcivescovo di Salisburgo, Friedrich von Schwarzenberg, scrisse quindi un memorandum che sottopose al Reichstag nel dicembre del 1848 con il quale tent\u00f2 di stabilizzare il rapporto tra Chiesa e Stato in Austria. Dal 1849, inoltre, si avvalse di Michele Viale Prel\u00e0, nunzio apostolico in Austria, per riorganizzare l'assetto generale delle diocesi dello Stato."}
{"id": "2258658", "revid": "1305772", "url": "https://it.wikipedia.org/wiki?curid=2258658", "title": "Piece by Piece", "text": ""}
{"id": "2258660", "revid": "122931060", "url": "https://it.wikipedia.org/wiki?curid=2258660", "title": "Arrigo Castellani", "text": "Biografia.\nNato a Livorno da genitori empolesi, primo di quattro fratelli, frequent\u00f2 le scuole medie e superiori a Milano; quindi s'iscrisse alla facolt\u00e0 di giurisprudenza dell'universit\u00e0 di Firenze. Partecip\u00f2 alla Seconda guerra mondiale come ufficiale-interprete, prima in Polonia e poi in Russia. Tornato in patria, dopo l'armistizio fu a Tunisi e ad Algeri, e quindi nell'Italia meridionale. Mentre risaliva la penisola col Corpo Italiano di Liberazione, fu ferito nelle Marche, il 25 luglio 1944, dalle schegge d'una granata tedesca. Ristabilitosi dopo la fine del conflitto, riprese gli studi e consegu\u00ec la laurea in legge. \nTuttavia i suoi interessi scientifici lo portarono, nel 1944, a iscriversi alla facolt\u00e0 di lettere, dove si giov\u00f2 dell'insegnamento di Bruno Migliorini; consegu\u00ec la sua seconda laurea nel 1946 con una tesi in glottologia (relatore: Carlo Battisti) incentrata su un registro di conti cortonese del primo Trecento. Dopo alcune esperienze di ricerca e d'insegnamento all'Istituto Storico Italiano per il Medio Evo e alla facolt\u00e0 di magistero di Roma, e dopo aver vinto un concorso di lingua e letteratura inglese, ottenendo cos\u00ec la nomina in un liceo di Piacenza, fu chiamato a insegnare filologia romanza nell'universit\u00e0 di Friburgo, succedendo a Gianfranco Contini; qui egli lavor\u00f2 alacremente dal 1952 al '67, anno in cui fu chiamato dall'universit\u00e0 di Roma alla cattedra di storia della lingua italiana, appena lasciata da Alfredo Schiaffini. Dal 1974 insegn\u00f2 infine nell'universit\u00e0 di Firenze.\nDal 1950 al '55 Castellani fu attivo presso il Centro di studi di filologia italiana dell'Accademia della Crusca, diretto dal Contini. Socio corrispondente della Crusca fin dal 1957, fu accolto come accademico ordinario nel '72. Fond\u00f2 e diresse la rivista \u00abStudi linguistici italiani\u00bb (1960-).\nA lui si devono fondamentali edizioni critiche d'antichi testi toscani (tra cui il \"Frammento d'un libro di conti di banchieri fiorentini del 1211\", il pi\u00f9 antico testo fiorentino tramandatoci) e di documenti dei primi secoli degli altri volgari italiani. I suoi lavori costituiscono un esempio eccellente di metodo critico e si segnalano per l'accuratezza, la ricchezza, la chiarezza d'esposizione, e anche l'eleganza, a cui sono improntati.\nFu sostenitore del neopurismo (o \"purismo strutturale\"), movimento linguistico che cercava di conciliare le esigenze d'innovazione linguistica \u2014 e quindi della necessit\u00e0 di introdurre nuovi termini nella lingua italiana \u2014 con la tutela della lingua nazionale; la soluzione, secondo il Castellani, sarebbe stata quella di adeguare i nuovi termini alle strutture linguistiche dell'italiano, anzich\u00e9 ricorrere a prestiti integrali (per esempio, \"guardabimbi\" in luogo di \"baby-sitter\"). Castellani fu probabilmente influenzato da Bruno Migliorini, suo maestro a Venezia e iniziatore del neopurismo; e tuttavia se ne distacc\u00f2, perch\u00e9 propose l'introduzione di calchi o adattamenti italiani anche per parole straniere gi\u00e0 entrate nell'uso comune (come \"guisco\" per \"whisky\", \"fubbia\" per \"smog\"): i nuovi termini ebbero per\u00f2 scarsa diffusione, dato che i termini stranieri si erano ormai radicati nell'uso."}
{"id": "2258661", "revid": "767487", "url": "https://it.wikipedia.org/wiki?curid=2258661", "title": "Can-avid", "text": "Can-avid \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nCan-avid \u00e8 formata da 28 baranggay:"}
{"id": "2258663", "revid": "33921", "url": "https://it.wikipedia.org/wiki?curid=2258663", "title": "Vivendo nella carne", "text": ""}
{"id": "2258678", "revid": "729019", "url": "https://it.wikipedia.org/wiki?curid=2258678", "title": "Dolores (Eastern Samar)", "text": "Dolores \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nDolores \u00e8 formata da 46 baranggay:"}
{"id": "2258679", "revid": "729019", "url": "https://it.wikipedia.org/wiki?curid=2258679", "title": "Angelo Ugo Conz", "text": "Biografia.\nAmmiraglio della Regia Marina..\nNel 1933 fu nominato Senatore del Regno."}
{"id": "2258682", "revid": "599013", "url": "https://it.wikipedia.org/wiki?curid=2258682", "title": "Ren\u00e9 Guenon", "text": ""}
{"id": "2258683", "revid": "287204", "url": "https://it.wikipedia.org/wiki?curid=2258683", "title": "Rene Guenon", "text": ""}
{"id": "2258687", "revid": "638792", "url": "https://it.wikipedia.org/wiki?curid=2258687", "title": "Ozma", "text": ""}
{"id": "2258691", "revid": "339392", "url": "https://it.wikipedia.org/wiki?curid=2258691", "title": "Paris-Match", "text": ""}
{"id": "2258692", "revid": "94904", "url": "https://it.wikipedia.org/wiki?curid=2258692", "title": "Ugo Angelo Conz", "text": ""}
{"id": "2258695", "revid": "22456235", "url": "https://it.wikipedia.org/wiki?curid=2258695", "title": "Figaro-Magazine", "text": ""}
{"id": "2258697", "revid": "22456251", "url": "https://it.wikipedia.org/wiki?curid=2258697", "title": "CBM KIM-1", "text": ""}
{"id": "2258698", "revid": "228587", "url": "https://it.wikipedia.org/wiki?curid=2258698", "title": "Paulo Jorge Gomes Bento", "text": "Carriera.\nCalciatore.\nDa calciatore ha vestito le maglie di , , , e . Con quest'ultimo club vinse il \"double\" titolo nazionale-coppa nazionale nel 2001-2002 sotto la guida dell'allenatore L\u00e1szl\u00f3 B\u00f6l\u00f6ni.\nCon la nazionale portoghese esord\u00ec il 15 gennaio 1992 (0-0 contro la ). Vanta 35 presenze in nazionale. Ha preso parte al e al .\nAllenatore.\nDebutt\u00f2 come allenatore sulla panchina dello Sporting Lisbona, che allen\u00f2 dal 12 ottobre 2005 al 6 novembre 2009. Vinse 2 Coppe del Portogallo (2006-2007 e 2007-2008) e 2 Supercoppe di Portogallo (2007 e 2008).\nDal 20 settembre 2010 all'11 settembre 2014 fu il commissario tecnico della nazionale portoghese, dove sostitu\u00ec Carlos Queiroz. All'europeo 2012 condusse il Portogallo alla semifinale, persa ai tiri di rigore contro la Spagna. Al mondiale 2014 rimedi\u00f2 una eliminazione al primo turno. L'11 settembre 2014, in seguito alla clamorosa sconfitta interna per 0-1 nella prima giornata delle qualificazioni all'europeo 2016 contro l'Albania, abbandon\u00f2, di comune accordo con la federazione calcistica portoghese, il suo ruolo di commissario tecnico.\nNel maggio 2016 divent\u00f2 il nuovo allenatore del Cruzeiro, in Brasile. Fu esonerato negli ultimi giorni di luglio, dopo un periodo negativo caratterizzato da sole 6 vittorie negli ultimi 17 incontri di campionato.\nL'11 agosto 2016 divenne l'allenatore dell'Olympiakos, dove sostitu\u00ec V\u00edctor S\u00e1nchez e rimase fino al 6 marzo 2017, quando fu sollevato dall'incarico dopo tre sconfitte consecutive nonostante la squadra fosse prima in classifica con 7 punti di vantaggio sulla seconda.\nAllen\u00f2 poi il club cinese del dall'11 dicembre 2017 al 22 luglio 2018, quando fu esonerato a causa degli scarsi risultati.\nIl 17 agosto 2018 \u00e8 stato nominato CT della .\nStatistiche.\nAllenatore.\nClub.\n\"Statistiche aggiornate al 12 agosto 2018.\""}
{"id": "2258699", "revid": "1305772", "url": "https://it.wikipedia.org/wiki?curid=2258699", "title": "Keep the Aspidistra Flying", "text": ""}
{"id": "2258701", "revid": "1876105", "url": "https://it.wikipedia.org/wiki?curid=2258701", "title": "Francesco Scognamiglio", "text": "Carriera.\nDopo aver studiato presso l'Istituto Superiore di Design (ISD) di Napoli, Francesco Scognamiglio inizia a collaborare con alcune importanti case di moda come Versace. Nel 1998 apre la propria boutique monomarca. Due anni dopo, nel 2000 Scognamiglio esordisce nel campo dell'alta moda al Palazzo Barberini con una collezione ispirata alla moda degli anni ottanta.\nNel 2007 Scognamiglio disegna gli abiti per la top model Eva Riccobono in occasione in occasione dell'evento Jaeger Le Coultre al Festival del cinema di Venezia. Il 28 febbraio 2008 Paola &amp; Chiara indossano la griffe sul palcoscenico del Teatro Ariston per il Festival di Sanremo 2008. Nel 2008 anche la cantante Madonna indossa alcuni abiti disegnati per lei da Scognamiglio, per il video musicale del brano \"Give It 2 Me\", rendendo il marchio popolare anche negli Stati Uniti.\nNel 2009 debutta nel campo della moda maschile durante Pitti Immagine Uomo, con il marchio \"Allegri\". Nel 2010 ha realizzato il bizzarro abito a strati indossato da Lady Gaga in occasione dei BRIT Awards 2010."}
{"id": "2258705", "revid": "767487", "url": "https://it.wikipedia.org/wiki?curid=2258705", "title": "La Torre dell'Alchimista", "text": "La Torre dell'Alchimista \u00e8 un gruppo di rock progressivo nato nel 1997 ad Alzano Lombardo in provincia di Bergamo.\nBiografia.\nLa formazione iniziale del gruppo vede come cantante Michele Giardino, al basso Davide Donadoni ed alle tastiere Michele Mutti, ai quali si aggiunge successivamente alla batteria Noberto Mosconi e Silvia Ceraolo al flauto. Nel 2001 viene pubblicato il primo album del gruppo, intitolato La Torre dell'Alchimista per l'etichetta \"Kaliphonia\" (che ora non \u00e8 pi\u00f9 in attivit\u00e0).\nDopo l'uscita del disco la formazione del gruppo cambia e nel giugno del 2002 il gruppo partecipa al NEARfest, tra i principali festival mondiali di rock progressivo, e da questa esperienza viene tratto il materiale per il disco dal vivo USA...you know? del 2005 edito da Ma.Ra.Cash Records.\nNel 2004 il gruppo partecipa anche al Gouveia Art Rock festival in Portogallo ed il materiale di questo concerto \u00e8 stato pubblicato nel DVD \"Gouveia Art Rock 2004\".\nNuovo cambio di formazione dopo il concerto in Portogallo, con l'ingresso di Michelangelo Donadini alla batteria ed il gruppo lavora alla composizione del loro secondo album in studio, pubblicato nel 2007 con il nome di Neo, sempre edito da MaRaCash records."}
{"id": "2258707", "revid": "228587", "url": "https://it.wikipedia.org/wiki?curid=2258707", "title": "Encanto", "text": ""}
{"id": "2258708", "revid": "1013865", "url": "https://it.wikipedia.org/wiki?curid=2258708", "title": "Saint Andrew (Barbados)", "text": "Saint Andrew \u00e8 una parrocchia di Barbados.\nIl territorio ha una superficie di 36\u00a0km\u00b2 ed una popolazione di 5.139 abitanti (Censimento 2010).\nIl principale centro abitato \u00e8 Greenland (524 abitanti)"}
{"id": "2258709", "revid": "287204", "url": "https://it.wikipedia.org/wiki?curid=2258709", "title": "Timeless (album)", "text": ""}
{"id": "2258710", "revid": "697352", "url": "https://it.wikipedia.org/wiki?curid=2258710", "title": "Timeless", "text": "Timeless (\"senza tempo\" in lingua inglese) pu\u00f2 riferirsi a:"}
{"id": "2258712", "revid": "1226", "url": "https://it.wikipedia.org/wiki?curid=2258712", "title": "Naniti", "text": ""}
{"id": "2258714", "revid": "767487", "url": "https://it.wikipedia.org/wiki?curid=2258714", "title": "La Torre dell'Alchimista (album)", "text": "La Torre dell'Alchimista \u00e8 un album dei La Torre dell'Alchimista pubblicato nel 2001."}
{"id": "2258719", "revid": "22456502", "url": "https://it.wikipedia.org/wiki?curid=2258719", "title": "File descriptor", "text": ""}
{"id": "2258720", "revid": "21880", "url": "https://it.wikipedia.org/wiki?curid=2258720", "title": "Bettongia tropica", "text": "La bettongia settentrionale (Bettongia tropica ) \u00e8 un piccolo marsupiale potoroide dall'areale ristretto ad alcune boscaglie miste di \"Eucalyptus\" e \"Allocasuarina\" confinanti con le foreste pluviali dell'estremit\u00e0 nord-orientale del Queensland (Australia).\nQuesta bettongia \u00e8 un animale solitario e notturno. Trascorre il giorno in nidi ben nascosti sotto un albero e realizzati con ciuffi d'erba o con altri materiali raccolti a livello del suolo. I materiali vengono trasportati utilizzando la coda prensile. La dieta principale della bettongia settentrionale \u00e8 costituita dagli sporocarpi dei funghi ectomicorrizali. Questi vengono cercati nel sottosuolo alla base degli alberi e alcuni studi suggeriscono che una buona parte delle ore notturne venga impiegata alla ricerca di questa rara fonte di cibo. Tuttavia la dieta comprende anche radici di erbe, tuberi, gigli e semi. Questa specie sembra riprodursi in ogni periodo dell'anno e, come avviene nei canguri, il piccolo viene trasportato nel marsupio fino a che non sar\u00e0 grande abbastanza per seguire la madre come una \u00abpalla al piede\u00bb.\nLa bettongia settentrionale \u00e8 un animale minacciato e sopravvive solamente in tre regioni del Queensland (Australia), tutte distanti tra di loro meno di 128 chilometri."}
{"id": "2258725", "revid": "2091899", "url": "https://it.wikipedia.org/wiki?curid=2258725", "title": "Cesare Clementini", "text": "Fu cavaliere dell'Ordine di Santo Stefano dal 1592.\nBiografia.\nNato nel 1561 a Rimini, nel 1582 entr\u00f2 in Consiglio comunale ricoprendo da allora molteplici cariche. Assolse delicati incarichi diplomatici divenendo infine capo console. Nel 1592 fu insignito dell'Ordine di Santo Stefano.\nSpos\u00f2 la contessa Leonida Bernardini della Massa, con la quale ebbe tre figli. Mor\u00ec nel 1624. \nNel 1617 diede alle stampe il primo volume del Raccolto istorico della fondatione di Rimino. L'opera ha il pregio di essere la prima storia generale della citt\u00e0 proponendo acriticamente antologia di notizie leggendarie sulla fondazione di Rimini e dei fatti e dei personaggi intercorsi in queste terre. a questo segu\u00ec un secondo volume, pubblicato postumo nel 1627.\nTra il primo ed il secondo tomo pubblica un Trattato de' luoghi pii e de' magistrati di Rimino. \nDi notevole interesse la sua opera, molto ricca di notizie e fatti storici, adotta criteri storiografici, ragguardevolmente avanzati rispetto ai tempi, traendosi spesso da documenti originali. "}
{"id": "2258730", "revid": "767487", "url": "https://it.wikipedia.org/wiki?curid=2258730", "title": "Neo (album)", "text": "Neo \u00e8 un album dei La Torre dell'Alchimista pubblicato nel 2007."}
{"id": "2258731", "revid": "188116", "url": "https://it.wikipedia.org/wiki?curid=2258731", "title": "Francisco Herrera", "text": "Per Francisco Herrera si pu\u00f2 intendere:"}
{"id": "2258733", "revid": "71433", "url": "https://it.wikipedia.org/wiki?curid=2258733", "title": "Favola (disambigua)", "text": ""}
{"id": "2258737", "revid": "287204", "url": "https://it.wikipedia.org/wiki?curid=2258737", "title": "USA...you know?", "text": "USA...you know? \u00e8 un album dei La Torre dell'Alchimista pubblicato nel 2005."}
{"id": "2258743", "revid": "287204", "url": "https://it.wikipedia.org/wiki?curid=2258743", "title": "Musica (album)", "text": ""}
{"id": "2258744", "revid": "287204", "url": "https://it.wikipedia.org/wiki?curid=2258744", "title": "Musica (singolo)", "text": ""}
{"id": "2258747", "revid": "2008491", "url": "https://it.wikipedia.org/wiki?curid=2258747", "title": "Musica (disambigua)", "text": "La musica \u00e8 l'arte dei suoni e dei rumori, organizzati e collocati in uno specifico tempo secondo metodi differenti nel genere e nella tecnica."}
{"id": "2258750", "revid": "767487", "url": "https://it.wikipedia.org/wiki?curid=2258750", "title": "The Bitter End", "text": "The Bitter End \u00e8 un singolo del gruppo musicale britannico Placebo, il primo estratto dal loro quarto album in studio \"Sleeping with Ghosts\" e pubblicato il 10 marzo 2003.\nVideo musicale.\nIl video, girato a Stockport nel Cheshire, in Inghilterra, mostra la band esibirsi su un radiotelescopio e immagini a infrarossi dove una coppia si rincorre."}
{"id": "2258757", "revid": "1632387", "url": "https://it.wikipedia.org/wiki?curid=2258757", "title": "Frenzal Rhomb", "text": "I Frenzal Rhomb sono un gruppo pop punk australiano formatosi nel 1991 a Sydney. La band \u00e8 al momento composta da Jason Whalley (voce), Lindsay McDougall (chitarra), Tom Crease (basso) e Gordy Foreman (batteria).\nDopo aver suonato di spalla a band del calibro di Bad Religion, The Offspring e Blink-182, la band pubblic\u00f2 nel 1995 il suo primo album, \"Coughing Up a Storm\". Cambiato il titolo in \"Once a Jolly Swagman Always a Jolly Swagman\", l'album fu ripubblicato un paio di anni pi\u00f9 tardi da Liberation Records, giungendo cos\u00ec all'attenzione del frontman dei NOFX e proprietario della Fat Wreck Chords, Fat Mike, che ne rimase impressionato e fece pubblicare l'EP \"4 Litres\" sulla sua etichetta."}
{"id": "2258765", "revid": "436907", "url": "https://it.wikipedia.org/wiki?curid=2258765", "title": "Jordan (Buckethead)", "text": "Jordan \u00e8 un singolo del chitarrista statunitense Buckethead, pubblicato il 18 agosto 2009.\nDescrizione.\nIl titolo prende spunto dal giocatore di basket Michael Jordan, di cui Buckethead \u00e8 un grande fan. La canzone \u00e8 famosa per il riff principale, che si snoda per due strofe nella prima parte della canzone; tuttavia, durante i concerti, superate le strofe, Buckethead continuava la performance con un altro brano, \"Post Office Buddy\" (dall'album \"Giant Robot\"), o altre canzoni, o un mix di vari assoli per poi riprendere il riff. Una nuova versione di Jordan fu scritta specificamente per il gioco \"Guitar Hero II\", in cui \u00e8 un brano sbloccabile. Tra i vari capitoli del gioco, \u00e8 considerata una delle pi\u00f9 difficili da svolgere.\nCuriosit\u00e0.\nLa canzone viene menzionata nell'episodio di South Park intitolato \"Rockstar system\", in cui i protagonisti giocano a Guitar Hero."}
{"id": "2258774", "revid": "712828", "url": "https://it.wikipedia.org/wiki?curid=2258774", "title": "The Record of Fallen Vampire", "text": " \u00e8 un manga dal tema vampiresco scritto da Ky\u014d Shirodaira e disegnato da Yuri Kimura. L'opera \u00e8 stata pubblicata dal 2003 al 2007 sulla rivista \"Monthly Sh\u014dnen Gangan\" di Square Enix ed \u00e8 stata raccolta in nove volumi \"tank\u014dbon\". L'edizione italiana \u00e8 stata cutata da Star Comics e pubblicata nel corso del 2009.\nTrama.\nAvendo perso il proprio regno centinaia di anni prima, il Re dei Vampiri Strauss Redrose, Rosa Rossa, va in cerca del luogo in cui la sua regina, Adelaide, \u00e8 stata imprigionata. Ostacolato dai dhampir che vogliono ucciderlo, Strauss combatte contro il Cigno Nero, la personificazione di una maledizione.\nInizialmente, la storia \u00e8 incentrata sulla sua ricerca, sulla lotta contro Cigno Nero e contro i dhampir. Il tema principale, che emerge gradualmente nel secondo volume, ruota attorno ad un'invasione aliena. Gli umani attuano un piano per usare il potere di Strauss ed i poteri di Adelaide per respingere gli invasori, prima che il Cigno Nero si disfi di loro.\nBrigitta, Strauss e Adelaide usano dei flashback per trasmettere al lettore la loro prospettiva degli eventi. Kyo Shirodaira indica che utilizza il metodo narrativo di Christianna Brand per far derivare differenti verit\u00e0 dallo stesso insieme di fatti.\nPersonaggi.\nVampiri.\nStrauss Redrose - Rosa Rossa (\u30ed\u30fc\u30ba\u30ec\u30c3\u30c9 \u30b9\u30c8\u30e9\u30a6\u30b9,R\u014dzureddo Suterausu):\nEt\u00e0: Intorno ai 1300 anni (Diviene re molto giovane, a 200 anni, e diventa padre adottivo di Brigitta intorno ai 60)\nStrauss \u00e8 lo spaventoso Re Vampiro Rosa Rossa che, dopo aver perso il proprio regno, cerca la sua regina Adelaide per liberarla.\nMentre i dhampir credono che lui cerchi la sua amata, Brigitta crede, invece, che lui voglia vendicarsi di Adelaide per la morte di Stella. Strauss invece ha bisogno dell'aiuto di Adelaide per l'ultima parte del suo piano segreto.\nStrauss non vuole uccidere senza una ragione, ma ha grande padronanza della logica e dell'arte della guerra. Tiene per s\u00e9 molti misteri che riguardano lui e la fine del suo regno.\nPrima di diventare Re, Strauss era un generale del Regno della Notte. Durante quel periodo adott\u00f2 Brigitta, una dhampir sorellastra della futura regina sua sposa Adelaide. Con l'avanzare della storia si scopre che Strauss non ha mai amato Adelaide ma solo Stella, una ragazza umana, a cui dona un pendente di roccia lunare da lui realizzato.\nCome generale, Strauss non fu mai battuto sul campo di battaglia e una volta diventato re, nonostante avesse le capacit\u00e0 per controllare l'intero continente, decise di non farlo, perch\u00e9 felice del proprio Regno. Strauss ha degli impressionanti poteri magici, ma decide di limitarli per il bene della pace.\nAnche se i vampiri purosangue periscono se esposti al sole, Strauss non subisce danni.\nAdelaide (\u30a2\u30fc\u30c7\u30eb\u30cf\u30a4\u30c8,\u0100deruhaito):\nEt\u00e0: 1200 anni.\nRegina, moglie di Strauss e sorellastra di Brigitta.\nAdelaide fu imprigionata dopo aver scatenato il suo potere, la corrosione lunare.\nDhampir.\nEsseri nati dall'incrocio tra vampiri ed umani, un vampiro purosangue ed un umano generano un dhampir con molti poteri, questi si disperdono nelle generazioni successive se non vi sono pi\u00f9 unioni con vampiri o damphir.\nEt\u00e0: 1210 anni.\nBrigitta \u00e8 la leader della comunit\u00e0 dei dhampir.\nSorellastra di Adelaide combatte Strauss nonostante sia stata da lui allevata.\nEt\u00e0: 800 anni.\nUno dei seguaci di Brigitta, il miglior spadaccino del gruppo. Giura di vendicare Yuki, il quarantanovesimo Cigno Nero (di cui era innamorato), uccisa da Strauss; tuttavia cresce la sua curiosit\u00e0 per il passato del re vampiro e per questo chiede informazioni a Brigitta.\nNei combattimenti, Renka usa due spade sacre, \"Drago solitario\" (Kory\u016b) e \"Oro maledetto\" (Kinyou). Malgrado sia stato addestrato per quattrocento anni, la sua tecnica \u00e8 ancora grezza e scarsa se comparata a quella di Strauss.\nLetizia\nEt\u00e0: 68 anni.\nGiovane dhampir al seguito di Strauss, ha l'aspetto di una bambina. Brigitte l'ha soprannominata \"Gatto di Montagna\"\nVento Divino (\u9244\u6247\u5bfa \u98a8\u4f2f, Tessenji Fuuhaku. chiamato \"Dio del Vento\" nella versione Star Comics):\nEt\u00e0: 600 anni.\nUno dei seguaci dhampir di Brigitta. Indossa sempre un'armatura completa da samurai.\nEt\u00e0: 200 anni.\nSoprannominato Ethel, \u00e8 il pi\u00f9 giovane dei dhampir del gruppo di Brigitta. Appare come uno studente e usa una grande falce che chiama Lady Bianca. Esita a colpire bambini come Letizia. Ha poco sangue vampiresco e quindi \u00e8 l'elemento migliore nel team di Brigitta quando si tratta di spostarsi durante il giorno per portarle informazioni dal dipartimento dei dhampir.\nCigno Nero.\nLa maledizione personificata opera di Maria Saberhagen: ha il potere di annullare la magia di Strauss perch\u00e9 nata dalle anime congiunte di Stella e della figlia di Strauss che lei porta in grembo al momento della sua morte.\nCigno Nero \u00e8 un parassita dell'animo, se la persona che viene da lui posseduta non eliminer\u00e0 Strauss (ed eventualmente la sua sposa una volta liberata) entro 5 anni dalla possessione, verr\u00e0 uccisa dal parassita, che poi dovr\u00e0 trovare un nuovo corpo in cui albergare, il quale \u00e8 sempre di sesso femminile.\nLe abilit\u00e0 di Cigno nero crescono di generazione in generazione, ad ogni nuova possessione il posseduto eredita i ricordi del precedente.\nYuki Komatsubara\nEta: 20-25? anni\n49\u00ba Cigno Nero, muore uccisa da Strauss durante un combattimento. Allegra e positiva, combatte Strauss solo per via della maledizione. Lei non ha nulla contro di lui, per questo, in punto di morte, gli confida che non l'odia, dato che lo fa per la donna ce ama (pensa, infatti, che Strauss lo faccia per Adelaide).\n\u00c8 stata il grande amore di Renka.\nKoyuki Hirasaka\nEt\u00e0: 17 anni\n50\u00ba Cigno Nero, apparso cinquant'anni dopo quello precedente.\nCynthia\nEt\u00e0: 17-20? anni\n1\u00ba Cigno Nero, figlia adottiva di Maria Saberhagen e sua discepola prediletta.\nEmily\nEt\u00e0: 17 anni\n2\u00ba Cigno Nero, posseduta dalla maledizione perch\u00e9 in preda al panico.\nUmani.\nStella Hazelberg\nEta: 18 anni\nPrima sposa di Strauss e suo unico amore. Di umili origini, viveva in un piccolo villaggio confinante con il Regno della Notte, orfana. Strauss la incontr\u00f2 dopo una battaglia e la prese come amante. Quando Brigitta conobbe Stella, la giudic\u00f2 ingenua e spontanea, ma si ingelos\u00ec. In seguito, per evitare uno scandalo, Stella fu adottata dagli Hazelberg, una famiglia nobile. Strauss l'andava a trovare praticamente ogni giorno, causando cos\u00ec inconsapevolmente la gelosia di Brigitta e Adelaide.\nStella non accettava gioielli preziosi, ma poich\u00e9 Strauss voleva farle un regalo speciale, le fece un pendente con frammenti di una spada rotta e una pietra (verso la fine della storia si scoprir\u00e0 che si tratta di una pietra lunare).\nStrauss e Stella si sposarono e Stella rimase incinta subito, ma venne brutalmente assesinata mentre portava in grembo il figlio di Strauss.\nStella era la figlia adottiva, nonch\u00e9 la preferita, di Maria Saberhagen. Saberagen prima fer\u00ec e poi uccise Stella con il suo potere spiritico, senza sapere che la principessa Adelaide, recatasi in segreto da Stella per porre fine al distacco tra loro, aveva assistito alla scena.\nCome ultimo desiderio, Stella chiese ad Adelaide di custodire il suo ciondolo, poich\u00e9 essendo stato fatto da Strauss sua madre avrebbe potuto distruggerlo una volta giunta l\u00ec per finirla. La madre utilizz\u00f2 quindi la sua anima e quella della bambina che portava in grembo per creare il \"Cigno Nero\". I suoi resti furono poi trovati da Brigitta.\nLa sua anima e quella della bambina \"vivono\" dentro il Cigno Nero, per questo tutte le ragazze scelte dalla maledizione assomigliano a Stella. Una volta, durante la terza incarnazione, Stella presse il possesso di quella ragazza in fin di vita per parlare con Strauss, quella fu l'unica volta che si incontrarono in mille anni...\nMaria Saberhagen\nEt\u00e0: ?\nNemico numero 1 del Regno della Notte, conosciuta come \"Saberhagen della croce infinita\"."}
{"id": "2258779", "revid": "399", "url": "https://it.wikipedia.org/wiki?curid=2258779", "title": "Sistema (fisica)", "text": "In fisica, con il termine sistema si indica la porzione dell'universo oggetto dell'indagine scientifica. Quanto non \u00e8 compreso nel sistema viene indicato con il termine \"ambiente\" ed \u00e8 considerato solo per i suoi effetti sul sistema. La distinzione tra sistema e ambiente \u00e8 solitamente stabilita liberamente dallo sperimentatore ed in generale ha l'obiettivo di selezionare alcuni aspetti di un fenomeno fisico allo scopo di semplificarne l'analisi. Un \"sistema isolato\" \u00e8 un sistema con interazioni trascurabili con l'ambiente.\nDescrizione.\nSpesso il sistema cos\u00ec selezionato corrisponde all'usuale concetto di sistema (ad esempio, una macchina). Ma frequentemente un \"sistema fisico\" \u00e8 una entit\u00e0 assai meno intuitiva; per esempio, possono essere scelti come sistema: un atomo, l'acqua di un lago o anche l'acqua della sola met\u00e0 sinistra di un lago. Nello studio della decoerenza quantistica, il sistema pu\u00f2 consistere nelle propriet\u00e0 macroscopiche di un oggetto (per esempio la posizione del peso di un pendolo), mentre l'ambiente rilevante pu\u00f2 essere costituito dai gradi di libert\u00e0 interni, tipicamente rappresentati dalle vibrazioni termiche del pendolo.\nSpesso con il termine \"sistema fisico\" si indica, in modo pi\u00f9 specifico, un sistema causale.\nI concetti di sistemi chiusi in fisica.\nWerner Karl Heisenberg not\u00f2 che in fisica, ci sono quattro, probabilmente cinque, differenti sviluppi del concetto di sistema chiuso:\nIl terzo ed il quarto stadio infine conducono a ulteriori concetti riguardo ai sistemi aperti, ma i concetti di sistema aperto e chiuso in realt\u00e0 necessitano di essere considerati in relazione al lavoro nel momento in cui si devono definire ulteriori sviluppi concettuali.\nComplessit\u00e0 nei sistemi fisici.\nLa complessit\u00e0 di un sistema fisico \u00e8 collegata alla probabilit\u00e0 di essere in un particolare stato; nel caso della meccanica quantistica si considera uno stato quantico.\nSe si considera una classica sfera newtoniana contenente un certo numero di corpi fisici che si muovono liberamente e che rimbalzano perfettamente sulle pareti del contenitore, la probabilit\u00e0 dello stato del sistema non cambia con lo scorrere del tempo. L'entropia del sistema cambia con il tempo, ma la probabilit\u00e0 dello stato non cambia. Si pu\u00f2 periodicamente valutare la complessit\u00e0 di questo sistema, e la complessit\u00e0 di questo sistema non cambia.\nIn un sistema fisico, uno stato con probabilit\u00e0 ridotta equivale ad una complessit\u00e0 maggiore. Un ridotto vettore di probabilit\u00e0 di stato che si autosostiene consente ad un sistema fisico di restare in uno stato di complessit\u00e0 maggiore. Lo studio di tali sistemi cos\u00ec come \u00e8 applicato al nostro universo \u00e8 ai suoi primordi e di natura speculativa, ma sembra che ci siano dei sistemi a probabilit\u00e0 ridotta che sono in grado di autosostenersi attraverso il tempo.\nNei sistemi matematici si pu\u00f2 considerare la complessit\u00e0 di stati particolari molto pi\u00f9 facilmente. Per esempio, se si considera una macchina di Turing che genera simboli casuali e quindi utilizza questi simboli come un algoritmo per creare una nuova serie di simboli, la complessit\u00e0 della stringa finale di simboli \u00e8 praticamente e matematicamente equivalente alla dimensione minima di una stringa richiesta per produrre una stringa pi\u00f9 estesa su una macchina di Turing come \u00e8 definito dalla teoria dell'informazione algoritmica."}
{"id": "2258780", "revid": "1272592", "url": "https://it.wikipedia.org/wiki?curid=2258780", "title": "Chiesa di San Zenone Nuovo", "text": "La chiesa di San Zenone Nuovo (per distinguerla dalla scomparsa chiesa di San Zenone Vecchio, un tempo ubicata nell'attuale e vicina Madonna delle Rose) \u00e8 un edificio di culto cattolico situato in contrada Uberti, nel centro storico della citt\u00e0 di Cesena.\nStoria.\nLa chiesa era gi\u00e0 presente nel 1292, venne completamente rifatta a partire dal 1764 dall'architetto Pietro Carlo Borboni.\nDescrizione.\nIl campanile, in precario equilibrio statico, \u00e8 con ogni probabilit\u00e0 trecentesco, mentre l'interno accoglie il bel ciclo pittorico di Giuseppe Milani: sul soffitto, \"I quattro evangelisti con lo Spirito Santo\", nella cappella di sinistra \"La Trinit\u00e0\", in quella di destra \"Un angelo col monogramma mariano\"; nel presbiterio \"San Zenone resuscita un annegato\", \"San Zenone guarisce un'ossessa\", \"San Zenone in gloria\", \"San Zenone accolto in Paradiso\".\nNelle nicchiette ai lati, infine, due statue di Francesco Calligari, che raffigurano sant'Andrea e san Francesco da Paola."}
{"id": "2258785", "revid": "1149807", "url": "https://it.wikipedia.org/wiki?curid=2258785", "title": "Mao (Beyblade)", "text": ""}
{"id": "2258789", "revid": "599013", "url": "https://it.wikipedia.org/wiki?curid=2258789", "title": "Chiesa di Sant'Antonio (Apricale)", "text": "La chiesa di Sant'Antonio abate \u00e8 un luogo di culto cattolico situato nel comune di Apricale, in provincia di Imperia. Il complesso \u00e8 situato presso il locale cimitero.\nStoria e descrizione.\nSecondo alcune fonti la chiesa potrebbe essere risalente al XIII secolo di cui rimane integro di tale datazione l'abside in conci di arenaria. Un sostanziale intervento di rivisitazione e restauro si attu\u00f2 tra il 1771 e il 1776, a causa del grave degrado, dove si provvide al rifacimento del tetto e della facciata del XVII secolo. L'edificio si presenta internamente ad unica navata rettangolare con la presenza di quattro campate pi\u00f9 l'abside.\nIn quest'ultimo elemento architettonico \u00e8 conservato l'affresco raffigurante Ges\u00f9 racchiuso tra due archi di luce; nel registro superiore sono riconoscibili altre raffigurazioni dei santi Antonio abate, Bartolomeo e Zeno. Tali dipinti, oramai deteriorati, potrebbero essere databili tra il XIV e XV secolo.\nAi lati sono presenti i due altari dove sono conservate le due tele della \"Discesa dello Spirito Santo sulla Vergine Maria e gli Apostoli\" - a destra - e la \"Piet\u00e0 fra santa Lucia e sant'Agnese\" - a sinistra - entrambi attribuiti al pittore Bartolomeo Asmio di Sanremo. Altri dipinti raffigurano la \"Nativit\u00e0 con san Gerolamo e santi\", l '\"Incoronazione della Vergine Maria\" e l\"'Adorazione dei Magi\". Vi \u00e8 inoltre una statua in legno del 1640 di \"Sant'Antonio abate\".\nGli ultimi restauri all'edificio, normalmente chiuso, sono risalenti agli anni novanta."}
{"id": "2258791", "revid": "6923", "url": "https://it.wikipedia.org/wiki?curid=2258791", "title": "Riccarda di Svevia", "text": "Origine.\nFiglia del conte palatino di Svevia Ercangero, della famiglia degli Ahalolfingi e di Imma, di cui non si conoscono gli ascendenti.\nBiografia.\nNell'862, il 1\u00ba agosto, secondo gli Annales Bertiniani, Riccarda di Svevia, figlia del conte palatino Ercangero and\u00f2 in sposa a Carlo il Grosso, figlio maschio terzogenito del re dei Franchi orientali e Re di Lotaringia, Ludovico II detto il Germanico e della moglie, Emma di Baviera, figlia di Guelfo I di Baviera (?-824/825|5), conte di Altdorf ed altre contee in Bavtera e di Edvige di Sassonia.Anche gli \"Annales Alamannicorum Continuation Sangallensis Prima\", confermano che Riccarda, la figlia del conte palatino Ercangero, era la moglie di Carlo il Grosso\nTra la morte dello suocero, Ludovico il Germanico, nell'876, e, l'884, la morte del cugino, Carlomanno II, re de Franchi occidentali e re d'Aquitania, nell'884, il marito si trov\u00f2 ad ereditare vari titoli regali e ricostituire, per l'ultima volta, l'unit\u00e0 dell'impero di Carlomagno.\nIn quel periodo Riccarda fu incoronata imperatrice con Carlo il Grosso, a Roma, da Papa Giovanni VIII nell'881. Non ebbero figli.\nNell'887, Carlo divorzi\u00f2 dalla moglie, Riccarda, che, secondo gli \"Annales Argentinenses\", era stata accusata di adulterio con Liutvardo (\"Liutwardo Vercellensi episcopo\"), ma che una commissione giudic\u00f2 ancora vergine, vescovo e cancelliere dell'imperatore. L'accusa rivolta alla regina si trova anche nel \"Bernoldi Chronicon\", che precisa che la commissione che trov\u00f2 la regina vergine fu voluta da papa Stefano V.\nDopo la crisi dell'887, che aveva portato alla destituzione del marito Carlo il Grosso, subito dopo la morte di Carlo, nel gennaio 888, nello sforzo di ridurre il potere dell'odiato Liutvardo, arcicancelliere dell'imperatore, lui e Riccarda vennero apertamente accusati di adulterio dai cortigiani. Una leggenda narra che Riccarda fu sottoposta all'ordalia del fuoco e ne usc\u00ec indenne. Molto probabilmente Riccarda fu discolpata non tanto dall'ordalia, quanto dalla commissione che accerto la sua verginit\u00e0, come ricorda anche il cronista Reginone.\nDopo il divorzio Riccarda si era ritirata all'Abbazia di Andrai, da lei fondata nelle sue terre natali nell'880, e dove sua nipote Rotruda era badessa, divenendone essa stessa badessa.\nMor\u00ec ad Andlau il 18 settembre e vi fu sepolta.\nFigli.\nRiccarda a Carlo il Grosso forse diede un figlio, in netto contrasto con le cronache, gli \"Annales Argentinenses\", \"Bernoldi Chronicon\" ed il \"Reginonis Chronicon\":\nLa leggenda di Riccarda.\nUna versione semplice della leggenda recita:\nNell'887, Riccarda, virtuosa sposa dell'imperatore Carlo il Grosso, dopo pi\u00f9 di dieci anni viene accusata d'adulterio. Al marito geloso, lei vuole mostrare la sua innocenza e si sottomette alla prova del fuoco. A piedi nudi e vestita d'una camicia cosparsa di cera, ella attraversa le fiamme senza la minima bruciatura. Assolta ma mortificata dal vile sospetto, ella lascia il castello imperiale e si ritira nella foresta. Un angelo le appare e le ingiunge di fondare un monastero nel luogo che le indicher\u00e0 un orso. All'ingresso della valle d'El\u00e9on, sulle rive del torrente, ella vede la bestia annunciata che gratta la terra. In quella localit\u00e0 vene eretta l'abbazia di Andlau, conclude la leggenda.\nIn realt\u00e0, Riccarda aveva gi\u00e0 fondato Andlau da sette anni, quando Carlo il Grosso la ripudi\u00f2. Fu in un luogo gi\u00e0 dedicato ad un orso e da lei noto dall'infanzia, quello ove si ritir\u00f2. Cos\u00ec, perpetuando il ricordo leggendario della fondazione, che rinnovava l'antica ierofania, la pia Casa delle canonichesse d'Andlau ha mantenuto per lungo tempo un orso vivente, oltre ad alloggiare e nutrire gratuitamente gli ammaestratori di orsi di passaggio.\nCulto.\nPapa Leone IX la canonizz\u00f2 nel 1049 e fece trasferire i suoi resti in una nuova abbazia. L'attuale tomba monumentale \u00e8 del 1350.\nRiccarda \u00e8 la patrona di Andlau ed \u00e8 la protettrice contro il fuoco. L'iconografia \u00e8 solita rappresentarla in veste di imperatrice o di monaca e spesso durante l'episodio della prova del fuoco."}
{"id": "2258792", "revid": "767487", "url": "https://it.wikipedia.org/wiki?curid=2258792", "title": "Lampi sull'acqua - Nick's Movie", "text": "Lampi sull'acqua - Nick's Movie (\"Lightning Over Water\") \u00e8 un documentario del 1980 diretto da Wim Wenders e da Nicholas Ray che racconta gli ultimi giorni di vita di quest'ultimo.\nFu presentato fuori concorso al 33\u00ba Festival di Cannes.\nTrama.\nVisitato sul letto di morte dall'amico e regista tedesco Wim Wenders, Nicholas Ray documenta insieme a lui gli ultimi giorni della propria vita, filmando ogni istante. Ray accetta di vivere i suoi ultimi giorni davanti alla cinepresa di Wenders, sapendo che cosa metter\u00e0 fine alle riprese, e al film stesso: la propria morte."}
{"id": "2258795", "revid": "767487", "url": "https://it.wikipedia.org/wiki?curid=2258795", "title": "Once Upon a Time in China", "text": "Once Upon a Time in China \u00e8 un film del 1991 diretto da Tsui Hark.\nPrimo film di una lunga saga, \u00e8 ispirato alla vita del medico e maestro di arti marziali Wong Fei-hung.\nTrama.\nNella Cina dell'Ottocento, il maestro Wong Fei-hung si trova in mezzo a una molteplicit\u00e0 di forze volte a schiacciare la sua vita, quella della sua nazione e quella della sua scuola d'armi: infatti il paese, oltre a essere preda di una diffusa criminalit\u00e0, \u00e8 minacciato dalla presenza degli inglesi e degli americani, venuti a sfruttare il momento, e a riscuotere tasse."}
{"id": "2258801", "revid": "92723", "url": "https://it.wikipedia.org/wiki?curid=2258801", "title": "Onorio Cengarle", "text": "Biografia.\nNato a Codroipo, nella seconda guerra mondiale \u00e8 inquadrato nel battaglione \"Val Leogra\" degli Alpini d'Arresto in Grecia, l'8 settembre 1943, si rifiuta di aderire alla RSI e viene fatto prigioniero ed internato in Germania a Berlino, dove resta fino all'8 maggio 1945. Come tutti i deportati italiani, si arrangia come pu\u00f2 per rientrare in Italia.\nDopoguerra.\nRientrato in Italia si \u00e8 impegnato nel sindacato prima in Friuli, assieme all'amico Mario Toros, dove venne eletto segretario generale della Libera Cgil di Udine. Qualche anno dopo il segretario nazionale della CISL Giulio Pastore lo invia prima a Mantova e nel 1951 a Vicenza dove in sostanza fonda il sindacato, qui trova una situazione difficile sia da un punto di vista economico sia di rapporti con l'altro sindacato la CGIL.\nNel 1958 viene eletto deputato della Democrazia Cristiana e mantiene il suo ruolo per nove legislature, con diversi incarichi di sottosegretario ai trasporti e aviazione civile, al lavoro e alla difesa e presidente della commissione lavoro, emigrazione e previdenza sociale.\nOpera attivamente con la Cgil, per far entrare capitale pubblico in quelle che al tempo sono le aziende pi\u00f9 importanti del territorio, Lanerossi nell'ENI nel 1962, SMIT in Nuovo Pignone nel 1964, Le Acque Recoaro nella Ente autonomo per la gestione delle aziende termali (EAGAT), la Pelizzari nell'Iri nel 1970.\nEletto senatore nelle file della Dc il 19 maggio 1968, mantiene il suo incarico fino al primo luglio del 1987. Nel 1972 ha rivestito la carica di sottosegretario al Ministero dei Trasporti e dell'Aviazione civile con il Governo Colombo prima e Andreotti poi; nel Ministero del Lavoro e della Previdenza Sociale durante il Governo Rumor e infine nel Ministero della Difesa durante il quarto e il quinto Governo Moro. Ha retto pure la presidenza della Commissione Lavoro, Previdenza sociale ed Emigrazione\nDa un punto di vista politico \u00e8 all'interno della Democrazia Cristiana ma non milita nella corrente che al momento \u00e8 la pi\u00f9 forte del vicentino, i rumoriani di Mariano Rumor, ma con Forze Nuove di Carlo Donat Cattin.\nUno degli impegni per i quali si batte fu il riconoscimento da parte dello stato italiano lo status di deportati per gli italiani deportati dopo l'8 settembre 1943 in Germania per questo \u00e8 stato anche presidente dell'Associazione ex internati."}
{"id": "2258805", "revid": "486946", "url": "https://it.wikipedia.org/wiki?curid=2258805", "title": "Lingua Leonese", "text": ""}
{"id": "2258806", "revid": "287204", "url": "https://it.wikipedia.org/wiki?curid=2258806", "title": "Maalaleel", "text": "Maalale\u00e8l (o Mahalaleel) \u00e8 il nome di due personaggi biblici dell'Antico Testamento.\nIl primo \u00e8 citato nella Genesi, nel primo libro delle Cronache e nel Vangelo secondo Luca. La Bibbia lo nomina tra i discendenti di Adamo, che era suo trisnonno, e gli antenati di Ges\u00f9. Figlio di Chenan, a 65 anni divent\u00f2 padre di Iared e sarebbe vissuto 895 anni.\nDel secondo parla il libro di Neemia, che lo indica come padre del trisavolo di Ataia, uno dei discendenti di Giuda che si stabilirono a Gerusalemme dopo l'esilio babilonese. Questo Maalaleel era figlio di Perez e padre di Sefatia."}
{"id": "2258807", "revid": "767487", "url": "https://it.wikipedia.org/wiki?curid=2258807", "title": "Strade violente", "text": "Strade violente (\"Thief\") \u00e8 un film del 1981 scritto e diretto da Michael Mann, e basato sul romanzo \"The Home Invaders\" di Frank Hohimer; la pellicola \u00e8 stata presentata in concorso al 34\u00ba Festival di Cannes.\nTrama.\nFrank \u00e8 un ladro di gioielli, uscito dal carcere da poco dopo aver scontato una condanna di 11 anni; lasciato dalla moglie (che pensava fosse un gigol\u00f2) e senza prospettive, continua a rubare e ricettare diamanti, nella speranza di racimolare abbastanza denaro per andare in pensione. Nel frattempo, corteggia e convive con l'affascinante Jessie, che ne accetta eccessi caratteriali e lavoro.\nUn giorno Frank viene contattato da Leo, il pi\u00f9 grande ricettatore della citt\u00e0, con cui imbastisce un furto da 4 milioni di dollari (di cui circa 800 000 sarebbero andati a Frank); il colpo va a buon fine ma, il giorno della paga, sorgono dei problemi con Leo: quest'ultimo infatti ricatta il complice, sostenendo che Frank potr\u00e0 avere i suoi soldi ma soltanto se accetter\u00e0 di continuare a lavorare per lui. Frank rifiuta, e questo porta ad una serie di reazioni a catena: il suo socio Barry viene ucciso dagli scagnozzi di Leo, mentre la vita della moglie e del piccolo David vengono minacciate.\nA questo punto Frank, anche se lo vorrebbe, non pu\u00f2 tirarsi indietro e va lucidamente incontro all'autodistruzione: d\u00e0 fuoco alla casa e uccide senza piet\u00e0 Leo dopo aver messo moglie e figlio in salvo.\nCuriosit\u00e0.\nOltre ad essere basato sul romanzo \"The Home Invaders\" di Frank Hohimer, gran parte delle rapine e le modalit\u00e0 con cui vengono attuate sono state ispirate e supervisionate da John Santucci, ex ladro di gioielli divenuto attore che nel film interpreta il detective Urizzi, coincidenza volle che nel film appaia nei panni di uno scagnozzo di Leo anche Dennis Farina, ex poliziotto divenuto attore, che durante i suoi anni di servizio a Chicago arrest\u00f2 varie volte proprio Santucci. I due reciteranno nuovamente insieme nella serie tv poliziesca Crime Story, entrambi come protagonisti."}
{"id": "2258810", "revid": "834", "url": "https://it.wikipedia.org/wiki?curid=2258810", "title": "Lli\u00f3n", "text": ""}
{"id": "2258821", "revid": "87305", "url": "https://it.wikipedia.org/wiki?curid=2258821", "title": "Provincia di Lli\u00f3n", "text": ""}
{"id": "2258825", "revid": "1983214", "url": "https://it.wikipedia.org/wiki?curid=2258825", "title": "Dave Petillo", "text": "Biografia.\nNato a New York nel 1908 nel quartiere di Little Italy, inizi\u00f2 la sua carriera criminale con furti ed altri piccoli crimini. Appena ventenne alla fine degli anni venti conobbe Lucky Luciano, entrando a far parte del suo giro e un paio di anni dopo, con la fine della guerra castellammarese, Luciano, nuovo capo della famiglia, lo rese \"uomo d'onore\", affidandogli il lucroso racket della prostituzione a Manhattan. Petillo ed i suoi uomini, per conto della famiglia gestivano circa 200 bordelli, con 3.000 prostitute, per un guadagno di circa 12 milioni di dollari l'anno. Il 1\u00ba febbraio del 1936, Petillo, Luciano ed altre 7 persone vennero arrestate per schiavit\u00f9 e sfruttamento della prostituzione.\nPetillo fu condannato a 30 anni di reclusione, assieme a Luciano. Scont\u00f2 vent'anni nel carcere di Sing Sing (New York), venendo rilasciato sulla parola nel 1956. Uscito di carcere, il nuovo boss della famiglia Vito Genovese, lo piazz\u00f2 nel gruppo di Michele Miranda, riaffidandogli il vecchio racket della prostituzione. Petillo trafficava inoltre in eroina, su delega di Genovese in persona, ed apr\u00ec numerosi locali notturni in tutto il Greenwich Village, in societ\u00e0 con Anthony Strollo. Tra la fine degli anni sessanta e l'inizio degli anni settanta, cur\u00f2 gli interessi della famiglia nel racket della pornografia, in particolare nel laboratorio Arrow di Prince Street. Rimase uno dei maggiori mafiosi di New York coinvolto nei racket della prostituzione e della pornografia, con interessi anche nel nascente traffico di cocaina.\nIl 4 febbraio 1980 un suo affiliato, Edward Vassallo, fu assassinato a Brick Town nel New Jersey: le indagini indicarono in Petillo il mandante dell'omicidio, ma egli eluse l'arresto, lasciando gli Stati Uniti insieme alla moglie Phillis e riparando in Europa, dove viaggiarono come due normali anziani turisti, visitando le principali citt\u00e0 europee. Petillo continuava a gestire i propri affari tramite i suoi uomini di fiducia. L'FBI scopr\u00ec numerosi conti segreti in Svizzera e numerose propriet\u00e0 anche in Europa.\nDavide Silvio Petillo mor\u00ec per cause naturali in una sua residenza in Spagna il 28 dicembre 1983. \u00c8 stato sepolto nel Saint John's Cemetery di New York."}
{"id": "2258826", "revid": "84217", "url": "https://it.wikipedia.org/wiki?curid=2258826", "title": "Castelbasso", "text": ""}
{"id": "2258836", "revid": "1543377", "url": "https://it.wikipedia.org/wiki?curid=2258836", "title": "Chiesa di San Pietro in Ento", "text": "La chiesa di San Pietro in Ento era un luogo di culto cattolico situato nel comune di Apricale, in provincia di Imperia. Dell'antico impianto, forse di origine romanica, rimane ad oggi soltanto qualche rudere non visitabile.\nStoria e descrizione.\nL'edificio era, secondo le fonti storiche, l'impianto religioso pi\u00f9 antico del territorio e molto probabilmente la sua data di costruzione \u00e8 risalente ad un periodo ben precedente alla nascita del borgo medievale apricalese. Sita a circa tre chilometri dal centro di Apricale, lungo la strada per Pigna, la chiesa fu la prima parrocchiale dei piccoli villaggi della valle.\nIn un documento attestato del 1166 \u00e8 probabilmente alle dipendenze della prioria di Ventimiglia cos\u00ec come altri beni nel territorio apricale. Un successivo documento del 1230 afferma che nel sagrato della chiesa qui si radunarono e nominarono il locale giudice di pace i membri del parlamento di Apricale. Nuovamente citata nei celebri statuti del 1267 \u00e8 ulteriormente documentata nel XVI secolo a seguito di una necessaria riparazione del tetto per infiltrazioni; l'edificio risulta per\u00f2 gi\u00e0 in stato di abbandono.\nLe ultime notizie certe e documentabili giungono fino al XVIII secolo quando si apprende della nomina di un apposito priore per la cura della chiesa. Da tale periodo cessano ogni informazione storica."}
{"id": "2258844", "revid": "253269", "url": "https://it.wikipedia.org/wiki?curid=2258844", "title": "Laura San Giacomo", "text": "Biografia.\nFiglia di Mary Jo e John San Giacomo, attiva sia sul piccolo che sul grande schermo, Laura San Giacomo ottiene un primo ruolo importante in \"Sesso, bugie e videotape\" (1999) di Steven Soderbergh, vincitore della Palma d'oro al 42\u00ba Festival di Cannes. Per la sua intensa interpretazione del personaggio di Cynthia, fa incetta di riconoscimenti nel 1990: \u00e8 infatti candidata ai Golden Globe e ai BAFTA e vince l'Independent Spirit Award per la miglior attrice non protagonista.\nL'anno successivo bissa il successo con il celebre \"Pretty Woman\" (1990) di Garry Marshall, in cui \u00e8 co-protagonista femminile con Julia Roberts. Nella seconda met\u00e0 degli anni novanta, per restare vicino al figlio appena nato (affetto da paralisi cerebrale infantile), decide di accettare lavori televisivi, mettendosi sotto contratto con la CBS, i cui studi di registrazione oltretutto sono situati vicino alla sua abitazione nella San Fernando Valley.\nNegli anni novanta partecipa a molte serie di successo: \u00e8 protagonista in 149 episodi della serie \"Just Shoot Me!\" (1997-2003), per la quale \u00e8 ancora candidata ai Golden Globe per la miglior attrice in una serie commedia o musicale nel 1999. Dal 2016 appare nella serie \"NCIS - Unit\u00e0 anticrimine\", nel ruolo della psicologa Grace Confalone.\nVita privata.\nSi \u00e8 sposata due volte: prima dal 1990 al 1998 con l'attore Cameron Dye, da cui ha avuto un figlio, Mason, nel 1996; dal 2000 \u00e8 sposata con l'attore Matt Adler."}
{"id": "2258847", "revid": "121945704", "url": "https://it.wikipedia.org/wiki?curid=2258847", "title": "Quartetto Italiano", "text": "Il Quartetto Italiano \u00e8 stato uno tra i pi\u00f9 prestigiosi e noti quartetti d'archi del XX Secolo. Fondato da Paolo Borciani, Elisa Pegreffi, Lionello Forzanti e Franco Rossi, \u00e8 rimasto in attivit\u00e0 dal 1945 al 1980.\nStoria.\nIl debutto della formazione avvenne a Carpi nell'estate dello stesso anno, quando i quattro strumentisti non erano ancora ventenni. Il complesso nacque con il nome di \"Nuovo Quartetto Italiano\". I quattro si diedero questo nome per distinguersi da un altro \"Quartetto Italiano\", che era stato fondato all'inizio del Novecento dal violinista Remigio (Remy) Pr\u00ecncipe; l'aggettivo \"Nuovo\" fu rimosso nel 1951 per dar luogo alla denominazione definitiva di Quartetto Italiano.\nFino al suo scioglimento, avvenuto nel 1980, \u00e8 stato il pi\u00f9 celebre gruppo cameristico italiano, apprezzato in tutto il mondo per il rigore interpretativo, l'equilibrio sonoro e la perfezione tecnica, caratteristiche documentate da una sostanziosa discografia.\nLa prima incisione discografica del complesso fu realizzata in Svizzera dalla casa discografica tedesca Telefunken, su quattro dischi a 78 giri, nel 1946. Era un'esecuzione del Quartetto per archi op. 10 di Claude Debussy, brano con il quale avevano esordito i quattro strumentisti, che si conobbero frequentando a Siena l'Accademia Chigiana, incoraggiati dal loro maestro di musica da camera Arturo Bonucci (1894-1964).\nNel 1947 Lionello Forzanti, la viola del quartetto, usc\u00ec dal gruppo per intraprendere negli Stati Uniti la carriera di direttore d'orchestra. Subentr\u00f2 al suo posto Piero Farulli, che rimase stabilmente per trent'anni fino alla fine degli anni settanta, quando, per problemi di salute, venne sostituito da Dino Asciolla, che lavor\u00f2 con il quartetto fino al suo definitivo scioglimento.\nIl quartetto ha inoltre collaborato, per alcune esecuzioni, con grandi solisti come Pierre Antoine de Bavier, Maurizio Pollini, Pierre Fournier. Ha svolto un'intensa attivit\u00e0 concertistica in Europa e negli Stati Uniti (qui, nel 1951, il compositore e critico musicale Virgil Thomson lo defin\u00ec \"indubbiamente il miglior quartetto del nostro secolo\").\nIl quartetto si \u00e8 fatto notare per la registrazione del ciclo integrale dei quartetti di Beethoven, portata a termine tra il 1967 e il 1975..\nIl gruppo inoltre \u00e8 stato il primo in Italia ad effettuare l'incisione completa, pregevole, di tutte le opere per quartetto d'archi del compositore austriaco Anton Webern. Nel 1970 il compositore fiorentino Sylvano Bussotti compose appositamente per il quartetto un poema sinfonico con l'intervento dell'orchestra, dal titolo \"I semi di Gramsci\", dedicato alla grande bravura dei quattro musicisti che ne effettuarono la prima esecuzione.\nIl segretario e storico della formazione \u00e8 stato Guido Alberto Borciani (1920-2008), il fratello di Paolo, di professione ingegnere, appassionato di musica e fondatore del Premio Paolo Borciani.\nNel 1977 una loro fotografia fu inserita dalla NASA nel \"Golden Record\", il disco d'oro contenente immagini e suoni rappresentativi della Terra e dell'Umanit\u00e0, destinato a essere inviato nel cosmo, in due esemplari, a bordo delle sonde spaziali Voyager 1 e Voyager 2, lanciate nell'ambito dell'omonimo programma esplorativo. Sembrerebbe invece essere priva di fondamento la notizia secondo la quale il disco contenesse la loro registrazione della \"Cavatina\" dal Quartetto op. 130 di Beethoven: nonostante la biografia di Guido Borciani riporti questo dato, il sito della NASA attribuisce la registrazione al Budapest String Quartet."}
{"id": "2258851", "revid": "110157", "url": "https://it.wikipedia.org/wiki?curid=2258851", "title": "Tres (strumento musicale)", "text": "Il tres cubano \u00e8 uno strumento musicale simile a una chitarra; da questa differisce nella distribuzione delle corde, che sono raggruppate in tre coppie (ci sono quindi tre corde doppie). \u00c8 caratterizzato da un suono forte e acuto ed \u00e8 simile al Laud cubano nella sua forma esterna.\nIl tres \u00e8 nato a Cuba nel fine del XIX secolo, ed era utilizzato per accompagnare il son, una musica tradizionale cubana.\nOggi \u00e8 ampiamente utilizzato da musicisti dei Caraibi, in particolare di Cuba, Santo Domingo e Porto Rico, dove c'\u00e8 una versione di questo strumento con tre corde triple.\nAccordatura.\nL'accordatura \u00e8 variabile secondo la volont\u00e0 dell'interprete e l'area geografica di provenienza. A volte coincide con quella delle prime tre corde di una chitarra (mi, si, sol, dalla pi\u00f9 acuta alla pi\u00f9 grave, questa ultima all'ottava). Altre volte, si aumenta di un semitono la corda nel mezzo, lasciando il sol all'ottava. La nuova accordatura \u00e8 la triade di Do maggiore (mi, do, sol).\nStrumentisti.\nAlcuni importanti \"treseros\" (suonatori di tres) sono Pancho Amat, Renesito Avich, Faustino Oramas e Mario Hern\u00e1ndez."}
{"id": "2258852", "revid": "125308711", "url": "https://it.wikipedia.org/wiki?curid=2258852", "title": "Francisco Herrera il Giovane", "text": "Biografia.\nSecondo figlio del pittore Francisco Herrera il Vecchio (detto \"el Vejo\"), Herrera nacque a Siviglia nel 1622, ricevendo, alla nascita, il nome del padre. Con quest'ultimo collabor\u00f2 per varie commissioni ma, non sopportando il suo violento temperamento, fugg\u00ec in Italia all'et\u00e0 di ventotto anni.\nQui vi rimase, soggiornando in particolar modo a Roma, dove studi\u00f2 la tecnica della pittura ad affresco, allora molto diffusa nella penisola, ma praticamente inesistente in Spagna, dove i frescanti venivano richiamati dall'Italia stessa.\nLa permanenza italiana permise ad Herrera di approfondire anche gli studi sulla luce dei veneti e sull'applicazione del colore. A Roma, l'artista esegu\u00ec alcuni dipinti raffiguranti nature morte, note in Spagna come \"bodegones\", ora perduti o di dubbia attribuzione, che riscossero particolare successo in Italia.\nDurante i sei anni di studi lontano dalla terra natia, Herrera ebbe modo anche di applicarsi sui concetti d'architettura, grazie ai quali avrebbe ottenuto un successo riscontrabile a quello ottenuto grazie alla pittura. Nel 1656, il pittore, alla portatata di maggiori conoscenze e pronto ad ottenere fama e gloria nel suo paese natale, ritorn\u00f2 a Siviglia, mentre il padre si era trasferito a Madrid, richiamato dalla corte reale.\nApprofittando della sua mancanza, Herrera entr\u00f2 a far parte dell'Accademia di Siviglia, fondata dall'artista Bartolom\u00e9 Esteban Murillo nel 1660, venendo eletto copresidente insieme a quest'ultimo. Alla morte del padre, nel 1656, si trasfer\u00ec a Madrid, presso la famiglia reale, con il quale aveva gi\u00e0 firmato contratti artistici durante la permanenza in Italia. Venne quindi eletto pittore ufficiale del re Carlo II, mettendosi immediatamente all'opera per la realizzazione dell'altare maggiore della chiesa carmelitana di Sant'Ermenegildo (ora a Madrid, Museo del Prado), tema trattato anni prima anche dal padre.\nSpecializzandosi in temi scenografici e solenni, in particolare in apoteosi o trionfi di santi, esegu\u00ec opere come l\"Apoteosi dell\u2019eucaristia\" (1656) per la Cattedrale di Siviglia o \"Stimmate di San Francesco\" (1657), anch'esso per la chiesa spagnola. Presso la Corte si afferm\u00f2 come Maestro Mayor de las Obras Reales, titolo ottenuto nel 1672, col quale otteneva anche il prestigioso incarico di architetto di corte. Perduti sono purtroppo gli affreschi eseguiti dall'artista nella chiesa di Nuestra Se\u00f1ora de Atocha e di San Felipe Real.\nNegli ultimi anni della sua vita il pittore si dedic\u00f2 all'esecuzione di tele, retabli e opere d'architettura. In quest'ultimo ambito la sua pi\u00f9 grande opera fu senza dubbio la progettazione della Basilica di Nostra Signora del Pilar, a Saragozza, che ebbe inizio nel 1681. Alla morte dell'artista, avvenuta nel 1685 nella citt\u00e0 madrilena, il progetto sub\u00ec alcune modifiche, mantenendosi comunque nella forma originaria."}
{"id": "2258853", "revid": "87305", "url": "https://it.wikipedia.org/wiki?curid=2258853", "title": "Alfonso VI di Castiglia", "text": ""}
{"id": "2258854", "revid": "327865", "url": "https://it.wikipedia.org/wiki?curid=2258854", "title": "Francisco Herrera il giovane", "text": ""}
{"id": "2258856", "revid": "87305", "url": "https://it.wikipedia.org/wiki?curid=2258856", "title": "Alfonso VII di Castiglia", "text": ""}
{"id": "2258857", "revid": "1543377", "url": "https://it.wikipedia.org/wiki?curid=2258857", "title": "Pi\u00f9 che puoi", "text": "Pi\u00f9 che puoi \u00e8 un brano musicale cantato da Eros Ramazzotti, che ne \u00e8 anche autore insieme ad Adelio Cogliati e Cher (per il testo) e Antonio Galbiati (per la musica), pubblicato il 3 luglio come terzo singolo estratto dall'album \"Stilelibero\".\nIn questa canzone il cantante romano viene affiancato dalla cantante e attrice Cher. Raggiunger\u00e0 il 20\u00ba posto in classifica nel 2001, e sar\u00e0 inserito nel greatest hits di Ramazzotti, \"e\u00b2\" del 2007."}
{"id": "2258864", "revid": "1305772", "url": "https://it.wikipedia.org/wiki?curid=2258864", "title": "Chachapoyas (civilt\u00e0)", "text": "I Chachapoyas, chiamati anche \"guerrieri delle nubi\", erano un popolo che abitava la zona andina presso le foreste nebbiose della regione di Amazonas del Per\u00f9 odierno. Gli Incas conquistarono la loro terra pochi anni prima dell'arrivo degli spagnoli. La loro incorporazione nell'Impero Inca non fu facile in quanto opposero una resistenza costante contro le loro truppe.\nGli Incas e i Conquistadores furono le fonti principali da cui ci sono giunte informazioni sui Chachapoyas. Molto di ci\u00f2 che si sa oggi su questo popolo si basa sugli indizi archeologici di rovine, vasellame, tombe e altri manufatti.\nIl cronista Pedro Cieza de Le\u00f3n descrive alcune note sui Chachapoyas, tra cui il fatto che dopo l'annessione all'Impero Inca, essi adottarono gli usi e i costumi imposti da Cuzco.\nIl nome \"Chachapoya\" \u00e8 il nome dato a questo popolo dagli Inca stessi; il nome che loro stessi usavano non \u00e8 conosciuto. Il significato della parola Chachapoyas potrebbe essere derivato da \"sacha-p-collas\", che equivale a \"gente Colla che vivono nelle foreste\" (\"sacha\" = selvaggio, \"p\" = dei, \"colla\" = nazione dove si parla la lingua aymara). Alcuni credono che la parola sia una variante della costruzione in lingua quechua \"sacha puya\", che significa \"gente delle nubi\".\nGeografia.\nIl territorio dei Chachapoyas si trovava nelle regioni settentrionali delle Ande, nel Per\u00f9 attuale. Comprendeva la regione triangolare formata dalla confluenza dei fiumi Mara\u00f1\u00f3n e Utcubamba nella provincia di Bagua, fino al bacino del fiume Abiseo, dove si trovano le rovine di Gran Paj\u00e1ten. Nel territorio vi era anche la terra a sud fino al fiume Chontayacu. Il centro della cultura era presso il bacino del fiume Utcubamba. A causa delle dimensioni del fiume Mara\u00f1\u00f3n e della morfologia montagnosa circostante, la regione era abbastanza isolata dalla costa e da altre aree del Per\u00f9, anche se vi sono indizi archeologici che indicano occasionali interazioni tra Chachapoyas e altre culture.\nLa citt\u00e0 attuale di Chachapoyas trae il proprio nome dalla parola usata per questa antica cultura, cos\u00ec come lo stile architettonico. \nCi sono delle aree della zona Chachapoyas a cui ci si riferisce con il nome di \"Ande Amazzoniche\", in quanto fanno parte di una catena montuosa coperta da foreste tropicali dense, presenti da 2000 a 3000 metri di altitudine.\nStoria.\nAnche se i ritrovamenti archeologici indicano che vi fossero insediamenti nella regione a partire dal 200 d.C. o prima, la cultura Chachapoyas inizi\u00f2 a emergere intorno all'800 d.C. I centri urbani pi\u00f9 importanti, come Ku\u00e9lap e Gran Paj\u00e1ten, avevano adottato delle misure difensive contro gli Huari, una cultura che aveva abitato la costa e le montagne.\nNel XV secolo, l'Impero Inca si espanse incorporando la regione abitata dai Chachapoyas. Anche se le fortificazioni come Ku\u00e9lap erano state efficaci contro la minaccia degli invasori, in quel periodo gli insediamenti dei Chachapoyas si erano decentralizzati e frammentati dopo la cessazioni degli attacchi degli Huari. I Chachapoyas vennero conquistati dal governatore Tupac Inca Yupanqui intorno al 1475 in poco tempo, tuttavia rimasero dei gruppi ribelli che continuarono a opporsi ai nuovi padroni per molti anni. Usando il sistema di dispersione etnica conosciuto con il nome mitmaq, gli Inca tentarono di stroncare le ribellioni spostando un gran numero di persone in zone isolate all'interno dell'impero.\nQuando inizi\u00f2 la guerra civile all'interno dell'impero, i Chachapoyas si trovavano a met\u00e0 strada tra la capitale settentrionale, Quito, governata da Atahualpa, e quella meridionale, Cuzco, governata dal fratello di Atahualpa, Hu\u00e1scar. Molti dei Chachapoyas vennero assoldati all'interno dell'esercito di Huascar. Dopo la vittoria di Atahualpa, molti Chachapoyas vennero giustiziati o deportati.\nA causa del duro trattamento subito negli anni di conquista, i Chachapoyas si schierarono inizialmente con gli spagnoli quando arrivarono in Per\u00f9. Guaman, un governatore locale di Cochabamba, si alle\u00f2 con il conquistador Francisco Pizarro dopo la cattura di Atahualpa avvenuta presso Cajamarca. Gli spagnoli entrarono e occuparono Cochabamba, prendendo qualunque oggetto di valore in possesso degli abitanti.\nDurante la ribellione di Manco Capac contro gli spagnoli, i suoi emissari contattarono dei Chachapoyas per ricevere aiuti militari. I sostenitori di Guaman rimasero alleati con gli spagnoli. Nel 1547, un grande squadrone di soldati raggiunse la citt\u00e0 di Chachapoyas, ponendo fine alla loro indipendenza. I residenti vennero trasferiti in altre citt\u00e0, spesso assieme a membri di diversi ayllu. La povert\u00e0, le malattie, e gli attriti sociali portarono a una drastica diminuzione della popolazione; secondo alcune stime la popolazione della regione dei Chachapoyas si ridusse del 90% nei 200 anni dopo l'arrivo degli spagnoli.\nOrigine dei Chachapoyas.\nDiversi indizi indicano che i Chachapoyas avessero una pelle di colore pi\u00f9 'chiaro' rispetto agli altri nativi della regione. \nSecondo le analisi degli oggetti dei Chachapoyas fatta dalle spedizioni Antisuyo dell'Amazon Archaeology Institute, i Chachapoya non mostrano una tradizione culturale tipica della regione amazzonica, somigliando di pi\u00f9 alle culture andine.\nI sarcofagi antropomorfi somigliano a imitazioni degli oggetti funerari tipici della cultura di Huari. I \"mausolei\" potrebbero essere forme modificate del \"chullpa\" o \"pucullo\", elementi di architettura funeraria che si trovano nelle culture andine, specialmente Huari e Tiahuanaco.\nL'espansione all'interno delle Ande amazzoniche fu spinta dal desiderio di avere pi\u00f9 terra da arare. Gli ambienti agroculturali delle Ande e della regione costiera, caratterizzati dai deserti estesi e dal suolo poco adatto alla coltura, diventarono ostili al sostentamento di una popolazione in via di crescita numerica.\nQuesta teoria \u00e8 stata descritta come \"trasformazione della foresta pluviale in montagna\" per ragioni geografiche e culturali. Dopo la caduta delle foreste tropicali, il paesaggio cambi\u00f2 aspetto rendendosi simile alle aspre montagne andine; la gente che si era stabilita nella regione port\u00f2 con s\u00e9 la propria cultura. Un fenomeno del genere accadde anche nelle Ande amazzoniche meridionali, presso la zona di Vilcabamba, dove vennero costruite opere architettoniche come Machu Picchu.\nConquista.\nLa conquista dei Chachapoyas da parte dell'Impero Inca avvenne durante il governo di Tupac Inca Yupanqui, nella seconda met\u00e0 del XV secolo.\nRiguardo alla resistenza che i Chachapoyas opposero agli Inca durante il periodo di governo di Tupac Inca Yupanqui, ci \u00e8 pervenuta una quantit\u00e0 di informazioni, specialmente nel resoconto di Cieza.\nDurante il regno di Huayna C\u00e1pac, i Chachapoyas si ribellarono.\nCome risposta, Huayna C\u00e1pac, che si trovava nella terra ca\u00f1aris Ecuadoriana e stava organizzando le proprie truppe, mand\u00f2 dei messaggeri per negoziare la pace. I Chachapoyas \"\"punirono i messaggeri\" [...] \"e li minacciarono di morte\"\".\nHuayna C\u00e1pac diede l'ordine di attaccarli. Attravers\u00f2 il Mara\u00f1\u00f3n sopra un ponte di zattere di legno, che aveva ordinato di costruire presso a Balsas, vicino a Celend\u00edn.\nDa l\u00ec, le truppe Inca andarono a Cajamarquilla (provincia di Bol\u00edvar), con l'intenzione di distruggere questa citt\u00e0, \"una delle citt\u00e0 principali\" dei Chachapoyas. Da Cajamarquilla un'ambasciata costituita da donne usc\u00ec allo scoperto per incontrarli. Di fronte a loro c'era una matrona, una ex-concubina di Tupac Inca Yupanqui. Chiesero piet\u00e0 e perdono, cosa che gli Inca garantirono. In ricordo di questo evento, il posto in cui ebbe luogo l'accordo venne dichiarato sacro e chiuso all'accesso di uomini e animali. \"[...] \"n\u00e9 uomini n\u00e9 animali, neanche uccelli, se fosse possibile, metterebbero piede in quel posto\"\".\nPer assicurare la pace dei Chachapoyas, gli Inca misero delle guarnigioni nella regione, sistemando e trasferendo gruppo di abitanti con il sistema del \"mitmac\", o cambio di territori di gruppi umani:\nDella presenza Inca del territorio rimangono i resti archeologici di Cochabamba, ai margini del fiume Utcubamba nel distretto di Leimebamba.\nSiti archeologici.\nLa gente Chachapoyas costru\u00ec grandi fortezze come Ku\u00e9lap, con pi\u00f9 di quattrocento costruzioni interne e grandi muri esterni, probabilmente per difendersi contro gli Huari, intorno all'800. Conosciuta anche come \"Machu Picchu del nord\", Ku\u00e9lap viene visitata poco in quanto si trova in una zona isolata.\nAltri siti archeologici della regione includono Gran Paj\u00e1ten, Gran Saposoa ed i siti funerari di Revash, Caraj\u00eca e Laguna de los Condores (lago dei condor).\nCaratteristiche.\nIl modello architetturale dei Chachapoyas \u00e8 caratterizzato da costruzioni in pietra di forma circolare e piattaforme costruite su pendii. I loro muri erano a volte ornati con figure simboliche. Alcune strutture come la fortezza di Kuelap e le rovine di Cerro Ol\u00e1n sono esempi importanti di questo stile architettonico.\nLe costruzioni dei Chachapoyas sono risalenti al nono o decimo secolo; questa tradizione architettonica era ancora in uso quando gli spagnoli arrivarono nel XVI secolo. Gli Inca introdussero il loro proprio stile, come si pu\u00f2 vedere nelle rovine di Cochabamba.\nLa presenza di due tipologie di funerali \u00e8 una caratteristica tipica della cultura Chachapoyas. Una \u00e8 rappresentata da sarcofagi, posti verticalmente e situati in caverne scavate nel punto pi\u00f9 alto di un precipizio. L'altra \u00e8 rappresentata da gruppi di mausolei costruiti come piccole case situate in caverne scavate su pendii.\nLe ceramiche fatte a mano non erano, qualitativamente e tecnologicamente, dello stesso livello di quelle delle culture Moche e Nazca. Le brocche sono spesso decorate con motivi che rappresentano fiocchi. I tessuti erano di solito colorati di rosso. Un tessuto da Paj\u00e1ten era stato dipinto con figure di uccelli. I Chachapoyas solevano dipingere i muri con immagini di uomini e donne che danzano, mano nella mano."}
{"id": "2258869", "revid": "287204", "url": "https://it.wikipedia.org/wiki?curid=2258869", "title": "Luigi di Baviera (disambigua)", "text": "Con il nome di Luigi di Baviera sono conosciuti i seguenti personaggi:"}
{"id": "2258871", "revid": "110308860", "url": "https://it.wikipedia.org/wiki?curid=2258871", "title": "Trinity College (Cambridge)", "text": "Il Trinity College \u00e8 uno dei trentuno college costituenti l'Universit\u00e0 di Cambridge in Inghilterra, fondato dal re Enrico VIII nel 1546.\nHa una forte tradizione accademica: i suoi membri hanno ricevuto trentuno premi Nobel, cinque medaglie Fields, un premio Abel (matematica) e due premi Templeton (religione) e premi Oscar (Academy Award)."}
{"id": "2258875", "revid": "767487", "url": "https://it.wikipedia.org/wiki?curid=2258875", "title": "Gerson (gruppo musicale)", "text": "I Gerson sono stati un gruppo punk rock milanese nato verso la fine del 2001, formato inizialmente dai due chitarristi Paolo e Steve. Ai due si aggiungono Rafael al basso e Mauro alla batteria.\nStoria del gruppo.\nDopo un demo, nel 2002 la band registra l'album di debutto omonimo\nDopo l'uscita dell'album, il gruppo partecipa a molti concerti in tutta Italia con, tra gli altri, Dead Kennedys, Zeke e U.S. Bombs.\nDopo il successo del primo album esce nel 2005 il secondo intitolato \"Il miracolo\", con la sostituzione del batterista Mauro da parte di Dario. Conservano il lato duro e dirompente del primo album ma con lo sviluppo del lato melodico. Nel tour successivo alla pubblicazione del CD i Gerson salgono su oltre cento palchi in Italia, suonando anche a PunkItalia.\nCon la fine del 2006 si verifica un secondo cambio di batterista, Sergio (soprannominato Trinit\u00e0 Jack), rileva Dario e i quattro nuovi componenti iniziano a lavorare sul terzo album.\nNel 2007 esce \"Tigre contro tigre\", ben accolto dalla critica, che porta, nel 2008, alla nuova collaborazione con l'etichetta Indiebox Records, etichetta indipendente specializzata nel punk rock.\nDa novembre 2008 sono stati nuovamente in studio per registrare il nuovo album \"Rimparare a strisciare\" uscito il 6 febbraio 2009, che mostra una maturazione della band.\nDopo tre anni dal precedente album, l'8 marzo 2011 viene pubblicato il quinto album \"Il fondo del barile\". Sempre nel 2011 Stefano Loi alias \u201cSteve Beach\u201d sostituisce alle 4 corde Rafael e il 26 febbraio 2013 esce il sesto disco \"Generazione in difficolt\u00e0\".\nLa band si \u00e8 sciolta nel 2015."}
{"id": "2258881", "revid": "2014155", "url": "https://it.wikipedia.org/wiki?curid=2258881", "title": "Ildegarda di Baviera", "text": "Biografia.\nInfanzia.\nNacque a W\u00fcrzburg nel Regno di Baviera il 10 giugno 1825. Era la settima figlia del re Ludovico I di Baviera e della consorte Teresa di Sassonia-Hildburghausen.\nMatrimonio.\nVenne data in sposa ad Alberto d'Asburgo-Teschen, nipote dell'imperatore Leopoldo II d'Asburgo-Lorena. Il matrimonio venne celebrato il 1\u00ba maggio 1844 a Monaco e sanc\u00ec l'unione tra due grandi dinastie europee: i Wittelsbach e gli Asburgo. Ebbero tre figli.\nDopo la nascita della sua seconda figlia, Ildegarda fece numerosi soggiorni termali, per avere altri bambini. Dal momento che il marito, l'arciduca Alberto, era rimasto senza un erede maschio, adottarono il nipote, l'arciduca Federico. Questi eredit\u00f2, dopo la morte di Alberto, tutti i beni e le propriet\u00e0.\nIldegarda di Baviera era cugina dell'imperatrice austriaca Elisabetta. Era una donna religiosa, patrona di numerose associazioni di solidariet\u00e0.\nMorte.\nDurante il suo soggiorno a Monaco di Baviera per il funerale di suo fratello, il re Massimiliano II (1811 - 1864), nel marzo 1864, l'arciduchessa Ildegarda si ammal\u00f2 di una infiammazione polmonare e pleurite, della quale mor\u00ec. \u00c8 sepolta nella cripta dei Cappuccini a Vienna.\nDiscendenza.\nLa principessa Ildegarda di Baviera e l'arciduca Alberto d'Asburgo-Teschen ebbero arciduca Alberto d'Asburgo-Teschen"}
{"id": "2258883", "revid": "1543377", "url": "https://it.wikipedia.org/wiki?curid=2258883", "title": "Falun Gong", "text": "Il Falun Gong, noto anche come Falun Dafa, \u00e8 una disciplina spirituale cinese che prevede la meditazione, semplici esercizi di qigong e un insegnamento basato sui principi di Verit\u00e0, Compassione e Tolleranza (\u771f \u5584 \u5fcd, \"Zh\u0113n Sh\u00e0n R\u011bn\"). \nLa pratica enfatizza la moralit\u00e0 e la coltivazione della virt\u00f9 e si presenta come una pratica di coltivazione della scuola buddista. Attraverso la pratica degli esercizi e cercando di conformarsi ai principi della Falun Dafa nella loro vita quotidiana, i praticanti aspirano ad essere persone migliori, a mantenersi in buona salute e in ultimo all'illuminazione spirituale.\nIl Falun Gong \u00e8 stato insegnato pubblicamente per la prima volta nel Nordest della Cina nel 1992 da Li Hongzhi. Nel corso degli anni '90 si \u00e8 diffuso ampiamente in Cina con il passaparola, per via degli ottimi risultati ottenuti nel migliorare la salute fisica e per la risonanza spirituale del suo insegnamento. Inizialmente ha goduto di un considerevole sostegno da parte delle autorit\u00e0 cinesi, in quanto pratica di qigong benefica per la salute e per la moralit\u00e0 dei cittadini.\nTuttavia a partire dal 1996 il Partito Comunista e le agenzie di sicurezza hanno progressivamente visto il Falun Gong come una potenziale minaccia per la sua popolarit\u00e0, la sua indipendenza dallo stato e per i suoi insegnamenti spirituali, mostrando una crescente ostilit\u00e0. Ciononostante nel 1998, il Ministero dello Sport cinese stimava che circa 70 milioni di cinesi lo praticassero.\nIl 20 luglio 1999, Jiang Zemin, allora leader del Partito Comunista Cinese, ha lanciato una repressione a livello nazionale e un'estesa campagna di propaganda con l'obiettivo di screditare e sradicare la pratica. Associazioni dei diritti umani riferiscono che, nel corso di questa persecuzione ancora oggi in corso, i praticanti del Falun Gong in Cina sono stati soggetti a un'ampia gamma di abusi per mano delle autorit\u00e0 cinesi, che includono arresti e detenzioni illegali, lavori forzati, abusi psichiatrici, torture e ad altri metodi coercitivi di riforma del pensiero. Dal 2006 indagini indipendenti hanno rivelato che i praticanti del Falun Gong, insieme ad altri detenuti di coscienza, sono utilizzati come 'banca vivente' di donatori per i trapianti d'organo, gestiti e diretti dallo Stato.\nInsegnato al di fuori dalla Cina fin dagli anni '90, il Falun Gong ha avuto una considerevole diffusione in tutto il mondo ed \u00e8 oggi praticato in pi\u00f9 di 70 paesi. In Cina alcune fonti stimano che decine di milioni continuino a praticare nonostante la persecuzione.\nNel Falun Gong non esistono iscrizioni, gerarchie o rituali. Gli esercizi possono essere praticati da soli o in gruppo e spesso vengono praticati e insegnati nei parchi, in maniera libera e gratuita. Gli insegnamenti sono disponibili su internet nel sito della Falun Dafa.\nOrigine e categorizzazione.\nIl 13 maggio 1992, Li Hongzhi, un maestro di qigong del nord-est della Cina, ha tenuto il primo corso pubblico di Falun Gong a Changchun, provincia di Jilin. Ha presentato il Falun Gong come parte della \u00abmillenaria tradizione della \"coltivazione\"\u00bb, facendo di fatto conoscere al grande pubblico l\u2019aspetto spirituale della pratica del qigong che era stato accantonato durante la Rivoluzione culturale per adattarsi all'ideologia comunista.\nNel contesto culturale cinese, il Falun Gong viene generalmente classificato come un sistema di qigong, termine che solo in parte traduce il pi\u00f9 appropriato termine \u00abxiulian\u00bb(), che fin dall'antichit\u00e0 descrive il percorso nel quale un individuo pu\u00f2 raggiungere la perfezione spirituale, spesso attraverso la pratica congiunta di mente e corpo. Le tradizioni orientali non considerano il corpo e la mente come indipendenti e insegnano ad armonizzarli lavorando su entrambi. Le \u00abpratiche di coltivazione\u00bb sono state una costante nella lunga storia cinese; sono parte delle tradizioni buddiste, taoiste e confuciane e includono le arti marziali interne. Richard Madsen, professore all'Universit\u00e0 di San Diego in California, sottolinea che la cultura tradizionale cinese ha una \u00abcomprensione profonda della materia e della mente, del corpo e della mente\u00bb. Secondo Zhao Yuezhi, professore presso l'Universit\u00e0 Simon Fraser, in Canada, \u00abil Falun Gong, come altre forme di \"qigong\", sottolinea l'interconnessione tra la guarigione fisica e spirituale, contrariamente alla distinzione fatta in occidente tra medicina e spiritualit\u00e0. Per ottenere un miglioramento della salute, gli esercizi fisici devono essere accompagnati da una coltivazione morale e gli esercizi spirituali aiutano a concentrare la mente. Nel caso del Falun Gong, i valori da coltivare sono \"verit\u00e0\" (), \"compassione\" () \"tolleranza\" ()\u00bb. Benjamin Penny, professore di storia cinese all'Australian National University, sottolinea l'importanza di questi valori nel Falun Gong e ha scritto: \u00abIl modo migliore per descrivere il Falun Gong \u00e8 chiamarlo un \"sistema di coltivazione\". I sistemi di coltivazione sono una caratteristica della vita cinese da pi\u00f9 o meno 2500 anni e probabilmente anche da molto prima\u00bb.\nIn Occidente, non esistendo il concetto di \"pratica di coltivazione\", il Falun Gong viene generalmente descritto come una pratica o un movimento spirituale. La Risoluzione 605 votata il 16 marzo 2010 presso la Camera dei rappresentanti degli Stati Uniti, che chiede di porre immediatamente fine alla persecuzione del Falun Gong in Cina, lo definisce \u00abmovimento spirituale\u00bb e \u00abpratica spirituale appartenente alla cultura tradizionale cinese\u00bb. Nella risoluzione del Parlamento europeo del 12 dicembre 2013 di condanna del prelievo forzato di organi in Cina, il Falun Gong \u00e8 categorizzato come una \u00abdisciplina spirituale\u00bb. Edwary McMillan-Scott, vice presidente del Parlamento europeo parla di \u00abesercizi spirituali\u00bb e di \u00abmovimento spirituale\u00bb. Amnesty International descrive il Falun Gong come un \u00abmovimento che pratica una tecnica di meditazione e degli esercizi di respirazione\u00bb o un \u00abmovimento spirituale\u00bb. Human Rights Watch definisce il Falun Gong \u00abuna forma di \"qigong\", un antico sistema cinese di esercizi combinati con la meditazione\u00bb.\nPratica e insegnamento.\nIl Falun Gong aspira a mettere in grado il praticante di ascendere spiritualmente attraverso la rettitudine morale, la pratica di una serie di esercizi e la meditazione. I tre principi che sono al centro dell'insegnamento sono Verit\u00e0 (), Compassione () e Tolleranza (). Insieme, questi principi sono considerati la natura fondamentale del cosmo, il criterio per distinguere ci\u00f2 che \u00e8 bene da ci\u00f2 che \u00e8 male e la pi\u00f9 alta manifestazione del Tao, o della Fa (Legge). L'assimilazione e coltivazione di questi principi \u00e8 l'aspetto fondamentale della pratica della Falun Dafa.\nLa pratica del Falun Gong si compone di due elementi complementari: la pratica degli esercizi e la coltivazione della mente e del cuore, chiamata anche elevazione della \u00abxinxing\u00bb ().\nEsercizi.\nIl Falun Gong comprende quattro semplici esercizi in posizione eretta e una meditazione in posizione seduta. La pratica degli esercizi \u00e8 considerata come secondaria rispetto all'elevazione spirituale, ma \u00e8 comunque una componente essenziale del Falun Gong. \nGli esercizi del Falun Gong possono essere praticati individualmente o in gruppo, e pi\u00f9 o meno a lungo a seconda delle necessit\u00e0 e della capacit\u00e0 di ciascun praticante. Sono insegnati gratuitamente da volontari o possono essere appresi da autodidatti attraverso i materiali disponibili sul sito della pratica. Gli esercizi del Falun Gong sono spesso praticati in gruppo nei parchi, nei campus universitari o in altri luoghi pubblici in pi\u00f9 di 70 paesi nel mondo.\nPrincipi base.\nL'elevazione della \"xinxing\" si ottiene abbandonando i pensieri e i comportamenti negativi e armonizzandosi nella vita quotidiana ai tre principi che costituiscono la natura fondamentale dell'universo: verit\u00e0, compassione e tolleranza (Zhen-Shan-Ren). Come Li Hongzhi precisa nel suo primo libro degli insegnamenti del Falun Gong, si tratta di abbandonare \u00abtutti i desideri, i pensieri e i comportamenti negativi, come l'avidit\u00e0, il profitto, la lussuria, il desiderio, l'uccidere, il lottare, il furto, la rapina, l'inganno, la gelosia, ecc\u00bb.\nNella pratica del Falun Gong il perfezionamento di s\u00e9 attraverso questi tre principi \u00e8 considerato essenziale. Nello \"Zhuan Falun\" (), il testo fondamentale della pratica pubblicato nel 1995, Li Hongzhi scrive: \u00ab\u201cMa non importa quanto cambi il criterio morale umano, la natura dell'universo non cambia, ed \u00e8 l'unico criterio per distinguere le persone buone da quelle cattive. In quanto praticanti, dovete prendere la natura dell'universo come vostra guida per migliorare voi stessi\u00bb.\nIl Falun Gong sottolinea altri due concetti fondamentali: l'esistenza della virt\u00f9 () e del karma () nel senso di karma negativo. La prima si ottiene compiendo buone azioni e sopportando le difficolt\u00e0 e le sofferenze, il secondo si accumula commettendo cattive azioni. La virt\u00f9 di una persona determina la sua buona fortuna e la sua capacit\u00e0 di elevarsi spiritualmente. Al contrario, l'accumulazione del karma ha come conseguenza la sofferenza, la malattia e la separazione dalla natura dell'universo.\nGli insegnamenti del Falun Gong presuppongono che gli esseri umani siano originariamente e innatamente buoni, ma che siano discesi in questo regno di illusioni e sofferenza dopo essere diventati egoisti e aver accumulato karma. Per ritornare alla propria \"vera natura originaria\", devono assimilarsi alla natura dell'universo (verit\u00e0, compassione e tolleranza), abbandonare i pensieri e i comportamenti cattivi e ripagare il karma.\nPer eliminare il karma, i praticanti nella loro vita quotidiana devono essere onesti, compiere buone azioni e affrontare le difficolt\u00e0 con pazienza e benevolenza. Ad esempio, Li afferma che un coltivatore \u00abnon deve rispondere quando viene colpito o insultato\u00bb. Prima di essere superato, lo stress vissuto dai praticanti nella vita quotidiana pu\u00f2 anch'esso contribuire alla riduzione del karma. L'elevazione spirituale si ottiene anche con l'abbandono degli attaccamenti. Non \u00e8 un problema possedere le cose materiali, ma lo \u00e8 essere attaccati ad esse. Viene raccomandato anche di abbandonare le dipendenze come il tabagismo e il consumo di alcool, poich\u00e9 anch'esse sono degli attaccamenti. Anche un interesse eccessivo per la politica potrebbe divenire un attaccamento al potere o all'influenza nel mondo. Secondo Hu Ping, intellettuale e redattore capo del pi\u00f9 vecchio giornale dissidente cinese, \u00abil Falun Gong si occupa solo della purificazione dell'individuo attraverso l'esercizio, e non affronta le questioni sociali o nazionali. Non ci sono suggerimenti, e neanche impliciti accenni, ad un modello di cambiamento sociale\u00bb.\nSecondo David Ownby, i principi che guidano verso una elevazione spirituale non costituiscono nel Falun Gong un insieme di regole o precetti, ma piuttosto una base di conoscenza che ciascuno comprende in base al proprio vissuto e alle proprie situazioni. Il lavoro su di s\u00e9 non \u00e8 egoista e mira invece a trattare gli altri con compassione e benevolenza. Gli insegnamenti mettono l'accento sulla ricerca dentro se stessi di fronte ai problemi. Li Hongzhi sottolinea l'importanza di avere considerazione per gli altri in ogni circostanza. Stephen Chan, professore dell'Universit\u00e0 di Londra, propone un parallelismo tra il Falun Gong e il buddismo affermando che condividono la stessa dottrina principale della benevolenza incondizionata e della compassione verso gli altri.\nIl Falun Gong fa eco alle tradizioni cinesi secondo le quali gli esseri umani sono connessi con l'universo attraverso lo spirito e il corpo. Li Hongzhi sollecita a mettere in discussione \u00able mentalit\u00e0 convenzionali\u00bb relative alla natura e alla genesi dell'universo, allo spazio tempo e al corpo umano. Il Falun Gong si rif\u00e0 alle tradizioni dell'Asia orientale e alla scienza tradizionale cinese come sistema ontologico totalmente differente e altrettanto valido. Tuttavia, nel presentare alcuni dei suoi insegnamenti prende in prestito moderne idee scientifiche - ad esempio facendo riferimento alla struttura atomico-molecolare della materia. Secondo David Ownby, \"Li Hongzhi ha presentato la sua visione da una parte come un ritorno ad una tradizione spirituale persa o trascurata, e dall'altra come un importante contributo alla scienza moderna\", mentre molti intellettuali cinesi che hanno iniziato a praticare il Falun Gong, sostengono che nello spiegare la relazione tra scienza e le \"grandi strutture cosmiche e le domande esistenziali\", Li Hongzhi ha reso la scienza pi\u00f9 grande che mai. Questo punto di vista \u00e8 condiviso da Richard Madsen.\nTesti.\nIl primo libro del Falun Gong \u00e8 stato pubblicato nell'aprile 1993. Intitolato \"China Falun Gong\", o semplicemente \"Falun Gong\", \u00e8 un testo introduttivo che discute il \"qigong\", i principi della pratica di coltivazione e il miglioramento del carattere morale (\"xinxing\"). Il libro fornisce anche illustrazioni e spiegazioni dei cinque esercizi. La raccolta principale degli insegnamenti \u00e8 articolata nel libro Zhuan Falun, pubblicato in cinese nel gennaio 1995. Il libro \u00e8 diviso in nove \u201clezioni\u201d, ed \u00e8 basato sulle trascrizioni riviste delle conferenze tenute da Li Hongzhi nei tre anni precedenti in diverse parti della Cina. Da allora i libri del Falun Gong sono stati tradotti in oltre 40 lingue.\nSimbolo.\nIl simbolo della pratica \u00e8 il Falun ( o in sanscrito Dharmacakra). Mentre nel Buddismo il Dharmacakra rappresenta la completezza della dottrina, nonostante l'evocazione della terminologia e dei simboli buddisti, la \"ruota della legge\" come compresa nel Falun Gong ha connotazioni distinte. Il Falun \u00e8 la rappresentazione della miniatura dell'universo. Il titolo del testo principale degli insegnamenti del Falun Gong, lo Zhuan Falun, significa letteralmente \u00abGirare la ruota della legge\u00bb. Questa \u00abRuota della Legge\u00bb contiene una grande svastica al centro e quattro pi\u00f9 piccole ai lati, che sono i segni particolari dei Budda, e quattro piccoli Taiji (simboli di yin-yang) che rappresentano il Tao.\nOrganizzazione, struttura e demografia.\nOrganizzazione.\nGli insegnamenti del Falun Gong includono un punto fondamentale: il Falun Gong \u00e8 destinato ad essere \u00absenza forma\u00bb e a non avere praticamente alcuna organizzazione materiale o formale. Non esistono liste o registri dei praticanti; questi ultimi sono liberi di partecipare alla pratica e di seguire gli insegnamenti al proprio ritmo. I praticanti non devono imporre agli altri in cosa credere o come comportarsi. Il fondatore del Falun Gong, Li Hongzhi, non interviene nella vita personale dei praticanti, i quali non hanno pressoch\u00e9 nessun contatto con lui, se non attraverso lo studio dei suoi insegnamenti.\nSecondo Craig Burgdoff, professore di teologia, non esistono gerarchie nel Falun Gong, e non \u00e8 una disciplina dogmatica, la sola cosa che viene enfatizzata \u00e8 la necessit\u00e0 di un comportamento morale elevato. L'organizzazione \u00e8 decentralizzata con Associazioni della Falun Dafa regionali, club universitari e reti di \u00abassistenti\u00bb o \u00abcontatti locali\u00bb presenti in oltre settanta paesi al di fuori della Cina continentale. Questi \u00abcontatti locali\u00bb sono dei volontari che non beneficiano di alcun privilegio, autorit\u00e0 o titolo, indipendentemente da quando abbiano iniziato a praticare.\nNella maggior parte delle medie e grandi citt\u00e0, i praticanti organizzano appuntamenti regolari per praticare insieme gli esercizi e la meditazione o per dedicarsi allo \u201cstudio della Fa\u201d durante il quale a volte praticano anche gli esercizi. Gli appuntamenti per fare gli esercizi e la meditazione sono descritti come gruppi informali di praticanti che di solito si incontrano nei parchi per una o due ore. Le sessioni di studio di gruppo si tengono generalmente di sera in abitazioni private, nelle aule universitarie o nelle scuole. Durante queste sessioni i praticanti leggono, discutono il contenuto delle lezioni e scambiano le proprie esperienze. Coloro che sono troppo occupati, isolati o che semplicemente preferiscono la solitudine possono scegliere di praticare da soli. La partecipazione a tutte le attivit\u00e0 del Falun Gong \u00e8 gratuita. Quando ci sono delle spese significative da coprire - ad esempio per il noleggio di attrezzature o per l'affitto di un auditorium per conferenze di grandi dimensioni - i costi vengono coperti di propria iniziativa da praticanti relativamente benestanti.\nIl grado di organizzazione realizzato nel Falun Gong \u00e8 raggiunto attraverso una comunit\u00e0 online globale e l'utilizzo di Internet, tramite il quale i praticanti si tengono in contatto tra di loro. Soprattutto in seguito all'inizio della persecuzione in Cina, i mezzi di comunicazioni elettronici e i vari siti web sono diventati il mezzo principale di coordinamento e di diffusione degli insegnamenti di Li Hongzhi.\n\"In Cina Continentale\"\nNel 1993 la Societ\u00e0 di Ricerca della Falun Dafa con sede a Pechino \u00e8 stata accettata come parte della Societ\u00e0 di Ricerca sulla Scienza del Qigong in Cina (SRQC), l'ente statale che sovrintendeva all'amministrazione delle varie scuole di qigong del paese, e ne sponsorizzava attivit\u00e0 e seminari. In base ai requisiti imposti dalla SRQC, il Falun Gong era inizialmente organizzato in una rete nazionale di centri di assistenza, \u201cstazioni principali\u201d, \u201cdiramazioni\u201d, \u201cstazioni guida\u201d e luoghi di pratica locali, riflettendo la struttura della SRQC o persino quella del Partito Comunista stesso. Gli assistenti del Falun Gong erano volontari che insegnavano gli esercizi, organizzavano eventi e diffondevano gli insegnamenti di Li Hongzhi. La Societ\u00e0 di Ricerca della Falun Dafa dava agli studenti consigli sulle tecniche di meditazione, forniva servizi di traduzione e coordinamento per la pratica a livello nazionale.\nI successivi tentativi da parte delle autorit\u00e0 cinesi di rafforzare il controllo sul Falun Gong hanno causato l'effetto contrario. Dopo aver lasciato la SRQC nel 1996, il Falun Gong si \u00e8 trovato al di fuori dei regolamenti governativi. Trovandosi sotto stretta sorveglianza da parte delle autorit\u00e0, ha reagito adottando una struttura organizzativa pi\u00f9 decentrata e flessibile. Nel 1997, la Societ\u00e0 di Ricerca della Falun Dafa \u00e8 stata ufficialmente sciolta, cos\u00ec come \u00abi principali centri di assistenza\u00bb regionali. Tuttavia, i praticanti hanno continuato ad organizzarsi a livello locale, rimanendo in contatto attraverso i mezzi di comunicazione elettronica, le relazioni interpersonali e i luoghi di pratica degli esercizi. Fonti del Falun Gong e del governo cinese affermano che nel 1999 c'erano nel paese circa 1900 centri di assistenza e 28.263 siti locali di pratica degli esercizi del Falun Gong.\nA partire dal luglio 1999, con l'inizio della repressione, il Falun Gong in Cina \u00e8 stato costretto alla clandestinit\u00e0. La struttura organizzativa \u00e8 diventata ancora pi\u00f9 informale e internet \u00e8 diventato un mezzo importante per la comunicazione tra i praticanti. Le autorit\u00e0 cinesi hanno cercato di ritrarre il Falun Gong come una organizzazione con una struttura gerarchica e ben finanziata, ma James Tong, professore presso l'Universit\u00e0 del Michigan, ha scritto che era nell'interesse del governo ritrarla cos\u00ec al fine di giustificare la sua repressione: \u00abPi\u00f9 facevano apparire il Falun Gong come organizzato, pi\u00f9 potevano giustificare la repressione del regime in nome dell'ordine sociale\u00bb. Ha poi concluso che le affermazioni del Partito mancano di \u00abprove sostanziali sia interne sia esterne\u00bb e che, nonostante gli arresti e la sorveglianza, le autorit\u00e0 non hanno mai \u00abrisposto in maniera credibile alle confutazioni del Falun Gong\u00bb.\nDemografia.\n\u00c8 impossibile valutare con esattezza il numero dei praticanti del Falun Gong, perch\u00e9 non esiste nessuna iscrizione, e quindi non ci sono \u00abregistri\u00bb dei nomi dei praticanti. Al di fuori della Cina, il Falun Gong \u00e8 praticato da centinaia di migliaia, forse milioni di persone in tutto il mondo. Le comunit\u00e0 pi\u00f9 grandi si trovano a Taiwan e nelle citt\u00e0 del Nord America. Indagini demografiche condotte da Palmer e Ownby hanno mostrato che l'et\u00e0 media dei praticanti \u00e8 di circa 40 anni. Tra le persone che hanno partecipato al sondaggio, il 56% erano donne e il 44% uomini. L'80% erano sposati. Le indagini hanno rivelato che gli intervistati possedevano un alto livello d'istruzione: il 9% aveva conseguito un dottorato di ricerca, il 34% una laurea quinquennale e il 24% una laurea triennale.\n\"In Cina continentale\"Secondo fonti occidentali prima del luglio 1999 il governo cinese stimava il numero dei praticanti del Falun Gong intorno a 60 o 70 milioni, una cifra che rivaleggiava con il numero dei membri del Partito Comunista. Al momento della repressione nel luglio 1999, la maggior parte delle fonti governative ponevano il numero dei praticanti tra i 2 e i 3 milioni di persone, sebbene alcune pubblicazioni mantenessero il numero intorno ai 40 millioni. La maggior parte delle stime per lo stesso periodo provenienti dal Falun Gong parlavano di un numero totale dei praticanti in Cina tra i 70 e gli 80 millioni. Altre fonti hanno stimato che il numero di praticanti del Falun Gong in Cina oscillasse tra i 10 ei 60 milioni.\nInchieste demografiche condotte in Cina nel 1998 stabilirono che i praticanti erano per lo pi\u00f9 donne e in buona parte persone anziane. Il Falun Gong superava le barriere etniche e sociali e attirava diversi tipi di persone, dai giovani studenti, ai burocrati, agli intellettuali fino ai funzionari del partito communista. Indagini condotte in Cina negli anni '90 rivelarono che tra il 23% e il 40% dei praticanti erano in possesso di un titolo universitario o di un diploma di studi di alto livello. Queste percentuali sono molto superiori rispetto a quelle della popolazione generale.\nDopo il luglio 1999 e l'inizio della persecuzione del Falun Gong da parte delle autorit\u00e0, \u00e8 divenuto ancora pi\u00f9 difficile da valutare il numero dei praticanti in Cina. Alcune fonti stimano tuttavia che milioni di persone continuino a praticare in clandestinit\u00e0.\nRagioni per praticare il Falun Gong.\nLe inchieste condotte tra i praticanti del Falun Gong in Nord America rivelano che le motivazioni pi\u00f9 comuni che li hanno indotti ad iniziare a praticare sono: gli insegnamenti, i benefici per la salute e gli effetti rilassanti ed energetici degli esercizi. Secondo una ricerca condotta da David Ownby, l'interesse per il Falun Gong \u00e8 suscitato innanzitutto dal suo contenuto intellettuale, dall'opportunit\u00e0 di una crescita spirituale, dai benefici per la salute e dagli esercizi. L'inchiesta condotta da Scott Lowe ha constatato che gli insegnamenti spirituali del Falun Gong e la possibilit\u00e0 di acquisire una buona salute sono state le motivazioni pi\u00f9 comuni per iniziare a praticare il Falun Gong. Diversi intervistati hanno affermato che altre forme di qigong \u00abmancano di profondit\u00e0, sono esoteriche e superficiali\u00bb, mentre hanno definito il Falun Gong come \u00abla coltivazione spirituale pi\u00f9 completa, efficace e universale\u00bb.\nStoria in Cina.\nDiffusione e sviluppo del Falun Gong.\nIl Falun Gong \u00e8 stato insegnato pubblicamente per la prima volta da Li Hongzhi nel 1992, in una scuola media della citt\u00e0 di Changchun. Poco dopo, il 30 luglio 1992 Li Hongzhi ha ricevuto il titolo di \"maestro di qigong\", \u00e8 stato autorizzato a insegnare in tutto il paese e ha fondato la Societ\u00e0 di ricerca della \"Falun Xiulian Dafa\", che nel settembre 1992 \u00e8 stata ammessa all'interno della SRQC. All'epoca, la Societ\u00e0 di Ricerca Scientifica sul Qigong in Cina (SRQC) era l'organizzazione governativa preposta a sovraintendere alla pratica, alla ricerca e allo sviluppo delle scuole di qigong.\nIl Falun Gong ha partecipato alla Fiera Orientale della Salute di Pechino del 1992 e del 1993, nelle quali ha ottenuto uno straordinario successo. Nel 1992 \u00e8 stato premiato come \"qigong stella\", mentre nel 1993 Li Hongzhi \u00e8 stato proclamato \"il Maestro di Qigong pi\u00f9 acclamato\" e il Falun Gong ha ricevuto il \"Premio d'oro speciale\" e un premio per l'\"Avanzamento delle frontiere della scienza.\" I giornali e le riviste specializzate di qigong hanno pubblicato articoli che esaltavano la genuinit\u00e0 della pratica e i suoi straordinari effetti terapeutici, il che ha contribuito ad accrescerne la popolarit\u00e0.\nTra il 13 maggio 1992 e dicembre del 1994, Li Hongzhi ha tenuto 54 corsi di 7-10 giorni. Viaggiando attraverso la Cina ha raggiunto un uditorio complessivo di oltre 60.000 persone.\nLe autorit\u00e0 governative hanno in pi\u00f9 occasioni ringraziato ufficialmente Li Hongzhi. Una pubblicazione del Ministero della Pubblica Sicurezza datata agosto 1993 lo ha lodato per \u00abpromuovere le tradizioni non-violente del popolo cinese, preservare l'ordine sociale e la sicurezza pubblica, e promuovere la moralit\u00e0 nella societ\u00e0\u00bb.\nIl 4 Gennaio 1995, si \u00e8 svolta presso l'auditorium del Ministero di Pubblica Sicurezza la cerimonia di pubblicazione del libro Zhuan Falun. Con la pubblicazione di questo libro, Li ha reso il suo insegnamento accessibile su ampia scala e lo Zhuan Falun \u00e8 diventato un best seller in Cina.\nSecondo David Ownby, professore di storia e direttore del Centro di Studi dell'Asia Orientale dell'Universit\u00e0 di Montreal in Canada, Li \u00e8 diventato \u00abimmediatamente una star nel mondo del qigong\u00bb e la pratica si \u00e8 diffusa rapidamente con il passaparola. Secondo le testimonianze dei praticanti un grande numero di persone ha riguadagnato la salute fisica e migliorato il proprio carattere subito dopo aver iniziato a praticare la Falun Dafa e ci\u00f2 ha ampiamente contribuito alla sua diffusione.\nNella provincia di Guangdong circa 2300 persone avevano assistito ai seminari (terminati nel 1994), tuttavia le statistiche pubblicate dalla Commissione dello Sport nel 1998 hanno mostrato che circa 200.000 persone andavano regolarmente nei luoghi degli esercizi a praticare la Falun Dafa. Nel 1998 c'erano siti di pratica degli esercizi in tutte le citt\u00e0 della Cina, alcuni dei quali frequentati da migliaia di persone.\nPrime tensioni con il governo.\nNel 1995 le autorit\u00e0 cinesi hanno iniziato a volgere la loro attenzione verso il Falun Gong per intervenire sulla sua organizzazione. Il Ministero della Sanit\u00e0, la Commissione Nazionale dello Sport e la SRQC hanno chiesto a Li Hongzhi di costituire insieme una associazione del Falun Gong, offerta che Li rifiut\u00f2. Inoltre nel 1996 la SRQC ha emesso una direttiva, che imponeva a tutte le pratiche di qigong di istituire delle sezioni del partito comunista all'interno della loro organizzazione e anche questa richiesta \u00e8 stata respinta. Inoltre nel 1996, la Societ\u00e0 di Ricerca sul Qigong ha anche richiesto a Li di aumentare il costo del suo insegnamento, ma Li ha risposto enfatizzando la necessit\u00e0 che il suo insegnamento fosse gratuito.\nNel marzo 1996, in risposta ai crescenti disaccordi, il Falun Gong si \u00e8 ritirato dalla SRQC, sostenendo che essa \u00abnon cercava affatto di comprendere il \"qigong\", ma voleva solo trarne un guadagno economico\u00bb. Da quel momento ha operato senza l'autorizzazione ufficiale dello stato. I rappresentanti del Falun Gong hanno provato a registrarsi presso altri enti governativi, ma senza riuscirci. Li e il Falun Gong si sono quindi venuti a trovare al di fuori del circuito di relazioni personali o economiche attraverso le quali i maestri e le loro associazioni di qigong potevano trovare un posto all'interno del sistema statale, con la protezione che ne derivava.\nL'uscita del Falun Gong dalla SRQC \u00e8 avvenuta in un momento pi\u00f9 ampio cambiamento dell'attitudine del governo verso le pratiche di qigong. Nel governo era infatti cresciuta l'influenza dei detrattori del qigong, e le autorit\u00e0 hanno iniziato a tentare di mettere un freno alla crescita di questi gruppi, alcuni dei quali contavano decine di milioni di seguaci. A tale scopo i media di stato hanno iniziato a pubblicare articoli critici nei confronti del qigong. Il Falun Gong in un primo momento era rimasto al di fuori dell'ondata di criticismo, ma in seguito al distacco dalla SRQC \u00e8 stato immediatamente coinvolto.\nIl 17 giugno 1996 , il Guangming Daily, un influente giornale governativo, ha pubblicato un articolo polemico nei confronti del Falun Gong, il cui libro centrale, \"Zhuan Falun\" veniva descritto come un esempio di \u201csuperstizione feudale\u201d, un'accusa che il Falun Gong era fino ad allora riuscito ad evitare, ritagliandosi uno spazio tra la scienza e la tradizione. Tuttavia alla pubblicazione di questo articolo ne sono seguiti oltre venti nei giornali dell\u2019intera nazione. Poco dopo, il 24 luglio, il Dipartimento Centrale della Propaganda ha vietato la pubblicazione di tutti i libri del Falun Gong (divieto che tuttavia non \u00e8 stato applicato in maniera categorica).\nMigliaia di praticanti del Falun Gong hanno reagito scrivendo al Guangming Daily in merito all'articolo diffamatorio e facendo appello al Dipartimento Centrale della Propaganda e alla SRQC per contestare i provvedimenti presi e \u00abper far sapere alle autorit\u00e0 che il Falun Gong \u00e8 in realt\u00e0 un'ottima pratica che beneficia le persone e la societ\u00e0\u00bb. Ciononostante i media hanno continuato a pubblicare articoli e servizi contro il Falun Gong; perci\u00f2 in molte occasioni, tra il 1996 e il 1999, i praticanti del Falun Gong hanno tenuto dimostrazioni pacifiche davanti alle sedi dei media chiedendo che ritirassero quelli che percepivano essere servizi fasulli e disinformativi. Queste proteste non sono state n\u00e9 condannate n\u00e9 proibite e buona parte dei media hanno effettivamente disconosciuto questi servizi e sono ritornati sulle loro posizioni.\nManifestazioni a Tianjin e Zhongnanhai.\nNel maggio del 1998, durante un \"talk show\" trasmesso dalla Beijing Television, He Zuoxiu, membro dell'Accademia cinese delle scienze e fiero sostenitore del marxismo, ha denigrato i gruppi di qigong facendo particolare riferimento al Falun Gong. In risposta i praticanti del Falun Gong si sono riuniti davanti alla stazione televisiva e hanno manifestato in silenzio chiedendo una ritrattazione. Il giornalista responsabile del programma \u00e8 stato licenziato, e alcuni giorni dopo \u00e8 stato mandato in onda un programma positivo sul Falun Gong.\nNel frattempo, sebbene in alcuni ambienti le critiche nei confronti del qigong e del Falun Gong si siano intensificate, la pratica ha continuato ad avere un certo numero di sostenitori di alto livello all'interno del governo. Nel 1998, Qiao Shi, che da poco si era ritirato dal ruolo di Presidente del Comitato Centrale del Congresso Nazionale del Popolo, aveva avviato una propria indagine sul Falun Gong. Dopo mesi di ricerche, il suo gruppo ha concluso che \u00abIl Falun Gong aveva portato centinaia di benefici alla popolazione cinese e non aveva avuto un solo effetto negativo\u00bb. A maggio dello stesso anno, la Commissione Nazionale dello Sport in Cina ha iniziato a raccogliere informazioni sul Falun Gong. Basandosi su oltre 12.000 interviste rilasciate dai praticanti della provincia di Guangdong, nelle quali il 97,2% ha detto che il Falun Gong aveva migliorato la loro salute, il responsabile dell'inchiesta ha dichiarato: \u00abSiamo convinti che gli esercizi e gli effetti del Falun Gong siano eccellenti. Inoltre la pratica ha ampiamente contribuito ad elevare la stabilit\u00e0 e la moralit\u00e0 della societ\u00e0. Ci\u00f2 dovrebbe essere ampiamente riconosciuto\u00bb.\nUn anno dopo, l'11 aprile 1999, He Zuoxiu ha pubblicato sulla rivista dell'universit\u00e0 di Tianjin un articolo che definiva il Falun Gong una superstizione potenzialmente pericolosa per i giovani. Un grande numero di praticanti si sono riuniti allora presso l'universit\u00e0 di Tianjin, davanti alla sede della rivista, chiedendo che essa pubblicasse un disconoscimento dell'articolo. Questo episodio, diversamente dai precedenti, si \u00e8 concluso per\u00f2 con l'arrivo della polizia antisommossa, alcuni praticanti sono stati feriti e quarantacinque arrestati. Agli altri praticanti \u00e8 stato detto che se volevano appellarsi ulteriormente, dovevano sollevare la questione con il Ministro della Pubblica Sicurezza e andare a fare appello a Pechino\nCos\u00ec, il 25 aprile 1999 diecimila praticanti si sono radunati davanti all'ufficio centrale degli appelli vicino al quartiere governativo di Zhongnanhai a Pechino. L'appello \u00e8 durato 13 ore, senza slogan o striscioni, i manifestanti richiedevano la scarcerazione degli arrestati e il riconoscimento del loro diritto di praticare liberamente. Una delegazione \u00e8 stata ricevuta dal primo ministro Zhu Rongji che ha assicurato ai praticanti che i prigionieri sarebbero stati rilasciati e che nessuno sarebbe stato molestato in futuro. David Ownby vede in questa manifestazione un punto di svolta nella politica del Partito Comunista Cinese nei confronti del Falun Gong.\nIl segretario generale del partito, Jiang Zemin, informato della manifestazione da Luo Gan (un membro del Politburo), si \u00e8 arrabbiato molto per l'audacia della manifestazione - la pi\u00f9 grande dalla protesta di Piazza Tiananmen del 1989. Jiang ha richiesto un'azione risoluta per sopprimere il gruppo, e ha criticato il Premier Zhu per essere stato \"troppo soft\" nel gestire la situazione. Quella sera, Jiang ha scritto una lettera in cui ha palesato il suo desiderio di vedere il Falun Gong \"distrutto\"; ha espresso la sua preoccupazione riguardo alla diffusione e alla popolarit\u00e0 del Falun Gong, e in particolare riguardo al grande numero di membri del Partito Comunista che stavano praticando questa disciplina tradizionale. Ha dichiarato anche che la filosofia morale del Falun Gong si trova all'opposto dei valori atei marxisti-leninisti e che quindi costituiva una forma di competizione ideologica estremamente pericolosa.\nLa persecuzione.\nIl 20 luglio 1999, Jiang Zemin, allora Segretario Generale del Partito Comunista Cinese, ha lanciato una campagna di repressione a livello nazionale, affermando che il Falun Gong minacciava la stabilit\u00e0 sociale e politica della Cina. Le forze di sicurezza hanno portato via dalle loro case migliaia di praticanti del Falun Gong che erano stati identificati come \u201cpraticanti chiave\u201d. Due giorni dopo, il 22 luglio, il Ministero degli Affari Civili ha bandito la Societ\u00e0 di Ricerca della Falun Dafa e il Ministero della Pubblica Sicurezza ha emanato una circolare che proibiva ai cittadini di praticare la Falun Dafa in gruppo, di possedere i libri della Falun Dafa, di esporre striscioni a favore della Falun Dafa o di contestare i divieti stessi.\nLa campagna mirava a sradicare il gruppo attraverso una combinazione di propaganda, detenzione e riforma coercitiva del pensiero, che in molteplici casi documentati \u00e8 sfociata nella morte. Ad ottobre del 1999, quattro mesi dopo la messa al bando, \u00e8 stata creata una legge contro le \"religioni eterodosse\" per condannare i praticanti del Falun Gong a pene detentive. Nell'agosto 2000, Jiang Zemin ha ordinato una intensificazione della persecuzione, con l'intento di eliminare la pratica in tre mesi.\nCentinaia di migliaia di praticanti sono stati arrestati presso le loro abitazioni e inviati nei centri di detenzione, nei campi di lavoro o nei centri di \u00abrieducazione\u00bb per il lavaggio del cervello. In questi luoghi le autorit\u00e0 carcerarie hanno il compito di \u00abriformare\u00bb i praticanti utilizzando qualsiasi mezzo; i resoconti parlano di \u00abtorture sistematiche\u00bb, lavori forzati, detenzioni illegali, trattamenti psichiatrici e prelievo forzati di organi. Jiang Zemin, mandante della persecuzione, ha dichiarato: \u00abnessun mezzo \u00e8 troppo estremo\u00bb.\nA detta del giornalista Ian Johnson, poi vincitore di un Premio Pulitzer per i suoi articoli sulla repressione del Falun Gong, tutti i settori della societ\u00e0 sono stati mobilitati contro il Falun Gong, compreso l\u2019apparato mediatico, le forze di polizia, l\u2019esercito, il sistema scolastico, le aziende e le famiglie. Fin dall'inizio sono state incoraggiate e ricompensate denunce all'interno delle famiglie, dei quartieri, delle aziende, ecc. In una settimana, secondo l'agenzia di stampa Xinhua, due milioni di libri del Falun Gong sono stati confiscati e distrutti con rulli compressori o bruciati pubblicamente.\nGi\u00e0 nel giugno 1999 era stato creato un organo extra-giudiziale, detto Ufficio 610, per dirigere la repressione. Il suo compito era quello di coordinare la propaganda anti-Falun Gong, di raccogliere informazioni, di punire e di \u00abrieducare\u00bb i praticanti. L'Ufficio 610 \u00e8 strettamente associato all'\"onnipotente\" Comitato degli affari politici e amministrativi, diretto prima da Luo Gan e poi da Zhou Yongkang, entrambi fedelissimi di Jiang Zemin. Dipartimenti locali dell'Ufficio 610 sono stati istituiti a tutti i livelli (province, distretti, municipi e quartieri). Questo ufficio, con il suo status al di sopra della legge, non pu\u00f2 non ricordare il \u00abGruppo per la Rivoluzione Culturale\u00bb. Dal momento che nelle sue funzioni bypassa le leggi e la costituzione cinese, le autorit\u00e0 hanno per lungo tempo negato la sua esistenza.\nCampagna mediatica e propaganda.\nLa repressione \u00e8 stata accompagnata fin dall'inizio da una campagna di propaganda a livello nazionale al fine di mettere l'opinione pubblica contro la pratica, che da allora viene definita \"xiejiao\", un termine cinese che significa \u201cinsegnamento perverso\u201d, spesso tradotto in inglese come \u00abculto malvagio\u00bb. Questo antico termine storicamente designava le religioni non confunciane. Nel contesto della Cina comunista, \u00e8 usato dalla propaganda ufficiale per definire tutte le pratiche spirituali che non si sottomettono all'autorit\u00e0 del Partito Comunista. Secondo gli specialisti della Cina Daniel Wright e Joseph Fewsmith, quella del governo \u00e8 \u00abun'operazione premeditata di demonizzazione totale\u00bb. Nel 2001 il Beijing Daily ha scritto: \u00abIl Falun Gong pu\u00f2 essere paragonato ad un topo che attraversa la strada. Nel vederlo, tutti urlano e vorrebbero vederlo schiacciato\u00bb.\nQuesta campagna \u00e8 stata portata avanti in modo massiccio dalla televisione, dalla stampa, dalla radio e tramite internet. Durante il primo mese della repressione, da 300 a 400 articoli che criticavano il Falun Gong sono apparsi su tutti i principali quotidiani controllati dallo Stato. Secondo Elizabeth J. Perry, professoressa dell'Universit\u00e0 di Harvard e direttrice dell'Istituto Harvard-Yenching, i reportage anti-Falun Gong inondavano letteralmente i telegiornali della sera: \u00abPer settimane, ogni sera venivano trasmesse immagini di libri del Falun Gong che erano stati consegnati volontariamente o confiscati dalla polizia nelle librerie e nelle case editrici (\u00e8 interessante notare che alcuni erano stati pubblicati dalla casa editrice dell'Esercito di Liberazione del Popolo). Alcuni venivano accatastati e bruciati, altri riciclati\u00bb. I reportage dei media si focalizzavano sulle dichiarazioni dei parenti delle \u201cvittime\u201d del Falun Gong che parlavano della \u00abterribile tragedia\u00bb che si era abbattuta sui loro cari, ex praticanti che avevano confessato \u00abdi essere stati truffati da Li Hongzhi e dicevano che ora si pentivano di essere stati cos\u00ec ingenui\u00bb, e con \u00abimmagini felici di coloro che avevano abbandonato il Falun Gong\u00bb e trovato delle \u00abalternative sane\u00bb come il badminton, la danza, il bowling, etc.\nElizabeth Perry sottolinea che la forma di questa campagna mediatica di Stato \u00e8 molto simile a quella che il paese ha conosciuto durante le campagne di repressione dei decenni precedenti. Come la \u00abcampagna anti-destra degli '50 o la campagna contro l'inquinamento spirituale degli anni '80\u00bb. Come fosse un ritorno alla Rivoluzione Culturale, il Partito ha organizzato manifestazioni per le strade, e il lavoro nelle aziende e nelle strutture scolastiche di tutto il paese si tenevano comizi che denunciavano la pratica. Sono state organizzate petizioni di massa contro il Falun Gong, la propaganda anti-Falun Gong \u00e8 divenuta parte dei libri scolastici di ogni grado.\nL'agenzia di stampa Xinhua ha pubblicato un editoriale in cui affermava che gli ufficiali dell'Esercito popolare di liberazione e della polizia che dichiaravano il loro sostegno al Falun Gong erano il frutto degli \u00absforzi delle forze occidentali ostili che vogliono distruggere la Cina\u00bb, mentre in tutte le unit\u00e0 gli ufficiali giuravano di fare del loro meglio per difendere il governo centrale e \u00abgarantire la sicurezza nazionale e mantenere la stabilit\u00e0 sociale\u00bb.\nL'Incidente di Piazza Tiananmen.\nIl 23 gennaio 2001, alla vigilia del Capodanno Cinese, si \u00e8 verificato un \"incidente\" che ha influenzato profondamente l'opinione pubblica cinese.\nSecondo i resoconti governativi cinque praticanti del Falun Gong avrebbero tentato di darsi fuoco in piazza Tiananmen in segno di protesta. Tuttavia il Falun Dafa Information Center ha immediatamente negato la possibilit\u00e0 che potessero essere veramente dei praticanti poich\u00e9 gli insegnamenti del Falun Gong proibiscono esplicitamente la violenza e il suicidio.\nNumerosi giornalisti e accademici occidentali, tra i quali Ian Johnson, Danny Schechter e David Ownby, hanno segnalato alcune incongruenze presenti nei resoconti ufficiali dell'evento, e in molti hanno sostenuto che l\u2019intero incidente sia stata una messa in scena organizzata dal Pcc per screditare il Falun Gong e mettere l'opinione pubblica contro questa pratica.\nUna tesi successivamente confermata dalle analisi dei filmati dell\u2019accaduto trasmessi dalla televisione statale cinese CCTV (,).\nPhilip Pan del Washington Post, ha indagato sulla vita di due degli auto-immolati scoprendo che nel loro quartiere nessuno li aveva mai visti praticare gli esercizi del Falun Gong. Ha inoltre sottolineato che il governo cinese non ha mai permesso ai giornalisti stranieri di intervistare i sopravvissuti all'incidente.\nSecondo l\u2019articolo \u201cThe Breaking Point\u201d, pubblicato dalla rivista Time, prima dell\u2019\u201dincidente di piazza Tiananmen\u201d gran parte dei cittadini cinesi pensavano che il Falun Gong non rappresentasse una reale minaccia, e che la repressione fosse una misura esagerata. Tuttavia la campagna mediatica basata sulla cosiddetta \u201dauto-immolazione\u201d \u00e8 riuscita ad alterare l\u2019opinione pubblica e a guadagnarne il consenso. Inoltre contemporaneamente al declino della simpatia nei confronti del Falun Gong le autorit\u00e0 hanno iniziato ad autorizzare \u201cl\u2019uso sistematico della violenza\u201d contro il gruppo.\nMotivi della persecuzione.\nCi sono varie opinioni sul perch\u00e9 il Partito Comunista Cinese abbia lanciato la persecuzione contro il Falun Gong. Alcuni osservatori hanno individuato la causa principale nell'ossessione personale di Jiang Zemin e anche i praticanti del Falun Gong lo ritengono personalmente responsabile della persecuzione. Dean Peerman ha dichiarato che l'ex segretario generale era guidato da motivi strettamente personali, come ad esempio la gelosia per la popolarit\u00e0 di Li Hongzhi, e ha parlato anche del suo temperamento irascibile e bellicoso.\nIl Washington Post ha scritto che gli altri membri del Comitato centrale del Partito non condividevano le opinioni di Jiang circa la necessit\u00e0 di sradicare il Falun Gong. Altri analisti hanno ipotizzato che Jiang \u00ababbia utilizzato quello che credeva essere un bersaglio facile\u00bb per ristabilire e consolidare l'autorit\u00e0 della sua leadership, soprattutto dopo aver appreso che alcune persone nel suo entourage praticavano il Falun Gong. Secondo James Tong, non c'\u00e8 stata tuttavia alcuna forte resistenza da parte del Politburo.\nSecondo Tony Saich, professore di Harvard, Jiang Zemin ha usato la campagna di repressione per mettere alla prova la fedelt\u00e0 nei suoi confronti dei membri del Partito Comunista Cinese. Questa ipotesi \u00e8 stata confermata da un veterano del partito, il quale ha dichiarato che \u00abinnescando un movimento in stile maoista [contro il Falun Gong], Jiang ha costretto le pi\u00f9 alte cariche a giurare fedelt\u00e0 alla sua linea\u00bb.\nLa persecuzione del Falun Gong pu\u00f2 anche essere collegata direttamente a motivi ideologici e all'intolleranza generale del regime comunista nei confronti di tutto ci\u00f2 che non \u00e8 conforme alla linea del partito. David Palmer ricorda che il Partito comunista ha cercato di creare delle sezioni del partito in tutte le scuole di qigong e che il Falun Gong non ha accettato questa imposizione per conservare la propria autonomia e indipendenza. Il quotidiano canadese The Globe and Mail ha riferito che la reazione \u00abisterica\u00bb del regime di fronte a un inoffensivo gruppo spirituale mostra due aspetti spiacevoli del regime. In primo luogo \u00ab\u00e8 ancora un regime totalitario incapace di tollerare qualsiasi 'competizione', esigendo fedelt\u00e0 esclusiva da parte del popolo... ogni gruppo deve sottomettersi al controllo del partito comunista e qualsiasi gruppo non lo faccia viene percepito come una minaccia\u00bb. In secondo luogo il Partito soffre di insicurezza, in particolare dopo gli avvenimenti di piazza Tiananmen nel 1989 \u00abi leader vivono con il terrore del popolo cinese. Solo un regime intriso di paura pu\u00f2 avere una tale reazione di panico nei confronti di un gruppo di persone di mezza et\u00e0 che si riuniscono nei parchi per praticare la meditazione\u00bb.\nVivienne Shue sostiene che i leader cinesi hanno storicamente legittimato il proprio potere sostenendo di possedere la \u00abverit\u00e0\u00bb. Nella Cina imperiale, questa verit\u00e0 si basava sugli insegnamenti confuciani e taoisti. Nella Cina attuale si basa interamente sulla linea ufficiale stabilita dal Parito Comunista, che poi viene ripetuta e diffusa dai media. L'agenzia di stampa Xinhua, portavoce del Partito Comunista, ha detto che \u00abla verit\u00e0, la compassione e la tolleranza, i principi sostenuti da Li Hongzhi, non hanno nulla in comune con il progresso etico e culturale socialista che noi ci stiamo sforzando di portare avanti\u00bb e ha sostenuto che fosse necessario schiacciare il Falun Gong, al fine di preservare \u00abla purezza\u00bb e \u00abil ruolo di avanguardia\u00bb del Partito Comunista. Questa posizione \u00e8 stata ripresa da numerosi giornali.\nAltri osservatori condividono l'opinione di Vivienne Shue. Secondo Stephen Chan, affermando che la vita umana \u00e8 in qualche modo connessa con l'universo, il Falun Gong, in un certo senso si oppone all'ideologia comunista e materialista dello stato cinese. La Chan pensa che questa opposizione ideologica sia una delle cause della persecuzione e sottolinea che il Falun Gong non costituisce una minaccia politica per il regime cinese e i suoi insegnamenti non contengono alcun programma politico nei suoi insegnamenti. Tuttavia ha concluso che il Falun Gong \u00e8 stato bandito non a causa dei suoi insegnamenti, ma semplicemente perch\u00e9 non era una parte del \u201cdispositivo\u201d comunista.\nResistenza alla persecuzione.\nLa risposta del Falun Gong alla persecuzione in Cina \u00e8 iniziata nel luglio 1999 con ricorsi negli uffici degli appelli locali e provinciali e a Pechino. Presto ci sono state dimostrazioni pi\u00f9 ampie, con centinaia di praticanti del Falun Gong che andavano quotidianamente in Piazza Tiananmen per praticare gli esercizi del Falun Gong o mostrare striscioni in difesa della pratica. Queste dimostrazioni venivano sistematicamente interrotte dalle forze di sicurezza, e i praticanti coinvolti arrestati - a volte in modo violento - e detenuti.. Fino al 25 aprile 2000 pi\u00f9 di 30.000 praticanti sono stati arrestati nella piazza; settecento praticanti del Falun Gong sono stati arrestati durante una dimostrazione in piazza Tiananmen il 1\u00ba gennaio 2001. Le proteste pubbliche sono continuate per tutto il 2001. Scrivendo per il Wall Street Journal, Ian Johnson ha scritto che \u00abi fedeli del Falun Gong hanno messo insieme quella che \u00e8 probabilmente la pi\u00f9 duratura sfida alle autorit\u00e0 nei 50 anni del dominio comunista\u00bb.\nA partire dal tardo 2001 le dimostrazioni in Piazza Tiananmen sono divenute meno frequenti. I praticanti hanno iniziato a produrre materiali informativi per rivelare la falsit\u00e0 del ritratto del Falun Gong offerto dalla propaganda mediatica e denunciare i dettagli e i responsabili dei casi di torture o maltrattamenti. I praticanti hanno distribuito questi materiali nelle citt\u00e0 e nelle campagne, spesso mettendo a rischio la propria sicurezza. Fonti del Falun Gong stimano che nel 2009 esistessero oltre 200.000 siti per la produzione di questi materiali in ogni parte della Cina. La produzione, il possesso o la distribuzione di materiali informativi \u00e8 spesso uno dei motivi per cui le forze di sicurezza incarcerano o condannano i praticanti del Falun Gong.\nNel 2002, alcuni praticanti del Falun Gong hanno interrotto le trasmissioni televisive della TV pubblica, sostituendo la regolare programmazione con programmi per chiarire la verit\u00e0 sul Falun Gong. Uno dei casi pi\u00f9 rilevanti \u00e8 accaduto nel marzo 2002, quando alcuni praticanti del Falun Gong di Changchun hanno interrotto la programmazione di otto stazioni tv via cavo nella provincia di Jilin, e per quasi un\u2019ora hanno mandato in onda un programma intitolato \u00abAuto-Immolazione o Montatura?\u00bb. Nei mesi seguenti tutti i sei praticanti del Falun Gong coinvolti sono stati catturati. Due sono stati uccisi subito, mentre gli altri quattro sono morti prima del 2010 a seguito dei maltrattamenti subiti durante la detenzione.\nI praticanti del Falun Gong fuori dalla Cina hanno adottato una variet\u00e0 di approcci per fronteggiare la persecuzione in Cina e mitigarne la violenza. Le iniziative variano dalla sensibilizzazione di media, governi e ONG, alle dimostrazioni pubbliche, ai tentativi di utilizzare la giustizia internazionale per portare i responsabili di fronte alla giustizia.\nDopo l'inizio della persecuzione nel 1999, i praticanti fuori dalla Cina hanno organizzato manifestazioni pubbliche, raccolte firme, appelli. In occasione di anniversari importanti, come il 25 aprile e il 20 luglio vengono organizzate in ogni parte del mondo attivit\u00e0 di informazione, parate, dimostrazione degli esercizi in grandi gruppi. In ogni parte del mondo i praticanti organizzano anche sit-in e dimostrazioni fuori da ambasciate e consolati cinesi. Ad esempio a Vancouver e a Londra da anni sono in corso manifestazioni continue giorno e notte per denunciare la persecuzione. Anche le visite dei funzionari cinesi sono spesso accolte da dimostrazioni dei praticanti del Falun Gong.\nI praticanti hanno anche fondato organizzazioni mediatiche internazionali per dare maggior visibilit\u00e0 alla loro causa e sfidare la versione fornita dai media di Stato cinesi. Questi includono il giornale \"The Epoch Times\", \"New Tang Dynasty Television\" e la radio \"Sound of Hope\". Nel 2004 \"The Epoch Times\" ha pubblicato una serie di nove editoriali intitolati \"Nove Commentari sul Partito Comunista\" che presentano una storia critica del dominio del Partito Comunista. Questo ha catalizzato il Movimento Tuidang, che incoraggia i cittadini cinesi a rinunciare alle loro affiliazioni con il Partito Comunista, comprese quelle alla Lega della Giovent\u00f9 Comunista e ai Giovani Pionieri. \"The Epoch Times\" sostiene che decine di milioni di persone hanno espresso le loro dimissioni dal Partito Comunista come parte di questo movimento, anche se questi numeri non sono stati verificati in modo indipendente.\nSviluppatori informatici del Falun Gong negli Stati Uniti hanno creato diversi strumenti per superare la censura che possono essere usati dagli utenti di internet in Cina.\nI praticanti del Falun Gong fuori dalla Cina hanno iniziato decine di cause legati contro Jiang Zemin, Luo Gan, Bo Xilai, e altri ufficiali cinesi accusati di genocidio e crimini contro l\u2019umanit\u00e0. Secondo International Advocates for Justice, il Falun Gong ha intentato il pi\u00f9 grande numero di cause per i diritti umani nel XXI secolo e le accuse includono i crimini pi\u00f9 gravi previsti dal codice penale internazionale. Fino al 2006 erano state presentate 54 cause civili e penali in 33 paesi. In molti casi, i tribunali si sono rifiutati di giudicare i casi per ragioni di immunit\u00e0. Alla fine del 2009 tuttavia due diversi tribunali, in Spagna e in Argentina, hanno incriminato Jiang Zemin e Luo Gan per \u201ccrimini contro l\u2019umanit\u00e0\u201d e genocidio, e hanno chiesto il loro arresto - sentenza riconosciuta come fondamentalmente simbolica e di improbabile applicazione. Il tribunale spagnolo ha incriminato anche Bo Xilai, Jia Qinglin e Wu Guanzheng.\nForme di persecuzione.\nNel suo rapporto per le Nazioni Unite del 2006, il Relatore speciale per la tortura Manfred Nowak affermava che i praticanti del Falun Gong erano le vittime del 66% dei casi di tortura documentati in Cina. Secondo il rapporto del 2007 sulla libert\u00e0 religiosa del Dipartimento di Stato Americano, essi rappresentavano almeno la met\u00e0 dei detenuti sottoposti alla rieducazione attraverso il lavoro. Secondo Amnesty International, mediamente, un terzo della popolazione dei Laogai sono praticanti del Falun Gong e in alcuni campi si arriva al 100%\nI praticanti arrestati subiscono spesso torture e sono sottoposti a un \u00abprogramma di trasformazione\u00bb definito dall'autorit\u00e0 carceraria. I praticanti sono anche usati come mano d'opera nei centri di detenzione per la produzione di prodotti destinati all'esportazione, e in passato, prima della loro chiusura, nei Laogai (campi di rieducazione attraverso il lavoro o di lavoro forzato); inoltre numerose indagini indicano che il regime sta utilizzando i praticanti come una \u00abriserva viventi di organi\u00bb destinati ai trapianti.\nDetenzioni, programma di trasformazione, torture.\nSecondo James Tong, l'obiettivo del regime cinese era dissolvere forzatamente il Falun Gong e \u00abtrasformare\u00bb i praticanti. Nel 2000 il Partito ha intensificato la campagna condannando i praticanti a lunghe pene detentive e alla \u201crieducazione attraverso il lavoro\u201d, nel tentativo di forzarli ad abbandonare il loro credo e \u201criformare\u201d il loro pensiero. Anche i capi di accusa sono aumentati e alcuni praticanti sono stati condannati per \u00abdisturbo dell'ordine sociale\u00bb, \u00abattentato alla sicurezza nazionale\u00bb o \u00absovversione del sistema socialista\u00bb. Secondo Robert Bejesky, professore dell'universit\u00e0 del Michigan, la stragrande maggioranza dei praticanti del Falun Gong condannati a lunghe pene, sono stati detenuti all'interno dei campi di rieducazione attraverso il lavoro invece che nelle strutture carcerarie ordinarie. Al termine del periodo di \u201crieducazione attraverso il lavoro\u201d, i praticanti che si rifiutavano di \u201cabiurare\u201d vedevano la propria pena prolungarsi illegalmente, oppure venivano trasferiti nei centri per il lavaggio del cervello, spesso chiamati \u00abcentri di educazione alla legalit\u00e0\u00bb, specializzati nella \u00abtrasformazione della mente\u00bb. Dopo la chiusura ufficiale dei campi di rieducazione attraverso il lavoro nel dicembre del 2013, i detenuti sono stati semplicemente dirottati verso un'altra forma di detenzione illegale -centri per il lavaggio del cervello, istituti psichiatrici e altri\n. Secondo il rapporto di Amnesty International \u00abCambiare la zuppa ma non la medicina?\u00bb, la pratica di \u00absottoporre le persone a rieducazione tramite il lavoro come punizione per aver pacificamente esercitato i propri diritti fondamentali non \u00e8 fondamentalmente cambiata: al contrario... I praticanti del Falun Gong continuano ad essere condannati e inviati nei centri per il lavaggio del cervello o in altri centri di detenzione illegali\u00bb.\nGran parte del programma di \u201ctrasformazione\u201d deriva da tecniche utilizzate ai tempi di Mao, si basa sull'indottrinamento e la \u00abriforma del pensiero\u00bb. I praticanti del Falun Gong vengono costretti a guardare filmati anti-Falun Gong e a partecipare a sessioni di studio di marxismo \u00abtradizionale\u00bb e di materialismo. Inoltre i resoconti dei praticanti del Falun Gong descrivono metodi coercitivi \u00abinquietanti e sinistri\u00bb. Secondo fonti del Falun Gong, fino a giugno del 2007, attivisti per i diritti umani hanno documentato 63.000 casi di torture di vario genere nei confronti dei praticanti. Le testimonianze raccontano di gravi percosse, torture psicologiche, torture fisiche e lavori pesanti e intensi. Sono stati segnalati anche casi di isolamento in condizioni disumane, di \u00abtrattamenti termici\u00bb, dalla combustione al congelamento, e di scosse elettriche dirette ai punti sensibili del corpo. Inoltre i detenuti vengono spesso costretti a mantenere per lungo tempo posizioni dolorose. Le testimonianze includono numerosi episodi di alimentazione forzata attraverso un tubo (con soluzioni saline); di bastoncini di bamb\u00f9 piantati sotto le unghie; di privazione del cibo, del sonno e della possibilit\u00e0 di usare il bagno; di stupro, stupro di gruppo e molto altro ancora.\nI casi riportati nei resoconti sembrano essere verificabili, poich\u00e9 in gran parte includono informazioni dettagliate, come (1) il nome del praticante, con et\u00e0, professione, residenza; (2) l'ora e il luogo della presunta aggressione, e spesso il nome specifico dell'istituto penitenziario e (3) i nomi e i gradi degli autori delle presunte aggressioni. Molti di questi rapporti comprendono elenchi di testimoni e la descrizione della lesioni , come sottolineato da James Tong. Fonti del Falun Gong descrivono inoltre una serie di altri abusi subiti al di fuori dalle strutture carcerarie, come minacce, l'estromissione dal lavoro, l'espulsione da scuola, la confisca arbitraria di denaro o oggetti di valore, l'implicazione dei familiari, l'impossibilit\u00e0 di avvalersi di una tutela legale, ecc.\nDecessi.\nA causa delle difficolt\u00e0 nell'accertare i casi denunciati di decessi causati dalle torture in Cina, le stime sul numero dei praticanti del Falun Gong che sono morti durante la persecuzione variano notevolmente. Nel 2009, il NewYork Times ha riferito che, secondo i gruppi per la tutela dei diritti umani, la repressione aveva ucciso \u00abalmeno 2000 persone\u00bb. Amnesty International ha denunciato 100 casi di praticanti del Falun Gong morti durante la detenzione o poco dopo il loro rilascio nel corso del solo 2008. Fonti del Falun Gong hanno riferito che a met\u00e0 del 2007 erano stati documentati oltre 3000 casi di decesso in seguito alle torture e ai maltrattamenti della polizia; il che suggeriva che il numero effettivo dei morti fosse nell'ordine delle decine di migliaia. Il giornalista Ethan Gutmann della \u201cFondazione per la Difesa della Democrazia\u201d ha stimato il numero effettivo delle vittime intorno alle 65.000 persone, basandosi anche sulle testimonianze dei rifugiati, David Kilgour e David Matas hanno dichiarato che i praticanti del Falun Gong sono stati la principale fonte di organi di 41.500 trapianti \u201cinspiegabili\u201d eseguiti tra il 2000 e il 2005 in Cina. Le autorit\u00e0 cinesi non hanno reso pubblico alcun dato circa i praticanti del Falun Gong morti a causa della repressione. Tuttavia, in alcuni casi, hanno negato che i decessi avvenuti in carcere siano stati causati da maltrattamenti.\nPrelievo forzato di organi.\nLe indagini sul prelievo forzato di organi da praticanti del Falun Gong in Cina sono iniziate nel 2006, dopo che tre testimoni hanno parlato del prelievo forzato di organi in corso nell'Ospedale di Sujiatun nella citt\u00e0 di Shenyang. Uno dei testimoni, la moglie di un chirurgo dell'ospedale, ha raccontato che suo marito aveva eseguito numerosi interventi per rimuovere le cornee da praticanti del Falun Gong.\nDavid Matas, avvocato canadese per i diritti umani e David Kilgour, ex parlamentare canadese, su invito della Coalizione per indagare sulla persecuzione del Falun Gong hanno svolto un'indagine indipendente su queste accuse e nel luglio 2006 hanno pubblicato i risultati preliminari della loro indagine. Basandosi sui dati ufficiali pubblicati dal ministero della Sanit\u00e0 cinese, hanno concluso che tra il 2000 e il 2005, la fonte di 41.500 trapianti di organi risulta inspiegabile, e che la fonte pi\u00f9 plausibile per questi organi sono i prigionieri di coscienza, che sono in gran parte praticanti del Falun Gong, ma anche Tibetani, Uiguri e Cristiani indipendenti.\nIl rapporto include 33 distinti elementi di prova a sostegno delle accuse secondo le quali i praticanti del Falun Gong sono stati uccisi per i loro organi in Cina, tra i quali: il grande aumento dei trapianti di organi a livello nazionale a partire dal 1999; i brevissimi tempi d\u2019attesa in Cina; la discrepanza tra il numero dei trapianti e le fonti di organi note; la vulnerabilit\u00e0 dei praticanti del Falun Gong; le insolite analisi mediche durante la detenzione dei praticanti del Falun Gong; le ammissioni di medici di ospedali cinesi durante conversazioni telefoniche registrate; i profitti derivanti dalla vendita degli organi e il funzionamento del sistema ospedaliero cinese; ecc. Il rapporto \u00e8 poi stato aggiornato e pubblicato nel 2009 con il titolo di Bloody Harvest.\nA maggio del 2008 due relatori speciali delle Nazioni Unite hanno richiesto ancora una volta alle autorit\u00e0 cinesi di rispondere alle accuse, e dichiarare la provenienza degli organi in modo da spiegare l'improvviso aumento dei trapianti a partire dal 2000. I funzionari cinesi non hanno risposto alle accuse nello specifico. Si sono limitate a negarle e hanno dichiarato che la Cina ha sempre rispettato le regole stabilite dall'Organizzazione Mondiale della Sanit\u00e0 che proibiscono la vendita di organi umani senza una dichiarazione scritta da parte del donatore.\nNell'agosto del 2009, Manfred Nowak, relatore speciale delle Nazioni Unite sulle torture, ha detto \u00abIl governo cinese deve ancora diventare pulito e trasparente... deve spiegarci come \u00e8 possibile che l'industria dei trapianti sia cresciuta massicciamente a partire dal 1999 senza un corrispettivo aumento dei donatori\u00bb.\nNel 2014 anche il giornalista investigativo Ethan Gutmann ha pubblicato il risultato della sua indagine. Gutmann ha raccolto un grande numero di testimonianze, intervistando ex-detenuti dei campi di lavoro e delle prigioni, cos\u00ec come ex funzionari della pubblica sicurezza e medici che hanno avuto a che fare con il sistema dei trapianti in Cina. In base alle sue ricostruzioni il prelievo di organi dai prigionieri politici \u00e8 probabilmente iniziato nella provincia dello Xinjiang negli anni '90 e in seguito si \u00e8 diffuso nell'intera nazione. Molti degli ex-detenuti del Falun Gong intervistati hanno raccontato un'esperienza comune, e cio\u00e8 che durante la detenzione, mentre erano maltrattati e torturati, sono stati sottoposti ad analisi del sangue e ad esami medici che secondo Gutmann avevano il solo scopo di verificare lo stato dei loro organi interni.\nMatas, Kilgour e Gutmann, hanno portato avanti un alacre lavoro di ricerca e di sensibilizzazione a livello internazionale, e il 22 giugno 2016 hanno pubblicato insieme il risultato aggiornato delle loro indagini. Il rapporto, di 792 pagine, si basa su una quantit\u00e0 di dati e informazioni riguardanti gli ospedali cinesi attivi nei trapianti. Matas ha detto in una conferenza: \u00abIl Partito Comunista dice che il numero totale dei trapianti legali \u00e8 di circa 10.000 all'anno. Ma in realt\u00e0 andiamo facilmente oltre questa cifra prendendo in considerazione unicamente i tre ospedali pi\u00f9 grandi della Cina\u00bb.\nIn questo rapporto gli inquirenti si astengono dal dare cifre definitive, ma sono certi che il numero delle vittime sia in realt\u00e0 molto pi\u00f9 grande di quanto avevano stimato le precedenti indagini. \u00abIn questo momento, diciamo che il range \u00e8 compreso tra 60.000 e 100.000 all'anno, con una tendenza verso i numeri pi\u00f9 alti. Ma quale numero si avvicini di pi\u00f9 alla verit\u00e0 \u00e8 lasciato al lettore; incoraggiamo il lettore a fare i propri calcoli e non pretendiamo che queste siano le ultime parole sull'argomento\u00bb. Inoltre il rapporto conclude che il prelievo forzato di organi non \u00e8 affatto diminuito negli ultimi anni.\nI mass media hanno estrapolato da questo studio un bilancio di 1.500.000 vittime.\nIl Falun Gong fuori dalla Cina.\n Li Hongzhi ha iniziato ad insegnare il Falun Gong a livello internazionale nel marzo 1995. La sua prima tappa \u00e8 stata Parigi dove, su invito dell\u2019ambasciatore cinese, ha tenuto una lezione all\u2019ambasciata della RPC. Questa \u00e8 stata seguita da una serie di lezioni in Svezia nel maggio 1995. Tra il 1995 e il 1999, Li ha tenuto conferenze negli Stati Uniti, in Canada, in Australia, in Nuova Zelanda, in Germania, in Svizzera e a Singapore.\nLa crescita del Falun Gong fuori dalla Cina \u00e8 coincisa in gran parte con la migrazione di studenti dalla Cina Continentale in occidente all\u2019inizio e verso la met\u00e0 degli anni \u201890. Associazioni e club del Falun Gong sono apparsi in Europa, Nord America e Australia, e le loro attivit\u00e0 si concentravano soprattutto nei campus universitari. Volontari del Falun Gong e Associazioni della Falun Dafa si trovano oggi in pi\u00f9 di 70 paesi fuori dalla Cina.\nTraduzioni degli insegnamenti del Falun Gong sono iniziate ad apparire alla fine degli anni \u201890. Mentre la pratica cominciava a proliferare fuori dalla Cina, Li Hongzhi ha iniziato a ricevere riconoscimenti negli Stati Uniti e in altri paesi del mondo occidentale. Nel maggio 1999 \u00e8 stato accolto a Toronto dai saluti del sindaco e del governatore generale provinciale, e nei due mesi seguenti ha ricevuto anche riconoscimenti dalle citt\u00e0 di Chicago e San Jose.\nAnche se la pratica negli anni \u201890 stava cominciando ad attrarre l\u2019interesse di persone all\u2019estero, il Falun Gong \u00e8 rimasta relativamente sconosciuto fuori dalla Cina fino alla primavera del 1999, quando le tensioni tra il Falun Gong e le autorit\u00e0 del Partito Comunista sono diventate un soggetto discusso dai media internazionali. Col crescere dell\u2019attenzione, la pratica ha guadagnato un maggiore seguito fuori dalla Cina. Dopo il lancio della persecuzione contro il Falun Gong da parte del Partito Comunista, la presenza all\u2019estero \u00e8 divenuta vitale per la resistenza della pratica in Cina e la sua sopravvivenza.\nReazioni internazionali alla persecuzione.\nA partire dall'inizio della persecuzione nel 1999, le massicce violazioni dei diritti umani nella repressione del Falun Gong sono state denunciate dal Parlamento europeo, dai Relatori Speciali delle Nazioni Unite, da organizzazioni per i diritti umani come Amnesty International, Human Rights Watch, Reporter senza frontiere, il MRAP, la Laogai Research Foundation e altre ONG, oltre che da governi e personalit\u00e0 in ogni parte del mondo.\nStati Uniti e Canada.\nIl Congresso degli Stati Uniti ha approvato diverse risoluzioni che chiedono la fine immediata della campagna di persecuzione contro i praticanti del Falun Gong in Cina e all'estero. La prima risoluzione \u00e8 stata approvata nel novembre 1999. Nel luglio del 2002, all'interno della \u00abHouse Concurrent Resolution 188\u00bb, la Camera dei rappresentanti ha denunciato il \u00abtristemente noto\u00bb Ufficio 610, che dirige la persecuzione ricorrendo sistematicamente al \u00ablavaggio del cervello, alla tortura e all'omicidio\u00bb e ha dichiarato che la propaganda dei media controllati dallo Stato \u00abha inondato il pubblico nel tentativo di incitare odio e discriminazione\u00bb. La risoluzione, approvata con 420 voti a favore e 0 contrari, chiedeva alla Cina di \u00abfermare la persecuzione del Falun Gong e i maltrattamenti nei confronti dei praticanti del Falun Gong negli Stati Uniti; di rilasciare tutti i praticanti del Falun Gong e di porre fine alla tortura e agli altri trattamenti crudeli e disumani adoperati contro di loro, rispettando cos\u00ec il Patto internazionale sui diritti civili e politici e la Dichiarazione Universale dei Diritti dell'Uomo\u00bb.\nIl 16 marzo 2010, la Camera dei Rappresentanti ha votato la risoluzione 605 che chiede \u00abla fine immediata della campagna di persecuzione, intimidazione, detenzione e di tortura dei praticanti del Falun Gong\u00bb, condanna gli sforzi fatti dalle autorit\u00e0 cinesi per diffondere in tutto il mondo una \u00abfalsa propaganda\u00bb sulla pratica e esprime sostegno ai praticanti del Falun Gong perseguitati e alle loro famiglie.\nIl Dipartimento di Stato degli Stati Uniti ha affermato, nella sua relazione sui diritti umani del 2011: \u00abi media nazionali e stranieri e i gruppi per i diritti umani hanno continuato a denunciare casi di prelievo forzato di organi soprattutto da praticanti del Falun Gong e Uiguri\u00bb.\nNel maggio 2013, i sindaci di San Carlo, San Pietro, O'Fallon e Wentzville hanno proclamato il 13 maggio 2013 come \u00abGiornata della Falun Dafa\u00bb.\nIl 13 giugno 2016 la Camera dei rappresentanti degli Stati Uniti ha adottato all'unanimit\u00e0 la risoluzione 343 che chiede al regime comunista cinese di fermare immediatamente il prelievo forzato di organi dai praticanti del Falun Gong e da altri prigionieri di coscienza. La risoluzione chiede anche la fine immediata della persecuzione del Falun Gong, che \u00e8 continuata per diciassette anni. Chiede inoltre il rilascio di tutti i praticanti del Falun Gong e degli altri prigionieri di coscienza e l'apertura di un'indagine credibile, trasparente e indipendente sul sistema dei trapianti di organi in Cina.\nNel 2009, ad Ottawa in Canada, un gruppo di senatori di diversi partiti e di membri del Parlamento preoccupati per la situazione del Falun Gong in Cin hanno creato l'associazione \u00abParlamentari amici del Falun Gong\u00bb.\nEuropa.\nIl 7 settembre 2006 il Parlamento europeo ha adottato una risoluzione nell'ambito delle relazioni UE-Cina, che \u00abcondanna energicamente la detenzione e la tortura in carcere dei praticanti del movimento Falun Gong, i campi di \"rieducazione attraverso il lavoro\", gli ospedali psichiatrici e gli \"istituti di istruzione legali\"\u00bb e esprime preoccupazione per le informazioni secondo le quali gli organi dei praticanti del Falun Gong \u00absarebbero stati chirurgicamente asportati e venduti a ospedali\u00bb.\nIl 19 maggio 2010 il Parlamento europeo ha adottato una risoluzione in seguito alla comunicazione della Commissione europea dal titolo \u00abPiano d'azione per la donazione e il trapianto di organi (2009-2015)\u00bb, in cui si menzionava la repressione del Falun Gong: \u00abIl Parlamento Europeo [...] prende atto della relazione di David Matas e David Kilgour sull'uccisione dei praticanti del Falung Gong per i loro organi, e chiede alla Commissione di presentare una relazione al Parlamento europeo e al Consiglio sulle accuse, corredata da altri casi simili\u00bb.\nIl 16 dicembre 2010 il Parlamento europeo ha reso noto il suo rapporto annuale del 2009 sui diritti umani nel mondo e sulla politica dell'UE in materia. Nella sezione \u00ablibert\u00e0 di religione o di credo\u00bb condanna le autorit\u00e0 cinesi per la \u00abpersecuzione\u00bb del Falun Gong.\nIl 12 dicembre 2013 il Parlamento europeo ha adottato una risoluzione che condanna il prelievo forzato di organi, sistematico e tollerato dallo Stato cinese; una pratica che colpisce soprattutto i prigionieri del Falun Gong. La risoluzione chiede anche l'immediato rilascio di tutti i prigionieri di coscienza in Cina inclusi i praticanti del Falun Gong.\nNazioni Unite.\nI relatori speciali delle Nazioni Unite sulla tortura, sulle esecuzioni extragiudiziali, sulla violenza contro le donne e sulla libert\u00e0 di religione e di credo hanno pubblicato diversi rapporti che condannano la persecuzione del Falun Gong in Cina e hanno trasmesso alle autorit\u00e0 cinesi la documentazione di centinaia di questi casi preoccupanti. Per esempio, nel 2003, il Relatore speciale sulle esecuzioni extragiudiziali ha scritto che i resoconti provenienti dalla Cina \u00abdescrivono scene strazianti in cui i detenuti, molti dei quali sono seguaci del movimento Falun Gong, sono morti a causa di abusi, negligenze o assenza di cure mediche. La crudelt\u00e0 e la brutalit\u00e0 dei casi di tortura segnalati sono difficilmente descrivibili. Il 20 marzo 2007, in occasione della quarta sessione del Consiglio dei diritti umani, Manfred Nowak, relatore speciale delle Nazioni Unite per la tortura, ha presentato una relazione sui casi precedenti al 2006 di \u00abpersecuzione, abusi e torture\u00bb ai danni dei cittadini cinesi, in gran parte praticanti del Falun Gong\nNel novembre 2008, il Comitato delle Nazioni Unite contro la tortura ha sottolineato nella sua relazione sulla Cina di essere \u00abprofondamente preoccupato per i resoconti di torture, di maltrattamenti e per le sparizioni ai danni di minoranze nazionali, etniche, religiose e altri gruppi vulnerabili, come i Tibetani, gli Uiguri e i praticanti del Falun Gong\u00bb.\nNel 2010, il relatore speciale sulla libert\u00e0 di religione e di credo ha condannato la diffamazione contro i gruppi religiosi minoritari, dedicando particolare attenzione ai governi di Iran e Cina per il loro atteggiamento verso la Baha'i e il Falun Gong\nDurante l'Assemblea generale delle Nazioni Unite del 19 maggio 2011, Gabriela Knaul, relatore speciale sull'indipendenza dei giudici e degli avvocati, ha scritto un rapporto mettendo in discussione l'indipendenza di queste categorie in Cina. Secondo il suo rapporto, i signori Tang Jitian e Lui Wei, che avevano cercato di difendere un praticante del Falun Gong, hanno subito pressioni e molestie e sono stati minacciati della revolca della licenza per esercitare la professione legale.\nCollegamenti esterni.\nSiti ufficiali:\nAltri link:"}
{"id": "2258886", "revid": "287204", "url": "https://it.wikipedia.org/wiki?curid=2258886", "title": "Ceftriaxone", "text": "Il ceftriaxone \u00e8 un principio attivo antibiotico appartenente al gruppo delle cefalosporine di terza generazione, di indicazione specifica in caso di infezioni batteriche gravi in presenza di batteri sensibili, infezioni batteriche in pazienti neutropenici e/o defedati o immunocompromessi, profilassi chirurgica.\nIndicazioni.\nViene utilizzato come terapia contro numerose infezioni batteriche del sistema nervoso centrale, compresa la meningite, la sepsi, le infezioni complicate del rene e delle vie urinarie, la peritonite, le infezioni della cute e dei tessuti molli e le infezioni ossee e articolari. Costituisce, allo stato attuale, la terapia raccomandata dal CDC di Atlanta (USA) contro la gonorrea.\nAvvertenze.\n\"Soluzioni iniettabili contenenti calcio:\" lo ione calcio determina la precipitazione del ceftriaxone. Non impiegare soluzioni contenenti calcio (soluzione di Ringer o di Hartmann) per ricostituire la soluzione di ceftriaxone o per diluire la soluzione gi\u00e0 ricostituita. Evitare la contemporanea somministrazione di ceftriaxone e soluzioni iniettabili per via endovenosa contenenti calcio nei pazienti di et\u00e0 inferiore a 28 giorni e nei neonati prematuri; in pazienti di et\u00e0 superiore a 28 giorni, la somministrazione pu\u00f2 avvenire in modo sequenziale previo accurato lavaggio o sostituzione delle linee di infusione.\n\"Anemia emolitica:\" in seguito a trattamento con ceftriaxone, sono stati riportati casi di anemia emolitica, alcuni dei quali fatali, sia in pazienti adulti sia in pazienti di et\u00e0 pediatrica. L'esposizione alle cefalosporine sembra determinare una fase di sensibilizzazione e in seguito la formazione di anticorpi, che durante la successiva esposizione al farmaco causano emolisi. Se si verifica anemia emolitica durante la terapia con ceftriaxone sospendere l'assunzione del farmaco ed effettuare opportune analisi per accertarne la causa.\n\"Coagulopatie:\" in alcuni pazienti in trattamento con ceftriaxone sono stati riportati prolungamento del tempo di protrombina e ipoprotrombinemia; somministrare ceftriaxone con cautela in pazienti che presentano bassi livelli di vitamina K o alterazioni nel processo di sintesi.\n\"Neurotossicit\u00e0:\" l'assunzione di cefalosporine pu\u00f2 determinare l'insorgenza di tossicit\u00e0 a livello neurologico, che si presenta con differenti sintomi clinici che comprendono convulsioni, stato epilettico non convulsivo, mioclono, alterazioni dello stato mentale, encefalopatie, fino al coma. Il rischio di sviluppare neurotossicit\u00e0 in seguito all'impiego di cefalosporine risulta aumentato nei casi di pregresse patologie neurologiche, nei pazienti anziani e nei pazienti con insufficienza renale.\n\"Ecografie biliari:\" in seguito a esame ecografico della cistifellea di alcuni pazienti in trattamento con ceftriaxone ad alte dosi \u00e8 stata riscontrata la presenza di ombre simili a calcoli biliari. Tali reperti sembrano essere causati dalla precipitazione di un complesso ceftriaxone-calcio; in genere sono asintomatici e reversibili con la sospensione della terapia. In caso di comparsa di sintomi clinici, valutare la sospensione del trattamento con ceftriaxone e istituire una terapia idonea.\n\"Pancreatite:\" in seguito a trattamento con ceftriaxone sono stati riportati alcuni casi di pancreatite acuta insorta in pazienti adulti e un episodio in un paziente di et\u00e0 pediatrica. In caso di insorgenza di pancreatite acuta\n\"Nefrolitiasi:\" in letteratura sono descritti casi di litiasi renale verificatisi in pazienti di et\u00e0 pediatrica; in tali pazienti il trattamento con ceftriaxone ad alte dosi pu\u00f2 causare a livello renale la precipitazione di un complesso costituito dal calcio e dal farmaco stesso.\n\"Prima infanzia:\" la somministrazione di ceftriaxone a nati prematuri o neonati fino a 28 giorni di vita affetti da iperbilirubinemia \u00e8 controindicata; il ceftriaxone pu\u00f2 interferire con la bilirubina per i siti di legame all'albumina plasmatica e causare encefalopatia da bilirubina. La somministrazione di ceftriaxone per via endovenosa risulta controindicata per i pazienti nati prematuri o neonati che richiedono o che potrebbero richiedere trattamenti per via endovenosa con soluzioni contenenti calcio. Sono stati riportati alcuni casi di eventi avversi fatali associati a ritrovamento in sede autoptica di depositi cristallini nei polmoni e nei reni in pazienti neonati trattati con ceftriaxone per via endovenosa in concomitanza a soluzioni contenenti calcio.\n\"Gravidanza:\" sono disponibili dati limitati relativi all'impiego del ceftriaxone durante la gravidanza; il farmaco non sembra causare effetti tossici nel neonato. La FDA ha inserito il ceftriaxone in classe B per l'impiego in gravidanza. La classe B comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo oppure i farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza).\n\"Allattamento:\" il ceftriaxone viene escreto nel latte materno; sono disponibili dati limitati relativi alla sicurezza e alla tossicit\u00e0 del farmaco quando impiegato durante l'allattamento. La concentrazione di ceftriaxone rilevata nel latte materno \u00e8 risultata pari al 3-4% di quella presente nel siero materno e non sembra causare effetti avversi nei neonati.\nEffetti indesiderati.\nFra gli effetti collaterali pi\u00f9 frequenti si riscontrano colite, nausea e diarrea."}
{"id": "2258890", "revid": "339392", "url": "https://it.wikipedia.org/wiki?curid=2258890", "title": "Sambuco (barca)", "text": ""}
{"id": "2258893", "revid": "110157", "url": "https://it.wikipedia.org/wiki?curid=2258893", "title": "Huaca de la Luna", "text": "Huaca de la Luna (\"Tempio/Reliquia della Luna\") \u00e8 una grande struttura costruita in mattoni di adobe concepita principalmente dalla gente Moche del Per\u00f9 settentrionale. Assieme al Huaca del Sol, fa parte dei \"Huacas de Moche\", i resti di un'antica citt\u00e0 capitale chiamata \"Cerro Blanco\" dagli archeologi moderni.\nIl sito di Huacas de Moche si trova a 4\u00a0km all'esterno della citt\u00e0 moderna di Trujillo, vicino alla foce del Rio Moche. Huaca de la Luna, pur essendo il minore dei due templi del sito, \u00e8 quello che ha fornito pi\u00f9 informazioni agli archeologi. Huaca del Sol \u00e8 stato in parte distrutto e saccheggiato dai conquistadores nel XVII secolo, mentre Huaca de la Luna \u00e8 stato lasciato praticamente intatto. Si pensa che Huaca del Sol potrebbe essere stato un luogo di tipo militare e amministrativo per l'elite Moche, mentre Huaca de la Luna funzionava come centro cerimoniale e religioso.\nIl tempio era pitturato con temi di colore che variavano, nero, rosso vivo, blu cielo, bianco e giallo. Il sole e il clima hanno facilitato il processo di decolorazione dei mattoni. Le illustrazioni all'interno del tempio rappresentano una divinit\u00e0 conosciuta come Ayapec. \"Ayapec\" \u00e8 una parola pre-Quechua che si traduce in \"onnisciente\". \"Faccia-Rugosa\" \u00e8 il nome dato a un'altra divinit\u00e0 dagli Inca a causa dell'aspetto rappresentato.\nHuaca de la Luna stesso \u00e8 un grande complesso formato da tre principali piattaforme, ognuna aveva una diversa funzione. La piattaforma situata pi\u00f9 a nord, un tempo pitturata con una variet\u00e0 di murali e rilievi, venne distrutta da dei saccheggiatori. A causa di ci\u00f2, le piattaforme centrale e meridionale hanno ricevuto maggiore attenzione dagli archeologi. La piattaforma centrale conteneva diversi sepolcri con ceramiche fini, il che suggerisce che fosse usata come zona di sepoltura per l'\u00e9lite religiosa dei Moche.\nLa piattaforma orientale, roccia nera e pati adiacenti erano il luogo di rituali di sacrifici umani che sono rappresentati in una variet\u00e0 di arti visuali, principalmente ceramiche dipinte. Dopo il loro sacrificio, i corpi delle vittime venivano spostati e lasciati esposti nei pati. La conferma si ebbe con la scoperta di diversi scheletri di maschi adulti trovati ai piedi della roccia, i quali mostrano segni di un grave trauma alla testa."}
{"id": "2258895", "revid": "287204", "url": "https://it.wikipedia.org/wiki?curid=2258895", "title": "Huaca del Sol", "text": "Lo Huaca del Sol \u00e8 un tempio in mattoni di adobe costruito dalla civilt\u00e0 Moche presso la costa del Per\u00f9 attuale. Il tempio \u00e8 una delle varie rovine che si trovano vicino al monte di Cerro Blanco, nel deserto costiero vicino a Trujillo. L'altra rovina importante nelle vicinanze \u00e8 Huaca de la Luna, un tempio pi\u00f9 piccolo ma maggiormente preservato.\nFino al 450 vennero completati otto diversi stadi di costruzione. La costruzione avveniva aggiungendo nuovi mattoni sopra quelli vecchi a strati. Gli archeologi stimano che il tempio fosse composto da 50 a 100 milioni di mattoni di adobe, e che fosse la struttura in adobe pi\u00f9 grande nelle Americhe.\nHuaca del Sol era composto da quattro livelli principali e la struttura venne espansa e ricostruita da diversi governatori nel corso del tempo. Situata al centro della citt\u00e0 capitale dei Moche, gli indizi ritrovati fanno pensare che il tempio fosse usato per attivit\u00e0 rituali e come residenza reale.\nQuando gli spagnoli occuparono il Per\u00f9 nel XVII secolo, le acque del Rio Moche vennero fatte scorrere oltre la base del Huaca del Sol per facilitare il recupero di artefatti d'oro dal tempio. La creazione di questa mina idraulica danneggi\u00f2 gravemente il tempio e si \u00e8 stimato che circa due terzi della struttura sia stata erosa oppure sia stata vittima di saccheggi. La struttura rimanente \u00e8 alta 41 metri, originalmente si pensa che fosse alta circa 50 metri."}
{"id": "2258898", "revid": "253269", "url": "https://it.wikipedia.org/wiki?curid=2258898", "title": "Jeffrey Jones", "text": "Biografia.\n\u00c8 figlio di Ruth Shooley, una storica dell'arte che lo ha spinto ad intraprendere la strada della recitazione, e di Douglas Bennett Jones, che mor\u00ec quando era ancora un bambino. Nel 1969 Jones and\u00f2 a Londra per studiare presso la London Academy of Music and Dramatic Art, dopodich\u00e9 ha lavorato per tre anni per la compagnia dello Stratford Theatre a Stratford in Ontario. Ha iniziato ad interpretare piccole parti per il cinema e per la televisione verso la fine degli anni settanta.\nUn ruolo da non protagonista nel film del 1983 \"Soldi facili\" di James Signorelli e la partecipazione a un episodio della serie TV \"Mai dire s\u00ec\" lo aiutarono ad avere la parte dell'Imperatore Giuseppe II in \"Amadeus\" di Milo\u0161 Forman, sostituendo Ian Richardson che era stato in precedenza scelto per il ruolo; per l'interpretazione ottenne la candidatura al Golden Globe per il miglior attore non protagonista. \u00c8 diventato in seguito molto popolare per il ruolo del preside Edward R. Rooney nel film \"Una pazza giornata di vacanza\" del 1986, interpretando un personaggio pieno di s\u00e9 e ossessionato dall'idea di riportare all'ordine lo studente scansafatiche Ferris Bueller, protagonista del film, diventando cos\u00ec per un certo periodo negli Stati Uniti un simbolo delle persone arroganti, odiose e autoritarie a sproposito.\n\u00c8 stato uno degli attori preferiti da Tim Burton, per il quale \u00e8 apparso in \"Beetlejuice - Spiritello porcello\", \"Ed Wood\" e \"Il mistero di Sleepy Hollow\". Ha partecipato inoltre ad altri film di successo come \"Hanoi Hilton\", \"Caccia a Ottobre Rosso\", \"Howard e il destino del mondo\", \"L'avvocato del diavolo\", \"Stuart Little - Un topolino in gamba\" e \"L'insaziabile\". Tra il 2004 e il 2006 ha preso parte a 35 episodi del telefilm western \"Deadwood\" per la rete televisiva HBO.\nProblemi legali.\nNel 2002 Jones fu arrestato per possesso di materiale pedopornografico e accusato di aver chiesto ad un ragazzo di 14 anni di posare per fotografie di nudo. Jones non ha contestato le accuse a suo carico. Il suo avvocato ha sottolineato che non c'era alcuna accusa di molestie sessuali. L'attore \u00e8 stato condannato a cinque anni di libert\u00e0 vigilata e l'obbligo di registrarsi come molestatore sessuale. Nel 2010 \u00e8 stato arrestato due volte per non aver aggiornato il suo status di molestatore sessuale, sia in Florida che in California.\nDoppiatori italiani.\nNelle versioni in italiano dei suoi film, Jeffrey Jones \u00e8 stato doppiato da:"}
{"id": "2258901", "revid": "1005847", "url": "https://it.wikipedia.org/wiki?curid=2258901", "title": "Pietro Sterbini", "text": "Fu Ministro dei Lavori Pubblici Industria e Commercio nei governi di Carlo Emanuele Muzzarelli. Fu anche un attivista carbonaro.\nBiografia.\nDalla nascita al 1850.\nViveva fra Vico e Roma, Studi\u00f2 al Seminario Vescovile di Veroli e all'Universit\u00e0 di Roma, laureandosi in Medicina e Chirurgia. Fu imputato nelle aule del Tribunale Supremo della Sacra Consulta nel processo per l'omicidio di Pellegrino Rossi, perch\u00e9 gli era stato considerato il primo mandante dell'omicidio di Rossi. \nNel 1821 \u00e8 a capo della sommossa intesa ad allacciarsi alla rivoluzione che era in atto nelle Marche, nella Romagna, e nell'Umbria.\nCerc\u00f2 ci convincere il generale Giuseppe Sercognani ad organizzare una marcia su Roma, la polizia scopre i suoi intenti e fugge in Toscana e poi in Corsica con un passaporto falso. . Nell'isola riusc\u00ec ad avere le disposizioni del suo amico Mazzini per il suo incontro con Pietro Giannone.\nTrasferitosi a Marsiglia nel 1835 continu\u00f2 a scrivere ai giovani mazziniani, salito al potere Pio IX, decise di tornare in Italia approfittando della sua politica a favore dei prigionieri politici.\nInsieme a Massimo d'Azeglio cerc\u00f2 di coinvolgere il papa \"per una pronta organizzazione delle milizie\" .\nDal 1847 collabora con il quotidiano pro-rivoluzionario \"Il Contemporaneo\". Nel 1848 si candida al Consiglio dei Deputati dello Stato Pontificio, venendo eletto nel collegio di Anagni. Dopo l'armistizio di Salasco (il 9 agosto), cercava di incitare le folle: \u00ab\"O popoli armatevi, senza domandare permesso ad alcuno. L'uomo assalito da un assassino domanda forse a un altro assassino il permesso di difendere la propria vita se ha i mezzi per farlo? ...Voi non avete bisogno n\u00e9 di governi che dichiarino la guerra n\u00e9 di ministri che vi diano le armi. Dichiarate la guerra col fatto, cercate le armi e le avrete\"\u00bb.\nSterbini criticava Pellegrino Rossi all'epoca Ministro degli Interni nel Gabinetto costituzionale pontificio definendolo come \"l'inimico d'Italia\". Ma il suo omicidio avvenuto il 15 novembre 1848 venne attribuito a Pietro Sterbini per via dei suoi discorsi istigatori tenuti il giorno prima \u00ab\"non ci fosse in Roma un braccio ardito capace di troncare di un colpo la vita del tiranno\"\u00bb.\nNominato Ministro dei Lavori Pubblici, Industria e Commercio nel governo Muzzarelli-Galletti (20 novembre - 29 dicembre 1848)riusc\u00ec ad ottenere fondi per 7.850 scudi con cui diede del lavoro a molte persone come operai; in quello stesso periodo per il suo agire si venne a coniare il termine \u00ab\"dittatura sterbiniana\"\u00bb.\nGli ultimi anni.\nStanco di portare avanti la sua difesa decise di partire per la Svizzera fino al 1851, e poi in Francia fino al 1860 infine a Napoli dove insieme a Diodato Lioy fond\u00f2 il giornale \"Roma\" (22 agosto 1862) segnando un \u00ab\"accordo della democrazia con la monarchia e della libert\u00e0 con la religione\"\u00bb, rimase nella citt\u00e0 sino alla sua morte."}
{"id": "2258903", "revid": "767487", "url": "https://it.wikipedia.org/wiki?curid=2258903", "title": "Bee Vang", "text": "Di origini hmong, \u00e8 nato 4 anni dopo l'arrivo in California dei genitori dalla Thailandia."}
{"id": "2258909", "revid": "830939", "url": "https://it.wikipedia.org/wiki?curid=2258909", "title": "Diodata Saluzzo Roero", "text": "Biografia.\nFiglia di Jeronima Cassotti e Giuseppe Angelo Saluzzo di Monesiglio (nel 1757 fondatore con Lagrange e Cigna della Societ\u00e0 Privata Torinese), all'et\u00e0 di 12 anni inizi\u00f2 a comporre poesie apprezzate da molti uomini illustri dei suoi tempi come Ugo Foscolo, Giuseppe Parini, Vittorio Alfieri e Vincenzo Monti.\nEbbe tra i suoi maestri figure di spicco della cultura piemontese, tra cui Carlo Denina, Silvio Balbis e Tommaso Valperga di Caluso. Quest'ultimo, insieme a Prospero Balbo, ebbe un ruolo molto attivo nella sua formazione artistica. A 20 anni pubblic\u00f2 un poema epico in ventiquattro canti e in ottava rima dal titolo \"Amazzoni\" e successivamente col poemetto \"Rovine\", per cui ebbe elogi di Alessandro Manzoni e venne portata ad esempio nel suo genere da Ludovico di Breme. Diventata membro dell'Accademia dell'Arcadia (dove venne chiamata \"Glaucilla Eurotea\") e dei \"Pastori della Dora\", nel 1799, a venticinque anni, spos\u00f2 il conte Massimiliano Roero di Revello, che mor\u00ec tre anni dopo.\nPrima donna a essere associata all'Accademia delle Scienze di Torino, fu nominata dalla Commissione esecutiva del Piemonte nel 1801, al culmine del suo successo artistico. Tra il 1803 e il 1813 alcuni suoi scritti vennero pubblicati nelle \"Memorie\", la rivista scientifica edita dall'istituzione sabauda.\nCon la Restaurazione inizi\u00f2 il suo lento declino: per alleviare la tristezza e la delusione, dovute allo scarso accoglimento delle sue opere da parte del pubblico, fece frequenti viaggi nonostante la salute malferma. Risalgono a quegli anni le composizioni dedicate a celebri donne del passato, tra cui \"Erminia\", \"Tullia\" e \"Ipazia ovvero delle filosofie\" e, nel 1823, la tragedia storica \"Il castello di Binasco\". Grazie ai suoi fratelli, alcune poesie vennero raccolte e pubblicate postume nel 1843. Mor\u00ec a Torino nel 1840 e fu sepolta nella cappella di famiglia posta nella chiesa di San Bernardino a Saluzzo."}
{"id": "2258915", "revid": "17654", "url": "https://it.wikipedia.org/wiki?curid=2258915", "title": "Legge della Gestalt", "text": ""}
{"id": "2258921", "revid": "834", "url": "https://it.wikipedia.org/wiki?curid=2258921", "title": "Black Heart Procession", "text": ""}
{"id": "2258928", "revid": "948257", "url": "https://it.wikipedia.org/wiki?curid=2258928", "title": "Regenbogensch\u00fcsselchen", "text": "Regenbogensch\u00fcsselchen (variamente tradotto in italiano come coppelle, ciotoline o scodelline dell'arcobaleno), \u00e8 la denominazione popolare, poi entrata stabilmente nell'uso scientifico, che fu attribuita ad alcuni particolari oggetti d'oro, in apparenza monete, i cui ritrovamenti, attribuibili ai Celti, sono caratteristici di in un vasto territorio che va dall'attuale Ungheria fino all'Austria e alla Germania meridionale.\nI ritrovamenti delle \"coppelle\" provengono da coniazioni e deposizioni effettuati nel III secolo a.C., probabilmente dai popolamenti celtici dei Vindelici e, soprattutto, dei Boi. Numerosi esemplari sono stati trovati negli scavi dell'oppidum di Manching.\nOrigine del nome.\nIl nome deriva da due elementi:\nIconografia.\nLe \"coppelle dell'arcobaleno\" riportano un'iconografia dominata da un simbolismo astratto, tipico della sensibilit\u00e0 artistica celtica, con motivi che richiamano allusivamente globi magici o \"torque\" dalle estremit\u00e0 nodulari.\nFunzione.\nQuesti particolari esemplari appartengono a coniazione e deposizioni del secolo a.C.: le \"coppelle dell'arcobaleno\" sono quindi tra le pi\u00f9 antiche della monetazione celtica, precedute soltanto da qualche apparizione di coniazioni del tardo IV secolo a.C., delle quali, peraltro, non \u00e8 conosciuta con esattezza l'epoca di inizio.\nNonostante l'apparenza esteriore, non \u00e8 tuttavia certo se le \"coppelle\", cos\u00ec come le produzioni del secolo precedente, siano state destinate ad un vero uso monetario. L'iconografia, i siti di rinvenimento, e l'associazione ad oggetti dal valore sacrale e votivo, come \"torque\" o alberi cultuali placcati in oro, lasciano intendere che il loro ritrovamento sia probabilmente da riferire a deposizioni votive e a rituali magici, suggerendone decisamente una destinazione cultuale e cerimoniale piuttosto che un uso nello scambio mercantile. \nSicuramente si tratta, in entrambi i casi, di produzioni indipendenti dalla circolazione monetaria mediterranea: sar\u00e0 quest'ultima per\u00f2, soprattutto quella ellenistica che, a partire dal III secolo a.C., in epoca successiva alla grande espansione balcanica, sar\u00e0 determinante per la vasta diffusione, nella societ\u00e0 celtica, di una vera economia basata sullo scambio di moneta."}
{"id": "2258933", "revid": "838137", "url": "https://it.wikipedia.org/wiki?curid=2258933", "title": "Leopold Maximilian von Firmian", "text": "Biografia.\nLeopold Maximilian von Firmian nacque a Trento, citt\u00e0 principale dell'omonimo principato vescovile e allora parte integrante dell'Sacro Romano Impero, da una famiglia della nobilt\u00e0 locale.\nIntrapresa la carriera ecclesiastica, nel 1780 divenne canonico delle cattedrali di Salisburgo e Passavia, venendo ordinato a Salisburgo nel 1792. Cinque anni pi\u00f9 tardi, il 24 luglio 1797 a Passavia ottenne il titolo di vescovo titolare di Tiberiade.\nIl prelato trentino battezz\u00f2 il futuro imperatore Francesco Giuseppe d'Austria-Ungheria.\nNel 1800 fu promosso vescovo di Lavant e nel 1816 divenne amministratore dell'arcidiocesi di Salisburgo in quanto le condizioni politiche non chiare della citt\u00e0 non favorivano ancora l'insediamento stabile di un arcivescovo. Il 18 gennaio 1822 l'imperatore Francesco I lo nomin\u00f2 arcivescovo di Vienna e la conferma papale pervenne il 19 aprile di quello stesso anno.\nViene descritto dalle cronache come un prelato amorevole ed uno splendido principe della Chiesa, sottomesso ad ogni modo alla volont\u00e0 imperiale e ben disposto all'ingerenza del giuseppinismo negli affari ecclesiastici austriaci. Promosse anche delle riforme liturgiche nell'ambito degli inni cantati, stilando personalmente un elenco di quelli idonei ad essere cantati nelle celebrazioni della Chiesa austriaca, pubblicato nel 1824.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2258935", "revid": "1551966", "url": "https://it.wikipedia.org/wiki?curid=2258935", "title": "K-nearest neighbors", "text": "Il k-nearest neighbors (traducibile come \"primi k-vicini\"), abbreviato in K-NN, \u00e8 un algoritmo utilizzato nel riconoscimento di pattern per la classificazione di oggetti basandosi sulle caratteristiche degli oggetti vicini a quello considerato. In entrambi i casi, l'input \u00e8 costituito dai k esempi di addestramento pi\u00f9 vicini nello spazio delle funzionalit\u00e0. L'output dipende dall'utilizzo di k-NN per la classificazione o la regressione:\nNella classificazione k-NN, l'output \u00e8 un'appartenenza a una classe. Un oggetto \u00e8 classificato da un voto di pluralit\u00e0 dei suoi vicini, con l'oggetto assegnato alla classe pi\u00f9 comune tra i suoi k vicini pi\u00f9 vicini (k \u00e8 un numero intero positivo, tipicamente piccolo). Se k = 1, l'oggetto viene semplicemente assegnato alla classe di quel singolo vicino pi\u00f9 prossimo.\nNella regressione k-NN, l'output \u00e8 il valore della propriet\u00e0 per l'oggetto. Questo valore \u00e8 la media dei valori di k vicini pi\u00f9 vicini.\nCaratteristiche principali.\n\u00c8 l'algoritmo pi\u00f9 semplice fra quelli utilizzati nell'apprendimento automatico (\"machine learning\").\nIl parametro \"k\".\nUn oggetto \u00e8 classificato in base alla maggioranza dei voti dei suoi \"k\" vicini. \"k\" \u00e8 un intero positivo tipicamente non molto grande. Se \"k=1\" allora l'oggetto viene assegnato alla classe del suo vicino. In un contesto binario in cui sono presenti esclusivamente due classi \u00e8 opportuno scegliere \"k\" dispari per evitare di ritrovarsi in situazioni di parit\u00e0.\nQuesto metodo pu\u00f2 essere utilizzato per la tecnica di regressione assegnando all'oggetto la media dei valori dei \"k\" oggetti suoi vicini.\nConsiderando solo i voti dei \"k\" oggetti vicini c'\u00e8 l'inconveniente dovuto alla predominanza delle classi con pi\u00f9 oggetti. In questo caso pu\u00f2 risultare utile pesare i contributi dei vicini in modo da dare, nel calcolo della media, maggior importanza in base alla distanza dall'oggetto considerato.\nScelta del parametro \"k\".\nLa scelta di \"k\" dipende dalle caratteristiche dei dati. Generalmente all'aumentare di \"k\" si riduce il rumore che compromette la classificazione, ma il criterio di scelta per la classe diventa pi\u00f9 labile. La scelta pu\u00f2 esser presa attraverso tecniche di euristica, come ad esempio la convalida incrociata.\nL'algoritmo.\nFase di apprendimento.\nLo spazio viene partizionato in regioni in base alle posizioni e alle caratteristiche degli oggetti di apprendimento. Questo pu\u00f2 essere considerato come l'insieme d'apprendimento per l'algoritmo, anche se esso non \u00e8 esplicitamente richiesto dalle condizioni iniziali.\nCalcolo della distanza.\nAi fini del calcolo della distanza gli oggetti sono rappresentati attraverso vettori di posizione in uno spazio multidimensionale. Di solito viene usata la distanza euclidea, ma anche altri tipi di distanza sono ugualmente utilizzabili, ad esempio la distanza Manhattan. Nel caso in cui si debbano manipolare stringhe e non numeri si possono usare altre distanze quali ad esempio la distanza di Hamming. L'algoritmo \u00e8 sensibile alla struttura locale dei dati.\nFase di classificazione.\nUn punto (che rappresenta un oggetto) \u00e8 assegnato alla classe \"C\" se questa \u00e8 la pi\u00f9 frequente fra i k esempi pi\u00f9 vicini all'oggetto sotto esame, la vicinanza si misura in base alla distanza fra punti.\nI vicini sono presi da un insieme di oggetti per cui \u00e8 nota la classificazione corretta. Nel caso della regressione per il calcolo della media (classificazione) si usa il valore della propriet\u00e0 considerata.\nEsempio di utilizzo.\nIn figura \u00e8 rappresentato un esempio di classificazione mediante kNN. Il punto sotto osservazione \u00e8 il pallino verde. Le classi sono due: \nSe \"k = 3\" (cio\u00e8 vengono considerati i 3 oggetti pi\u00f9 vicini), allora il pallino verde viene inserito nella stessa classe dei triangolini rossi perch\u00e9 sono presenti 2 triangolini e 1 quadratino. Se \"k = 5\" allora viene inserito nella stessa classe dei quadratini blu perch\u00e9 sono presenti 3 quadratini e 2 triangolini.\nValutazioni.\nInconvenienti.\nIl calcolo delle distanze \u00e8 computazionalmente oneroso e proporzionale alla taglia dell'insieme di dati sotto esame. Gli algoritmi proposti che migliorano questo inconveniente cercano principalmente di diminuire il numero di distanze da calcolare per la decisione. In alcuni casi si cerca di partizionare lo spazio vettoriale e si calcolano solo le distanze tra volumi dello spazio vettoriale.\nAlgoritmi simili.\nDi seguito sono elencati alcuni algoritmi della tipologia k-NN:\nPregi.\nAl tendere della quantit\u00e0 di dati all'infinito l'algoritmo non supera mai di due volte il Bayes error rate (il minimo errore dovuto alla distribuzione dei dati). Per alcuni valori di \"k\", con \"k\" che cresce in funzione della mole di dati, l'algoritmo raggiunge il Bayes error rate.\nVariabili continue.\nk-NN pu\u00f2 essere utilizzato, con opportuni adattamenti, per stimare variabili continue. Questo tipo di implementazione utilizza una media pesata basata sull'inverso della distanza."}
{"id": "2258944", "revid": "256896", "url": "https://it.wikipedia.org/wiki?curid=2258944", "title": "Istituto matematico Steklov", "text": ""}
{"id": "2258947", "revid": "167080", "url": "https://it.wikipedia.org/wiki?curid=2258947", "title": "Coppelle dell'arcobaleno", "text": ""}
{"id": "2258950", "revid": "298171", "url": "https://it.wikipedia.org/wiki?curid=2258950", "title": "Panjabi Mc", "text": ""}
{"id": "2258955", "revid": "486946", "url": "https://it.wikipedia.org/wiki?curid=2258955", "title": "Trigger (informatica)", "text": ""}
{"id": "2258960", "revid": "256896", "url": "https://it.wikipedia.org/wiki?curid=2258960", "title": "Istituto Steklov", "text": ""}
{"id": "2258962", "revid": "767487", "url": "https://it.wikipedia.org/wiki?curid=2258962", "title": "Sigismund Anton von Hohenwart", "text": "Biografia.\nSigismund Anton von Hohenwart, intraprese la carriera ecclesiastica e gi\u00e0 dal 1746 entr\u00f2 a far parte della Compagnia di Ges\u00f9, studiando teologia a Graz e divenendo professore a Trieste e a Lubiana dal 1758. Nel 1759 venne ordinato sacerdote. A partire dal 1761 si form\u00f2 al Theresianum di Vienna e dal 1778 divenne insegnante del futuro imperatore Francesco II e dei suoi fratelli a Firenze. Nel 1791 divenne vescovo di Trieste e nel 1794 fu traslato alla sede episcopale di Sankt P\u00f6lten. Il 29 aprile 1803 l'imperatore Francesco II lo nomin\u00f2 arcivescovo di Vienna, ottenendo la conferma papale il 20 giugno di quello stesso anno.\nViene descritto dalle cronache come un uomo di grande carit\u00e0 cristiana, ma anche un arcivescovo interessato agli affari della sua diocesi, nella quale comp\u00ec molte visite pastorali, promuovendo nel contempo l'operato dei redentoristi e dei mechitaristi a Vienna oltre a tributare stima personale a Klemens Maria Hofbauer.\nSi dimostr\u00f2 un fiero oppositore di Napoleone I e solo nel 1809, contro la propria volont\u00e0, fu costretto a firmare un decreto di pace con l'aggressore francese. L'11 marzo 1810 dovette celebrare il matrimonio, nell'Augustinerkirche di Vienna, dell'arciduchessa Maria Luisa d'Austria con lo stesso Bonaparte."}
{"id": "2258963", "revid": "88740", "url": "https://it.wikipedia.org/wiki?curid=2258963", "title": "Nabil Salameh", "text": "Biografia.\nInfanzia e studi.\nNabil Salameh \u00e8 nato a Tripoli del Libano, figlio di rifugiati palestinesi. Suo padre era un funzionario dell'Onu che si occupava dell'educazione in Libano come ispettore degli istituti dell'UNRWA per i rifugiati palestinesi. La sua famiglia discende dalla millenaria trib\u00f9 dei Quraysh (a cui appartenne anche Maometto) genitori fuggirono nel 1948, a seguito della creazione dello stato di Israele, da Giaffa, dove avevano una tenuta confiscata poi dagli israeliani. Oltre a lui ebbero altri due figli e sei figlie.\nHa studiato in un collegio greco-ortodosso nel quartiere cristiano di Tripoli, lavorato come giornalista e corrispondente dall'Italia per diverse testate televisive e giornalistiche del medioriente. Per proseguire gli studi si iscrisse all'Universit\u00e0 di Bucarest al tempo di Nicolae Ceau\u0219escu, ma continu\u00f2 poi solamente a Bari dove, nel 1983, si trasferisce per studiare ingegneria elettronica.\nLa carriera musicale.\nL'esperienza degli Al Darawish (1988-1997).\nNel 1988 costituisce il gruppo di world music degli Al Darawish dando vita alle prime esperienze di musica multietnica in Italia ed inizia cos\u00ec una lunga e ricca carriera musicale. Nel 1990 partecipa con gli Al Darawish alla Biennale dei Giovani Artisti del Mediterraneo a Marsiglia.\nNel 1991 vince le selezioni di Arezzo Wave e prende parte al festival \"Carrefour De La Mediterrane\u00e9\" di Salonicco (Grecia). \nNel 1993 esce il primo disco con gli Al Darawish che viene presentato in diretta radiofonica all'auditorium di Rai radio3 e partecipa al festival di Babilonia in Iraq.\nNel 1994 si esibisce a Bari con la cantante israeliana Noa con la quale collaborer\u00e0 in diverse occasioni. Nel 1995 \u00e8 ospite con gli Al Darawish al \"Premio citt\u00e0 di Recanati\" ed al concerto del 1\u00ba maggio in piazza San Giovanni a Roma, nel luglio '95 esce il film \"Trafitti da un raggio di sole\" di Claudio Del Punta, colonna sonora degli Al Darawish, di cui Nabil Salameh \u00e8 coprotagonista.\nNel 1996 esce il secondo disco con gli Al Darawish dal titolo Radio Dervish.\nLo scioglimento degli Al Darawish e l'esordio dei Radiodervish (1997-1998).\nDopo lo scioglimento degli Al Darawish nel 1997 fonda, nello stesso anno, i Radiodervish con Michele Lobaccaro (cofondatore insieme a Nabil Salameh della precedente formazione Al Darawish). Nello stesso anno \u00e8 stato il primo cantante palestinese scelto come interprete della canzone inno della tredicesima edizione dei \"Giochi Del Mediterraneo\" che si svolge in Italia nella citt\u00e0 di Bari tra il 13 giugno e il 25 giugno.\nNell'Ottobre del 1998 esce in Italia il primo disco dei Radiodervish prodotto da \"I dischi del mulo\" e distribuito dalla multinazionale Polygram, il disco intitolato \"Lingua contro lingua\" vince il prestigioso premio \"Piero Ciampi\" per il miglior esordio discografico dell'anno.\nLa collaborazione con Jovanotti e Noa (1999 e 2000).\nA novembre del 1999 Nabil Salameh partecipa all'evento internazionale organizzato dall'UNESCO a Parigi per la pace nel nuovo millennio. Tra i partecipanti Gregory Peck, Sidney Poitier, Lionel Richie, Zucchero Fornaciari ed altri artisti internazionali. Alla fine del 1999 duetta con Jovanotti in occasione della realizzazione del video di \"Stella Cometa\", Cherubini, per l'occasione, chiede a Nabil Salameh di tradurre il brano in arabo e di cantarlo. In seguito viene pubblicato il singolo Dolcefareniente di Jovanotti, che contiene la versione medley di Stella Cometa duettata da Lorenzo e Nabil e la versione in arabo interamente cantata da Nabil Salameh col titolo \"Stella D'oriente\".\nA luglio 2000 viene conferita a Nabil Salameh insieme alla cantante israeliana Noa la cittadinanza onoraria della citt\u00e0 di Melpignano come riconoscimento al loro impegno artistico nella ricerca del dialogo e della pace tra culture e popoli differenti. A dicembre dello stesso anno, Nabil e Noa, diretti dal maestro Nicola Piovani ed accompagnati dall'Orchestra Sinfonica Siciliana, si esibiscono al duomo di Monreale in occasione del vertice Onu a Palermo.\nL'impegno dei due artisti viene riconosciuto anche dalla fondazione \"Accademia del Mediterraneo\" che conferisce loro il \"premio Mediterraneo\" arte 2001 per aver voluto utilizzare il linguaggio universale della musica quale strumento di pace.\nDal progetto \"In Acustico\" a \"Centro del mundo\" (2001-2002).\nA marzo del 2001, insieme a Michele Lobaccaro, presenta presso \"La Vallisa\" di Bari (una chiesa del X secolo ora trasformata in auditorium), il nuovo progetto musicale dei Radiodervish \"In Acustico\". Il progetto sostiene l'attivit\u00e0 che l'associazione internazionale \"Salaam Ragazzi dell'Olivo\" svolge con i bambini palestinesi nel campo profughi di Al Fawwar (West Bank - Hebron).\nDall'evento, che riscuote un grande successo di pubblico con sei repliche tutto esaurito, viene tratto il materiale pubblicato nel cd \"In acustico\".\nNel mese di giugno grazie all'invito dell'Istituto Italiano di Cultura, Nabil Salameh e i Radiodervish sono ospiti della Festa della Musica a Beirut il 21 giugno. Li accompagna il regista Marco Preti, autore di numerosi documentari e reportage di viaggio per la televisione, che filma le giornate trascorse in Libano e produce un documentario dal titolo \"Li Beirut\". Con loro anche Massimo Zamboni, che racconta l'esperienza al seguito dei Radiodervish in un ampio articolo pubblicato da Diario.\nNel 2002, ancora in tour con il progetto \"In Acustico\", Nabil Salameh partecipa con i Radiodervish al concerto dell'Epifania trasmesso su RaiUno il 5 gennaio dal Monastero di Santa Chiara in Napoli. Per l'occasione presentano un nuovo brano, \"Centro del mundo\", anteprima nazionale del disco in uscita in estate.\nIl primo maggio insieme ai Radiodervish suona a Bruxelles, per il tradizionale concerto di piazza dei lavoratori, dedicato al tema della costruzione della Pace in Medioriente. Sulla stessa tematica partecipa, l'11 maggio del 2002, a \"Time for peace\", concerto trasmesso in mondovisione dal Colosseo di Roma cantando Centro del mundo con Noa e assieme partecipano alla marcia per la pace Perugia-Assisi. Nel mese successivo viene pubblicato \"Centro del Mundo\", il nuovo disco dei Radiodervish, edito dalla neonata etichetta Cosmasola e distribuito da Il Manifesto CD. Il disco \u00e8 un inno allo sradicamento e alla precaria mobilit\u00e0 degli uomini, musica capace di cantare i sentimenti di chi vive a cavallo tra due culture. Tra agosto e dicembre 2002 continua la tourn\u00e9e in Italia e, in linea con il loro impegno sociale, Nabil Salameh insieme ai Radiodervish partecipano al Giubileo degli Oppressi e vengono invitati ad Atene al secondo Summit Mondiale dei Sindaci per la pace. In ottobre \u00e8 ospite con i Radiodervish al Premio Tenco. Nel mese di dicembre, su invito dell'Universit\u00e0 degli Studi di Bari e della Meridiana Editrice, incontra ed intervista, insieme a Michele Lobaccaro, Arie Nadler, sociologo israeliano e direttore del \"Centro Peres per la pace di Tel Aviv\", sul tema \"Costruire una memoria di pace\".\nDall'Olympia di Parigi alla cittadinanza italiana (2003-2007).\nIl 26 ed il 27 marzo 2003, suona con i Radiodervish nel prestigioso Th\u00e9atre de l'Olympia di Parigi, affacciandosi cos\u00ec alla ribalta di un palcoscenico internazionale che ha ospitato negli anni i migliori nomi della musica d'autore. Ad agosto partecipa al concerto finale del festival La Notte della Taranta eseguendo un brano della tradizione musicale salentina arrangiato per l'occasione da Stewart Copeland, ex batterista dei Police, ospite del festival.\nCon i Radiodervish realizza nel 2004 un lavoro intorno ai versi del mistico persiano Farid al-Din al-Attar, l'album \"In search of Simurgh\" (2004 - Cosmasola / Il manifesto) prodotto da Saro Cosentino e distribuito anche in Giappone, Cina, Taiwan e Corea.\nIl disco, intrecciato ad \"Ali di Polvere\", scritto di Teresa Ludovico, d\u00e0 vita ad uno spettacolo teatrale con la regista attrice Teresa Ludovico.\nNel 2006, Nabil Salameh e i Radiodervish si vedono impegnati in una tourn\u00e9e teatrale \"Amara Terra Mia\" insieme all'attore Giuseppe Battiston, un tributo a Domenico Modugno.\nNel 2007, la pubblicazione de \"L'immagine di te\" (Radiofandango / Cosmasola) prodotto da Franco Battiato. Il 14 settembre 2007 ottiene a Bari la cittadinanza italiana con decreto presidenziale.\nDalla \"Luna nel deserto\" all'album \"Bandervish\" (2008-2010).\nNel film d'animazione \"La luna nel deserto\" (2008), del regista Cosimo Damiano Damato, Nabil Salameh scrive con i Radiodervish la colonna sonora del cartoon e presta la voce al personaggio Muezzin. Nello stesso anno d'uscita del film partecipa al disco di Etta Scollo \"Il fiore splendente\", un lavoro sui poeti arabi siciliani registrato a Berlino, presentato alla concert hall della Berliner Philharmoniker di Berlino. Nello stesso anno tour de \u201cIl fiore splendente\u201d in Germania. Tra il 9 maggio e il 6 giugno 2008 ha tenuto un seminario nell'ambito del corso di giornalismo e scrittura breve tenutosi a Bari presso la biblioteca provinciale Santa Teresa dei Maschi.\nTra il 2008 e il 2009 una serie di progetti speciali nei quali Nabil e i Radiodervish collaborano con attori come Valter Malosti e scrittori come Carlo Lucarelli. Nello stesso periodo Nabil Salameh e i Radiodervish si impegnano ne \"Le Porte dell'Occidente\", progetto di residenza teatrale che si \u00e8 svolto nel castello Normanno Svevo di Sannicandro di Bari, trasformando il castello in un contenitore culturale, luogo privilegiato di incontro e dialogo fra linguaggi e culture.\nA maggio 2009 una tourn\u00e9e assieme all'Orchestra Araba di Nazareth che ha debuttato sul palcoscenico dello storico Tzavta Theater di Tel Aviv e proseguito in Italia nel mese di giugno. Lo stesso anno, dopo un periodo passato a Gerusalemme viene pubblicato di \"Beyond the Sea\" (Princigalli Produzioni / Il Manifesto). Ospiti di eccezione provenienti da Palestina e Israele, caratterizzano i suoni il disco: Solisti dell'Orchestra Araba di Nazareth, Zohar Fresco alle percussioni. Disco prodotto da Saro Cosentino.\nNel 2010 arriva l'album \"Bandervish\" su arrangiamento di Livio Minafra (premio top jazz 2008 come nuovo talento) che contiene alcuni tra i pi\u00f9 noti brani dei Radiodervish.\nEsperanto - Note di speranza (2011).\nNel 2011 crea il progetto \"Esperanto - note di speranza\", un progetto che vuole sostenere, mediante una raccolta fondi, le realt\u00e0 delle scuole di musica nei territori palestinesi occupati. La prima edizione del concerto associato al progetto Esperanto - note di speranza si \u00e8 tenuto al politeama greco di Lecce con la partecipazione dei Radiodervish, Paola Turci, Niccol\u00f2 Fabi, Simone Cristicchi e Yo Yo Mundi. A Maggio del 2011 inaugura con i Radiodervish il \"festival letterario del Cairo\" con un concerto al \"Cairo Opera House\". Sempre nel 2011 collabora con Franco Battiato nel progetto \"Diwan\" esibendosi con il cantautore siciliano in diverse citt\u00e0 italiane."}
{"id": "2258964", "revid": "144796", "url": "https://it.wikipedia.org/wiki?curid=2258964", "title": "Christoph Anton von Migazzi", "text": ""}
{"id": "2258976", "revid": "135224", "url": "https://it.wikipedia.org/wiki?curid=2258976", "title": "Torquato Fraccon", "text": "Biografia.\nPartecipa alla prima guerra mondiale, finita la quale diventa funzionario della Banca Cattolica del Veneto. A Vicenza diventa un esponente di spicco della Democrazia Cristiana.Subito dopo l'(8 settembre 1943) contribuisce a costituire il CLN vicentino e opera concretamente alla formazione del battaglione partigiano autonomo \"Valdagno\", comandato da Gino Sold\u00e0.\nConosce il professore Reichenbach ed inizia l'aiuto nei confronti di ebrei, ricercati politici, militari alleati nel fuggire in Svizzera.Viene catturato dalle autorit\u00e0 nazi-fasciste una prima volta assieme al figlio Franco nel gennaio 1944; rilasciato, nell'ottobre 1944 viene arrestato nuovamente questa volta assieme alla famiglia. Con il figlio, viene deportato nel campo di concentramento di Mauthausen, da dove entrambi non faranno pi\u00f9 ritorno, deceduti infatti, proprio sul finire della guerra, nel maggio del 1945."}
{"id": "2258991", "revid": "729019", "url": "https://it.wikipedia.org/wiki?curid=2258991", "title": "Eliporto di Citt\u00e0 del Vaticano", "text": "L'eliporto di Citt\u00e0 del Vaticano, in latino Portus helicopterorum Civitatis Vaticanae, \u00e8 l'unico eliporto dello Stato della Citt\u00e0 del Vaticano ed \u00e8 ubicato nei Giardini Vaticani. La struttura \u00e8 dotata di una piazzola per l'atterraggio (TLOF) in cemento, lunga e larga 18 m con orientamento 1/19, collegata ad una piazzola per la sosta e l'altitudine \u00e8 di 75\u00a0m. L'eliporto \u00e8 gestito dalla Santa Sede ed effettua attivit\u00e0 secondo le regole e gli orari VFR. \u00c8 utilizzato dal pontefice per brevi viaggi e dai capi di stato in visita dal pontefice.\nStoria.\nL'eliporto fu voluto da papa Paolo VI (1963-1978) nel 1976 e fu costruito su uno dei bastioni delle mura leonine all'estremit\u00e0 occidentale del piccolo stato. Nel 1978 per volont\u00e0 di papa Giovanni Paolo II fu installata un'immagine bronzea della Madonna Nera di Cz\u0119stochowa (Polonia). Nel 2003, in occasione della visita pastorale a Pompei di papa Giovanni Paolo II, la struttura fu munita di un piccolo ascensore per facilitare l'imbarco dato che il pontefice aveva difficolt\u00e0 nei movimenti.\nIl 19 giugno 2011 papa Benedetto XVI ha raggiunto San Marino ed \u00e8 tornato all'eliporto da Pennabilli durante la sua visita pastorale nella diocesi di San Marino-Montefeltro.\nIl 28 febbraio 2013 papa Benedetto XVI ha utilizzato l'eliporto per lasciare la Citt\u00e0 del Vaticano dopo la sua rinuncia al pontificato, andando a risiedere temporaneamente nel Palazzo Pontificio di Castel Gandolfo.\nIl 23 marzo 2013 \u00e8 stato utilizzato da papa Francesco per la visita al papa emerito Benedetto XVI nel Palazzo Pontificio di Castel Gandolfo.\nA disposizione del papa \u00e8 un elicottero AW139 dell'Aeronautica Militare, che ha recentemente sostituito il Sikorsky SH-3D utilizzato per molti anni."}
{"id": "2258992", "revid": "1702319", "url": "https://it.wikipedia.org/wiki?curid=2258992", "title": "Santuario della Novareia", "text": "Il santuario della Novareia \u00e8 un santuario mariano - dedicato alla Madonna delle Grazie - situato all'imbocco della Valsessera nel comune di Portula, a circa 750 metri di altitudine, in una cornice di boschi.\nStoria.\nIl santuario \u00e8 stato eretto sul luogo di una presunta apparizione della Vergine ad un'anziana del luogo, Antonina Cravetta, avvenuta nel 1650 circa. In quest'apparizione la Vergine avrebbe chiesto l'erezione di una chiesa. Tuttavia, inizialmente fu eretta solo una piccola cappella di fronde.\nLa costruzione dell'attuale edificio \u00e8 successiva ad una presunta seconda apparizione a Giacomo di Michel, avvenuta nel 1712 e accompagnata da una guarigione miracolosa. La chiesa settecentesca contiene un altare ligneo opera di Aurelio Termine, fu completata nel corso del XIX secolo. La semplice ed elegante facciata a capanna \u00e8 preceduta da un portico di notevole ampiezza, utilizzato come luogo di ristoro dei pellegrini. Nel piazzale antistante la chiesa \u00e8 stata collocata una statua in onore della Vergine.\nIl santuario della Novareia \u00e8 raggiungibile in auto percorrendo circa 3,5\u00a0km di strada non asfaltata a partire dalla frazione di Castagnea, ma generalmente l'itinerario \u00e8 coperto a piedi. Il santuario \u00e8 uno dei luoghi di culto toccati dai due percorsi storico-artistico-devozionali CoEUR e Cammino di San Carlo."}
{"id": "2258997", "revid": "1494169", "url": "https://it.wikipedia.org/wiki?curid=2258997", "title": "Osmunda", "text": ""}
{"id": "2259000", "revid": "1718925", "url": "https://it.wikipedia.org/wiki?curid=2259000", "title": "Ania Cecilia", "text": "Biografia.\nSi avvicina alla musica in famiglia infatti assieme al padre fa le sue prime esibizioni; successivamente entra a far parte di un gruppo rock: i \"Rock Impression\".\nA partire dal 1999 inizia a scrivere i suoi brani, decide cos\u00ec di partecipare all'Accademia di Sanremo con il nome di \"Maya\", giungendo alle semifinali della manifestazione.\nDecide quindi di staccarsi dai \"Rock Impression\" e di entrare a far parte di un'altra band: gli \"Onirica\", con cui si avvicina al rock elettronico.\nIl primo album: \"Tutto e niente\".\nNel 2002 inizia la collaborazione con il produttore e arrangiatore Luca Rustici, realizzando nel 2005 il suo primo singolo \"Tutto e niente\", brano con cui partecipa alla selezioni dei giovani del festival di Sanremo 2005, mancando l'inserimento tra i 12 partecipanti al Festival.\nNel 2006 pubblica il primo album, che riprende il titolo del singolo \"Tutto e niente\", a cui fa seguito un tour. In questi anni scrive anche \"Ho te\" per Lee Ryan e \"Alibi\" per Mina.\nIl secondo album: \"Nuda\".\nNel novembre del 2007 pubblica il singolo \"\u00c8 tutto qui\", che anticipa l'uscita del suo secondo album \"Nuda\", avvenuta nel maggio del 2008, a seguito del quale si impegna in un nuovo tour in giro per l'Italia.\nIn questo album \u00e8 contenuto il pezzo \"Cambiami il destino\", un brano che tratta un forte argomento quale quello della pena di morte. Il video, diretto da Giuseppe Amorisco, viene scelto da Amnesty Italia per la sua campagna contro la pena di morte; a seguito di ci\u00f2 Ania viene premiata nel corso della quarta edizione della manifestazione \"Videoclip 2008-Il cinema incontra la musica\".\nNel 2008 scrive per Mietta \"Quanto ci vorr\u00e0\" e alcuni brani per Antonino.\nSanremofestival.59.\nNel 2009 partecipa a Sanremofestival.59, manifestazione collegata al Festival di Sanremo 2009. Ania vince la competizione e si esibisce sul palco del teatro Ariston con il brano \"Buongiorno gente\" durante la serata finale. In quell'occasione riceve anche il premio SIAE, consegnatole dal presidente Giorgio Assumma.\nNel 2011 scrive \"Il mio comandamento\" per Giusy Ferreri e \"La vita \u00e8 qui\" per Patty Pravo. Il 5 aprile 2011 esce \"Due soli...\", il nuovo album di Mietta, con quattro testi scritti da Ania.\nIl terzo album: \"ROmantiCK Cinema\".\nHa partecipato alle riprese del film \"Una donna per la vita\" di Maurizio Casagrande con Neri Marcor\u00e8 e Sabrina Impacciatore dove interpreta un ruolo minore.Tra le colonne sonore del film, c'\u00e8 anche il suo singolo \"Guardami\" che, in distribuzione radiofonica dal 31 agosto 2012, anticipa la pubblicazione del suo terzo album \"ROmantiCK Cinema\", un disco pop-rock dalle ricercate sonorit\u00e0 anni ottanta.\nLa collaborazione con Casagrande continuer\u00e0 negli anni successivi, con la partecipazione al suo spettacolo teatrale \"Caff\u00e8 notturno: c\u2019\u00e8 di peggio care signore\".\nNel 2013 esce il secondo singolo estratto da \"ROmantiCK Cinema\" dal titolo \"Uaha\" accompagnato da un video in cui Ania balla insieme ad altri ballerini.\nAlla fine del 2013 \u00e8 tra i 60 finalisti alle selezioni del Festival di Sanremo 2014 per la categoria Nuove Proposte con il brano \"Niente di speciale\" senza per\u00f2 essere scelta tra gli 8 finalisti.\nDal 13 maggio 2014 \u00e8 disponibile nei vari digital stores \"Millecinquecento euro al mese\", nuovo singolo in rotazione nelle radio dal 16 maggio che entra nella classifica dei singoli pi\u00f9 venduti di iTunes.\nNell'estate 2015 esce un nuovo singolo, una ballata al pianoforte dal titolo \"Ti vivrei lo stesso\" che racconta l'amore viscerale per la musica nonostante le difficolt\u00e0 del mercato discografico.\nIl 6 maggio 2016 esce su iTunes e in radio con il singolo \"Niente di speciale\" accompagnato da un videoclip.\nNel 2022 torna con una nuova produzione, \"L'anima fa rumore\".\nEsordio come scrittrice con \"Amaranto\".\nNel 2017 debutta come scrittrice pubblicando il suo primo romanzo dal titolo \"Amaranto\" cui segu\u00ec la pubblicazione della canzone dedicata all'omonimo libro.\nPrimo singolo con produzione inglese: \"More than a girl\".\nNel 2018 pubblica \"More than a girl\" prodotta dalla etichetta discografica inglese The Animal Farm\nBye Bye Records Productions.\nNel 2018 nasce la \"Bye Bye Records Productions\", etichetta discografica indipendente con sede a Londra, di cui \u00e8 manager e direttrice artistica.\nCollaborazioni.\nNel 2014 duetta con Massimo Ranieri nel brano \"Sfumature\", traccia presente nell'album \"Senza 'na ragione\" del cantante napoletano uscito a gennaio di quell'anno."}
{"id": "2259003", "revid": "484362", "url": "https://it.wikipedia.org/wiki?curid=2259003", "title": "Patacucci", "text": "I patacucci o zavardoni sono un tipo di pasta tradizionale delle province di Rimini e Forl\u00ec-Cesena, costituita da quadri o losanghe piuttosto grandi, ricavati da una sfoglia spessa fatta di farine di frumento e di granoturco insieme. Vengono tradizionalmente cotti assieme ai fagioli con un soffritto (\"battuto\"), mangiandoli in minestra, o ristretti al cucchiaio, oppure, pi\u00f9 recentemente, anche asciutti con sugo di salsiccia. Gli \"zavardoni\", tipici di Verucchio, sono la variante pi\u00f9 grande, da consumare asciutti. "}
{"id": "2259008", "revid": "695564", "url": "https://it.wikipedia.org/wiki?curid=2259008", "title": "Emergency (Paramore)", "text": "Emergency \u00e8 il secondo singolo estratto dall'album \"All We Know Is Falling\" dei Paramore, pubblicato il 15 ottobre 2005 negli Stati Uniti. Il singolo \u00e8 stato pubblicato anche nel Regno Unito il 26 agosto 2006, in un'edizione speciale contenente la B-side \"Oh Star\".\nDescrizione.\nLa canzone, scritta da Hayley Williams e Josh Farro, riguarda l'amore che \u00e8 dato per scontato e non significa nulla al giorno d'oggi, e che le relazioni sono davvero in stato di emergenza. Del brano esiste una versione chiamata \"Crab Mix\" e contenuta nell'EP del 2006 \"The Summer Tic EP\"; differisce dall'originale per un diverso missaggio ove gli scream del chitarrista Josh Farro sono maggiormente udibili.\nVideo musicale.\nIl video inizia con Hayley Williams e Jeremy Davis seduti in una stanza abbandonati. Gli altri membri del gruppo sono in piedi con tagli e fasciature in tutto il corpo.\nI garofani indossati da ciascun membro della band rappresentano il proprio \"bagaglio emotivo\", ha dichiarato la Williams in un'intervista. Il video \u00e8 stato diretto da Shane Drake.\nTracce.\nTesti e musiche di Hayley Williams e Josh Farro, eccetto dove indicato."}
{"id": "2259009", "revid": "599", "url": "https://it.wikipedia.org/wiki?curid=2259009", "title": "Vladimir Igorevich Arnol'd", "text": ""}
{"id": "2259010", "revid": "765341", "url": "https://it.wikipedia.org/wiki?curid=2259010", "title": "Michael Hopp\u00e9", "text": "Per anni alla guida della A&amp;R dell'etichetta discografica PolyGram, in tale carica mise sotto contratto artisti new Age come Vangelis e Jean-Michel Jarre.\nCompositore di trame delicate, intrise di romanticismo e sentimentalismo, ebbe una nomination per il Grammy New Age nel 2003 per il suo \"Solace\"."}
{"id": "2259013", "revid": "59785", "url": "https://it.wikipedia.org/wiki?curid=2259013", "title": "Manafregoli", "text": "I manafregoli (anche magnifregoli o manifregoli o manafatoli o manufatoli o brigiaglioli ) sono un piatto contadino a base di farina di castagne, diffuso nella zona della Garfagnana (\"manafregoli\"), di Barga, Coreglia Antelminelli in Media Valle del Serchio (\"manafatoli\") e sulla Montagna Pistoiese (\"manufatoli\"). Si tratta di una pietanza estremamente povera, che si riallaccia alla cultura gastronomica delle zone citate, ove la castagna e tutti i suoi derivati hanno rappresentato per molti secoli una risorsa fondamentale nell'alimentazione.\nLa ricetta.\nIl piatto \u00e8 composto, nella variante \"garfagnina\", di farina di castagne, latte bovino (o, in alternativa, ricotta o panna) e sale. Nella variante \"barghigiana\" il latte \u00e8 assente e sostituito da brodo di maiale o di pollo (pi\u00f9 raramente da latte caprino).\nLa preparazione consiste nella bollitura d'acqua in un paiolo, aggiungendo quindi la farina precedentemente setacciata ed un pizzico di sale, cuocendo e rimestando per mezz'ora fino ad ottenere un impasto molto morbido. Terminata la cottura si serve in una scodella, aggiungendo latte, panna o ricotta generalmente freddi di frigorifero per aggiungere alla pietanza il contrasto del caldo/freddo."}
{"id": "2259019", "revid": "287204", "url": "https://it.wikipedia.org/wiki?curid=2259019", "title": "Guarneri", "text": ""}
{"id": "2259020", "revid": "322321", "url": "https://it.wikipedia.org/wiki?curid=2259020", "title": "Franz Ferdinand von Rummel", "text": "Biografia.\nAppartenente alla nobile famiglia patrizia dei Rummel, originaria di Norimberga, Franz Ferdinand studi\u00f2 giurisprudenza, filosofia e teologia ad Ingolstadt, intenzionato a consacrarsi nell'Ordine dei frati minori cappuccini. Marco d'Aviano, per\u00f2, lo convinse a divenire un sacerdote secolare e lo raccomand\u00f2 come insegnante di religione del giovane arciduca Giuseppe (futuro imperatore) a partire dal 1684, anche se incontr\u00f2 una certa ostilit\u00e0 nelle sue teorie. Per merito dell'imperatore Leopoldo I d'Asburgo e, nel 1696, vescovo di Tenin.\nL'11 luglio 1706 fu nominato da Giuseppe I vescovo di Vienna; la conferma pontificia pervenne alla corte viennese il 4 ottobre di quello stesso anno.\nDedic\u00f2 tutta la propria attivit\u00e0 pastorale alla promozione del sacerdozio, creando 111 sacerdoti di propria mano solo nell'anno 1708.\nGenealogia episcopale.\nLa genealogia episcopale \u00e8:"}
{"id": "2259024", "revid": "287204", "url": "https://it.wikipedia.org/wiki?curid=2259024", "title": "Sivori", "text": ""}
{"id": "2259025", "revid": "209263", "url": "https://it.wikipedia.org/wiki?curid=2259025", "title": "Mr. Hankey", "text": ""}
{"id": "2259027", "revid": "327773", "url": "https://it.wikipedia.org/wiki?curid=2259027", "title": "Jet d'eau", "text": "Il Jet d'eau (in italiano \"Getto d'acqua\") \u00e8 una grande fontana di Ginevra, in Svizzera. Si tratta di una delle pi\u00f9 famose e suggestive attrazioni turistiche della citt\u00e0 e ne \u00e8 diventata il simbolo. Situata nel punto in cui il Lago di Ginevra si appresta a sfociare nel fiume Rodano, nella zona di Les Eaux-Vives, proietta un grosso ed unico spruzzo d'acqua alto circa 140 metri, visibile in tutta la citt\u00e0 e dall'alto, anche sorvolando Ginevra ad un'altitudine di diecimila metri.\nStoria.\nIl rapido e imponente sviluppo urbano e industriale che contraddistinse Ginevra nella seconda met\u00e0 dell'Ottocento comport\u00f2 anche un fabbisogno sempre maggiore di energia, che venne soddisfatto con la costruzione di una centrale idraulica a La Coulouvreni\u00e8re nel 1886 per la distribuzione di forza motrice ottenuta dalle acque del Rodano. Il pompaggio costante d'acqua, per\u00f2, poteva generare pericolosi eccessi di alta pressione allorch\u00e9 vi era meno richiesta di energia (come di notte o nei giorni festivi); venne perci\u00f2 predisposta una vera e propria \"valvola di sicurezza\" per espellere nell'atmosfera l'acqua (e la pressione) in eccesso. Nacque cos\u00ec il \"primo\" Jet d'eau, alto una trentina di metri e collocato all'estremit\u00e0 della centrale di La Coulouvreni\u00e8re, ben pi\u00f9 a ovest della posizione attuale e gi\u00e0 all'interno del corso del Rodano.\nNel 1889 la \"valvola di sicurezza\" fu spostata nel lago, un po' pi\u00f9 a nord di Ginevra, a Bessinge, vicino a Cologny. Il 2 agosto 1891, infine, il Jet d'eau trov\u00f2 la sua ubicazione definitiva a Les Eaux-Vives: raggiungeva allora i 90\u00a0m d'altezza, era contornato da un ventaglio di altri quattro getti minori poi soppressi e, come i precedenti, funzionava solo la domenica. Nel 1906 vennero perci\u00f2 installate delle motopompe che permisero l'attivazione costante dello zampillo. A partire dagli anni trenta si cominci\u00f2 a pensare di staccare il Jet d'eau dalla rete idrica cittadina, ma il progetto dell'ingegner Oscar Herzog (padre dell'alpinista Maurice Herzog) venne realizzato solo vent'anni dopo: la nuova stazione di pompaggio autonoma, che utilizzava direttamente le acque del lago e consentiva un'emissione ininterrotta del getto, venne inaugurata il 3 maggio 1951.\nSituazione attuale.\nL'altezza attuale del getto d'acqua raggiunge i 140\u00a0m d'altezza con una velocit\u00e0 di uscita dall'ugello di 200\u00a0km/h; l'acqua viene spinta da due pompe da 500 kW, che garantiscono una portata di 500 litri al secondo. La massa totale dell'acqua sospesa nell'aria si aggira intorno alle 7 tonnellate e impiega circa 16 secondi per ricadere nel lago. \nQuello di Ginevra \u00e8 il pi\u00f9 alto \"getto d'acqua\" europeo, ma il pi\u00f9 elevato in assoluto (312\u00a0m d'altezza) si trova a Gedda in Arabia Saudita e fu inaugurato da re Fahd nel 1985; da ricordare anche quelli realizzati nel fiume Han a Seul per il Campionato mondiale di calcio 2002, che arriva a 202\u00a0m; il Gateway Geyser (192\u00a0m), vicino al Gateway Arch di Saint Louis (Missouri); il Captain Cook Memorial Jet (147\u00a0m), installato nel 1970 nel lago Burley Griffin a Canberra (Australia)."}
{"id": "2259029", "revid": "322321", "url": "https://it.wikipedia.org/wiki?curid=2259029", "title": "Ernest von Trautson", "text": "Biografia.\nErnest von Trautson discendeva da una famiglia nobile tedesca e godeva dei titoli di conte del S.R.I. di Falkenstein, barone di Sprechen e Schrofenstein, signore di Matray, Kaya, Laa an der Thaya, Neuschloss e Sankt P\u00f6lten. Intrapresi gli studi ecclesiastici, si applic\u00f2 in filosofia e teologia all'Universit\u00e0 Gregoriana di Roma, divenendo in seguito canonico a Salisburgo e Strasburgo.\nL'imperatore Leopoldo I d'Asburgo lo nomin\u00f2 nel 1685 vescovo di Vienna, ricevendo la consacrazione il 28 ottobre di quell'anno. Le vittorie del principe Eugenio di Savoia sui Turchi diedero modo al Trautson di inaugurare un periodo di pace per la Chiesa austriaca, continuando la ristrutturazione delle chiese, in particolare ricostruendo quelle distrutte dagli attacchi dei Turchi sferrati a Vienna nell'invasione del 1683, costruendo anche nuovi altari all'interno del duomo di Santo Stefano. Si interess\u00f2 molto anche di storia e di araldica, ricopiando accuratamente nel cosiddetto \"Manoscritto di Trautson\" molti stemmi ecclesiastici delle chiese viennesi.\nNel luglio del 1701 accolse tra i propri coadiutori Franz Anton von Harrach (suo successore alla sua morte).\nGenealogia episcopale.\nLa genealogia episcopale \u00e8:"}
{"id": "2259047", "revid": "767487", "url": "https://it.wikipedia.org/wiki?curid=2259047", "title": "Tutto e niente (album Ania)", "text": "Tutto e niente \u00e8 l'album di debutto della cantautrice italiana Ania, pubblicato l'8 maggio 2006."}
{"id": "2259052", "revid": "838137", "url": "https://it.wikipedia.org/wiki?curid=2259052", "title": "Emerich Sinelli", "text": "Biografia.\nEra figlio di Michele Senelli, originario di Roma, ma trasferitosi con la famiglia in Ungheria poco dopo il matrimonio. Emerich venne battezzato con i nomi di Giovanni Antonio. Studi\u00f2 filosofia a Ingolstadt e a Linz, entrando nell'Ordine dei frati minori cappuccini a soli 21 anni e prendendo il nome di Emerich (anche nella variante Emmerich). Godette di grande fiducia e stima presso la corte imperiale in quanto si era battuto contro le eresie ed in particolare contro i protestanti nella Bassa Austria ed a Praga, a tal punto che l'imperatore Leopoldo I d'Asburgo lo volle come proprio consigliere con una speciale delega in materia religiosa.\nIl riconoscenza del suo servizio, il 17 novembre 1680 l'imperatore lo nomin\u00f2 vescovo di Vienna anche se il Sinelli in un primo momento declin\u00f2 l'offerta, essendosi votato a una vita monastica mendicante. Successivamente per\u00f2, su pressione di papa Innocenzo XI che vedeva in lui una figura chiave per la Chiesa austriaca, attraverso il nunzio apostolico in Austria, ricevette la consacrazione episcopale, l'11 maggio 1681. Sinelli divenne consigliere segreto di stato e successivamente primo ministro (1682), vivendo comunque in modo frugale.\nFu lui a celebrare le vittorie austriache sui Turchi, il che si riproponeva nell'ottica post-conciliare, come una vittoria sull'infedele e sul trionfo di una nuova crociata condotta a vantaggio della cristianit\u00e0. Fu quindi a partire dal 1683, con l'aiuto di Marco d'Aviano (nunzio apostolico a Vienna), che ricostitu\u00ec uno stato ecclesiastico valente nel viennese.\nGenealogia episcopale.\nLa genealogia episcopale \u00e8:"}
{"id": "2259059", "revid": "838137", "url": "https://it.wikipedia.org/wiki?curid=2259059", "title": "Wilderich von Walderdorff", "text": "Biografia.\nWilderich von Walderdorff proveniva da una famiglia austriaca di rango baronale. Comp\u00ec i propri studi dapprima a W\u00fcrzburg, passando in seguito a Spira ed al Collegium Germanicum di Roma. Solo nel 1659, per\u00f2, venne ordinato sacerdote e divenne presto canonico delle cattedrali di W\u00fcrzburg e Magonza. Dal 1647 al 1669 fu vicario generale dell'arcidiocesi di Magonza, divenendo in seguito consigliere segreto dell'imperatore e per undici anni ricopr\u00ec l'incarico di vicecancelliere.\nL'imperatore Leopoldo I d'Asburgo lo nomin\u00f2 nel 1669 vescovo di Vienna dove rimase sino alla propria morte, anteponendo nella propria politica il favoritismo agli ecclesiastici nativi austriaci, rispetto ai missionari esteri.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2259061", "revid": "1564499", "url": "https://it.wikipedia.org/wiki?curid=2259061", "title": "Interamna Frentanorum", "text": "Interamna Frentanorum (o Interamnia Frentanorum) era un'antica citt\u00e0 del popolo italico dei Frentani, corrispondente all'odierna Termoli.\nL'etimo, secondo il parere di taluni, \u00e8 da ricercarsi nella sua posizione, tra due fiumi: il \"Sinarca\" e il \"Biferno\". Il Romanelli parlando della scoperta di un'iscrizione commemorativa dedicata dagli Istoniensi, Bucani e Interamnati a Marco Blavio \"curatore delle vie valeria claudia, e trajana frentana\", commenta l'evidenza della sua ubicazione e cio\u00e8, nelle immediate vicinanze di Termoli. "}
{"id": "2259064", "revid": "104458", "url": "https://it.wikipedia.org/wiki?curid=2259064", "title": "Interamnia Frentanorum", "text": ""}
{"id": "2259065", "revid": "729019", "url": "https://it.wikipedia.org/wiki?curid=2259065", "title": "Nuda (album Ania)", "text": "Nuda, uscito il 30 maggio 2008, \u00e8 il secondo album di studio della cantautrice italiana Ania.\nL'album \u00e8 stato poi riproposto a seguito della partecipazione a Sanremofestival.59, manifestazione vinta dall'artista, in tiratura limitata, con l'inserimento del CD singolo del brano \"Buongiorno gente\" con cui si \u00e8 imposta.\nNella prima versione acquistabile via web, compariva un'ulteriore bonus track."}
{"id": "2259069", "revid": "533647", "url": "https://it.wikipedia.org/wiki?curid=2259069", "title": "Philipp Friedrich von Breuner", "text": "Biografia.\nPhilipp Friedrich von Breuner proveniva da una famiglia dell'aristocrazia austriaca. Dal 1617 al 1621 studi\u00f2 al Collegium Germanicum di Roma, ove ottenne il dottorato. Nel 1621 a Nikolsburg venne consacrato sacerdote e gi\u00e0 dal 1630 venne nominato vescovo ausiliare di Olomouc, ottenendo nel contempo anche i titoli di canonico di Olomouc, Breslavia e Ratisbona, assieme alla prevostura di Brno.\nIl 5 maggio 1639 l'imperatore Ferdinando III d'Asburgo lo nomin\u00f2 vescovo di Vienna, e papa Urbano VIII conferm\u00f2 la sua elezione il 5 settembre dello stesso anno. Viene descritto dalle cronache come un vescovo pio, perennemente immerso nella letteratura ecclesiastica. Termin\u00f2 il palazzo arcivescovile su progetto dell'italiano Giovanni Coccapani nel 1641.\nIl principe-vescovo lasci\u00f2 un monumentale altare nella Cattedrale cittadina di Santo Stefano, un vero e proprio gioiello dell'intaglio della pietra e della scultura ad opera di Johann Jacob Pock, di Costanza, al quale venne commissionato il contratto di realizzazione il 1\u00ba marzo 1641 e che venne dedicato solennemente il 19 maggio 1647. Su questo altare si trova lo stemma marmoreo del vescovo commissionante.\nSuccessione apostolica.\nLa successione apostolica \u00e8:"}
{"id": "2259070", "revid": "599013", "url": "https://it.wikipedia.org/wiki?curid=2259070", "title": "Darnell Valentine", "text": ""}
{"id": "2259071", "revid": "183976", "url": "https://it.wikipedia.org/wiki?curid=2259071", "title": "Cosimo Fusco", "text": "Biografia.\nOriginario di Matera, in Basilicata, Fusco ha studiato tra Los Angeles, Roma (dove risiede) e Parigi. Ha ricoperto diversi ruoli in serie televisive e film italiani, tedeschi e americani. La sua pi\u00f9 recente interpretazione cinematografica si \u00e8 registrata in \"Angeli e demoni\", adattamento dell'omonimo romanzo di Dan Brown, ma in precedenza era apparso, tra l'altro, nei film \"Fuori in 60 secondi\" e \"Dickens - L'uomo che invent\u00f2 il Natale,\" nella serie \"La piovra 5 - Il cuore del problema\", in un episodio di \"Alias\" e nell'episodio \"Il Rosso \u00e8 il nuovo nero\" della quarta stagione del telefilm \"The Mentalist\".\nParla correntemente, oltre alla lingua madre, l'inglese e il francese."}
{"id": "2259072", "revid": "599013", "url": "https://it.wikipedia.org/wiki?curid=2259072", "title": "Kevin Loder", "text": ""}
{"id": "2259076", "revid": "97207343", "url": "https://it.wikipedia.org/wiki?curid=2259076", "title": "Interamna", "text": "Interamna (o Interamnia) \u00e8 un antico toponimo attestato presso vari popoli osco-umbri e trasmesso attraverso la lingua latina, dal significato \"tra i [due] fiumi\" (\"inter-amnis\"). Unito a un aggettivo, poteva riferirsi a diverse citt\u00e0 italiche:"}
{"id": "2259077", "revid": "74220293", "url": "https://it.wikipedia.org/wiki?curid=2259077", "title": "Interamna Nahars", "text": ""}
{"id": "2259078", "revid": "767487", "url": "https://it.wikipedia.org/wiki?curid=2259078", "title": "Alton Lister", "text": ""}
{"id": "2259079", "revid": "38120", "url": "https://it.wikipedia.org/wiki?curid=2259079", "title": "Interamnia", "text": ""}
{"id": "2259085", "revid": "195739", "url": "https://it.wikipedia.org/wiki?curid=2259085", "title": "Sistema fisico", "text": ""}
{"id": "2259086", "revid": "125165132", "url": "https://it.wikipedia.org/wiki?curid=2259086", "title": "Dwight Yoakam", "text": "Biografia.\nNativo del Kentucky, cresciuto in Ohio e poi stabilitosi in California dopo la fuga da Nashville, Dwight Yoakam ad inizio anni '80 cominci\u00f2 la sua carriera di musicista frequentando oltre ai tipici club country di Los Angeles, anche i locali di orientamento pi\u00f9 punk rock, attirando cos\u00ec le critiche del pubblico pi\u00f9 integralista. Non \u00e8 un caso infatti che tra le sue cover vi furono anche brani al di fuori della ristretta scena country come \"Crazy Little Thing Called Love\" dei Queen o \"\"I want you to want me\" dei Cheap Trick. \u00c8 quindi considerato un innovatore delle sonorit\u00e0 country statunitensi."}
{"id": "2259087", "revid": "300067", "url": "https://it.wikipedia.org/wiki?curid=2259087", "title": "Charles Bradley (cestista 1959)", "text": ""}
{"id": "2259088", "revid": "15756", "url": "https://it.wikipedia.org/wiki?curid=2259088", "title": "Koninklijke Marine", "text": "La Koninklijke Marine (KM) \u00e8 la marina militare dei Paesi Bassi. Le sue origini risalgono alla guerra degli ottant'anni (1568\u20131648), la guerra d'indipendenza delle Province Unite dalla Casa d'Asburgo che governava i Paesi Bassi asburgici.\nDurante il XVII secolo la Marina della Repubblica delle Sette Province Unite fu la pi\u00f9 potente forza navale del mondo e ha svolto un ruolo attivo nelle guerre anglo-olandesi, nella guerra franco-olandese e nelle guerre contro la Spagna e molte altre potenze europee. La Marina batava della successiva Repubblica Batava (1795\u20131806) e il Regno d'Olanda (1806\u20131810) hanno svolto un ruolo attivo nelle guerre napoleoniche.\nDopo l'istituzione del moderno Regno dei Paesi Bassi, svolse un ruolo importante nella protezione del dominio coloniale olandese, specialmente nel Sud-Est asiatico, e avrebbe svolto un ruolo minore nella seconda guerra mondiale, specialmente contro la marina imperiale giapponese. Dopo la seconda guerra mondiale, la Marina reale olandese in tempi pi\u00f9 recenti, la \"Koninklijke Marine\" ha preso parte a operazioni di \"peacekeeping\" e \"peace-enforcing\" anche a notevole distanza dal territorio nazionale.\nStoria.\nLa \"Koninklijke Marine\" ha antiche tradizioni. La moderna marina olandese fa risalire la sua fondazione allo \"statuto dell'ammiragliato\" emesso dall'imperatore del Sacro Romano Impero Massimiliano I l'8 gennaio 1488. Gli storici della marina fanno risalire le origini di una marina olandese indipendente alle prime fasi della guerra degli ottant'anni (1568\u20131648), mentre la formazione di una marina \"nazionale\" \u00e8 datata all'istituzione della Repubblica olandese nel 1597.\nLa marina olandese fu coinvolta in diverse guerre contro altre potenze europee dalla fine del XVI secolo, inizialmente per l'indipendenza contro la Spagna nelle acque europee, in seguito per proteggere le rotte commerciali dei Paesi Bassi, commercio e colonie in molte parti del mondo, in particolare in quattro guerre anglo-olandesi contro l'Inghilterra. Nel 1667, durante la seconda guerra anglo-olandese, l'ammiraglio Michiel de Ruyter, riusc\u00ec a bruciare la flotta inglese all'ancora sul fiume Medway, presso la foce del Tamigi.\nDurante il XVII secolo la marina olandese era una delle marine pi\u00f9 potenti del mondo. Come organizzazione, la marina della Repubblica olandese era composta da cinque diversi ammiragliati, tre dei quali in Olanda e uno ciascuno in Frisia e Zelanda, ciascuno con le proprie navi, personale, cantieri navali, strutture di comando ed entrate.\nDurante la seconda guerra mondiale, le navi che riuscirono a sfuggire ai tedeschi e quelle posizionate nelle colonie, continuarono la lotta contro le potenze dell'Asse.\nDopo la seconda guerra mondiale, le relazioni tra i Paesi Bassi e le sue colonie cambiarono radicalmente. L'istituzione della Repubblica di Indonesia, due giorni dopo la resa giapponese, svent\u00f2 i piani olandesi per ripristinare l'autorit\u00e0 coloniale. Dopo quattro anni di guerra i Paesi Bassi riconobbero l'indipendenza dell'Indonesia.\nParte della Marina olandese venne successivamente stanziata nella Nuova Guinea olandese fino al 1962 quando gli olandesi furono costretti a lasciare la Nuova Guinea Occidentale. Ci\u00f2 fece seguito a una campagna di incursioni e sconfinamenti da parte delle forze armate nazionali indonesiane, supportate da moderne forniture di armi da parte dell'Unione Sovietica. Le incursioni, respinti con successo dalla marina olandese, avvenivano su ordine del presidente Sukarno con membri delle forze speciali indonesiane da infiltrare dietro le linee olandesi, al fine di destabilizzare la guarnigione locale e di preparare la strada a una successiva massiccia invasione dell'isola, da attuarsi per l'agosto del 1962, ma prima che la contesa potesse sfociare in una guerra aperta i Paesi Bassi decisero di giungere a una soluzione diplomatica, in quanto trovandosi diplomaticamente isolati sulla questione, negoziarono il passaggio del territorio della Nuova Guinea Occidentale a un'amministrazione transitoria delle Nazioni Unite (\"United Nations Temporary Executive Authority\" o UNSF), la quale a sua volta nel maggio del 1963 trasfer\u00ec all'Indonesia la piena sovranit\u00e0 sull'ex colonia.\nCon la creazione dell'Organizzazione del Trattato dell'Atlantico del Nord, l'attenzione militare venne concentrata verso l'esercito e l'aeronautica; fu solo durante la guerra di Corea (1950\u201353) che la marina ottenne maggiore riconoscimento con la creazione di una flotta equilibrata composta da due squadroni navali. Oltre alla portaerei HNLMS Karel Doorman, la marina olandese era composta da due incrociatori leggeri classe De Zeven Provinci\u00ebn, dodici cacciatorpediniere, quattro classe Holland e otto classe Friesland, otto sottomarini, sei fregate Classe Van Speijk e un numero considerevole di dragamine.\nFacendo parte della NATO, i Paesi Bassi hanno sviluppato la propria politica di sicurezza in stretta collaborazione con altri membri. L'istituzione del patto di Varsavia nel 1955 ha intensificato la corsa agli armamenti tra mondo occidentale e blocco orientale. Le innovazioni tecniche sono emerse rapidamente, e l'introduzione di radar e sonar \u00e8 stata seguita da sistemi di armi nucleari e missili a lungo raggio. A partire dal 1965 unit\u00e0 navali olandesi sono entrate a far parte di forze navali NATO permanenti come la Standing Naval Force Atlantic.\nBasi.\nLa principale base navale si trova a Den Helder, nell'Olanda settentrionale. Le basi navali secondarie si trovano ad Amsterdam, Vlissingen, Texel e Willemstad nell'isola di Cura\u00e7ao. Le caserme del Korps Mariniers, la fanteria di marina dei Paesi Bassi si trovano a Rotterdam, Doorn, Suffisant a Cura\u00e7ao e Savaneta ad Aruba.\nEquipaggiamento.\nNella Koninklijke Marine attualmente operano sette principali classi navali:"}
{"id": "2259090", "revid": "599013", "url": "https://it.wikipedia.org/wiki?curid=2259090", "title": "Ed Rains", "text": ""}
{"id": "2259094", "revid": "300067", "url": "https://it.wikipedia.org/wiki?curid=2259094", "title": "Ray Blume", "text": ""}
{"id": "2259096", "revid": "27428051", "url": "https://it.wikipedia.org/wiki?curid=2259096", "title": "Regia marina militare olandese", "text": ""}
{"id": "2259097", "revid": "27756809", "url": "https://it.wikipedia.org/wiki?curid=2259097", "title": "Royal Netherlands Navy", "text": ""}
{"id": "2259100", "revid": "124123", "url": "https://it.wikipedia.org/wiki?curid=2259100", "title": "Jean Emile Humbert", "text": "Biografia.\nEra figlio di Jean Humbert, pittore olandese di ascendenza svizzero-francese, ed era fratello del pittore e scrittore David Pi\u00e8rre Giottino Humbert de Superville. A Jean Emile Humbert va il merito di aver riscoperto le rovine di Cartagine, citt\u00e0 distrutta dai Romani e poi dimenticata.\nAlla vigilia della sua seconda spedizione in Tunisia si ferm\u00f2 a Livorno, in attesa del clima pi\u00f9 fresco dell'autunno ma vi si trattenne pi\u00f9 a lungo, interessandosi all'acquisto di numerose antichit\u00e0 etrusche ed egiziane.\nEbbe un ruolo fondamentale nell'acquisto delle collezioni Corazzi, Cimba e d'Anastasy. Parte dei reperti archeologici del Rijksmuseum van Oudheden di Leida sono stati da lui acquisiti, nelle vesti di agente del governo olandese. Fu accolto come membro nella Koninklijke Nederlandse Akademie van Wetenschappen (Reale Accademia olandese delle scienze)."}
{"id": "2259114", "revid": "281022", "url": "https://it.wikipedia.org/wiki?curid=2259114", "title": "Himat Al Hima", "text": ""}
{"id": "2259115", "revid": "767487", "url": "https://it.wikipedia.org/wiki?curid=2259115", "title": "Saint-C\u00e9saire (Canada)", "text": "Saint-C\u00e9saire \u00e8 un comune canadese di 4.850 abitanti situato nella regione amministrativa di Mont\u00e9r\u00e9gie della provincia del Qu\u00e9bec."}
{"id": "2259128", "revid": "125434790", "url": "https://it.wikipedia.org/wiki?curid=2259128", "title": "Durazzo", "text": "Durazzo (in albanese: \"Durr\u00ebs\" o anche \"Durr\u00ebsi\") \u00e8 un comune albanese di abitanti, capoluogo dell'omonima prefettura, nonch\u00e9 terza citt\u00e0 dell'Albania per numero di abitanti dopo la capitale Tirana e Valona.\nFondata secondo la tradizione nel 626 a.C. da coloni greci, divent\u00f2 uno dei principali centri del mare Adriatico: dopo aver acquisito particolare importanza sotto il dominio romano, a cui si deve uno dei principali simboli della citt\u00e0, l'anfiteatro, che si trova sulla lista dei siti candidati a patrimonio dell'umanit\u00e0, la citt\u00e0 fu governata dai bizantini, per esser poi spesso oggetto di razzia da parte di bulgari e ostrogoti. Nel XIII secolo la citt\u00e0 fu contesa tra Venezia e Costantinopoli, scacciate poi dai Normanni e infine dagli Angioini, che rafforzarono le difese durazzesi. Dopo il dominio ottomano, durato circa quattro secoli, Durazzo divenne capitale del principato d'Albania, ricoprendo un ruolo fondamentale nei diversi stadi d'evoluzione della moderna Repubblica d'Albania.\nDotata del pi\u00f9 importante porto albanese sull'Adriatico, Durazzo \u00e8 uno dei principali centri economici del paese oltre che una rinomata localit\u00e0 balneare e turistica.\nIn seguito alla riforma amministrativa del 2015, a Durazzo sono stati accorpati i comuni di Ish\u00ebm, Katund i Ri, Man\u00ebz, Rrashbull e Sukth, precedentemente inclusi nell'omonimo distretto.\nGeografia fisica.\nDurazzo sorge su una pianura alluvionale ed \u00e8 bagnata dal mare Adriatico di fronte ai porti italiani di Bari (distante ) e Brindisi (). In linea d'aria dista da Tirana, da Scutari, da Valona e da Saranda.\nClima.\nLa citt\u00e0 ha un clima mediterraneo continentale, con estati calde e inverni abbastanza miti.\nOrigini del nome.\nLa citt\u00e0 fu fondata con il nome di Epidamno (in greco: ), tuttavia \u00e8 anche conosciuta con il secondo nome, Dyrrhachion (in greco: ), che indicava pi\u00f9 specificamente il porto. Dopo le guerre illiriche, i Romani la chiamarono solo Dyrrachium, visto che Epidamno era considerato di cattiva sorte poich\u00e9 richiamava alla parola \"damnum\", in latino danno, perdita, svantaggio. \nSecondo lo storico romano Cassio Dione Dyrrachion potrebbe derivare dalla fusione del prefisso \u03b4\u03c5\u03c3- (cattivo, difficile) e la parola \u1fe5\u03b1\u03c7\u03af\u03b1 (scogliera), anche se lui stesso riporta che si pensava fosse l'eponimo di un certo Dyrrachius.\nLa forma attuale, in italiano Durazzo, in albanese Durr\u00ebs, potrebbe derivare proprio da Dyrrachion o da Dyrrachius.\nStoria.\nEt\u00e0 antica.\nEpidamno fu fondata nel 626 a.C. da colonizzatori corinzi e corciresi in Illiria, nel territorio dei Partini. Poco \u00e8 rimasto del periodo greco della citt\u00e0, anche se essa viene citata nel della \"Politica\" di Aristotele in riferimento al sistema oligarchico che la governava. Risalente al periodo greco era un noto tempio dedicato ad Afrodite, oggi scomparso, citato da Catullo nel carme 36 del \"Liber\".\nNel 436 a.C. fu instaurata temporaneamente una democrazia, tuttavia gli oligarchi repressero violentemente la rivolta, obbligando i dissidenti a chiedere aiuto prima a Corcira e poi a Corinto. Proprio quest'ultima intervenne in favore dei democratici, mentre Corcira si schier\u00f2 con gli oligarchici, cingendo d'assedio la citt\u00e0. Corcira, che allora disponeva della seconda marina militare della Grecia, strinse un'alleanza con Atene, mentre dal canto suo Corinto invi\u00f2 la propria flotta per mantenere il controllo sui traffici commerciali con la Magna Grecia. Le due flotte si scontrarono nella battaglia di Sibota che viene ritenuta da Tucidide tra i \"casus belli\" della guerra del Peloponneso tra la lega delio-attica e quella peloponnesiaca.\nGli Illiri, sotto il regno di Glaucia, conquistarono Epidamno nel 312 a.C.. Durante la prima guerra illirica i romani sconfissero la regina Teuta e istituirono diversi stati cliente in tutta la Dalmazia, governata da Demetrio di Faro. Demetrio si ribell\u00f2 a Roma intorno al 220 a.C., ritenendo che la citt\u00e0 fosse troppo impegnata su altri fronti per prestargli attenzione, ma in poco tempo il Senato invi\u00f2 il console Lucio Emilio Paolo che rase al suolo la citt\u00e0 di Faro e riconquist\u00f2 la Dalmazia. La repubblica decise di lasciare all'Illiria una parziale indipendenza, tuttavia la situazione precipit\u00f2 durante la terza guerra macedonica, quando Genzio manifest\u00f2 l'intenzione di respingere Roma. Mentre il fronte macedone era guidato da Lucio Emilio Paolo Macedonico, la terza guerra illirica fu condotta da Lucio Anicio Gallo, che in poco tempo sottomise gli Illiri.\nDue anni dopo la fine della quarta guerra macedonica tutta la regione balcanica meridionale venne inclusa nella nuova provincia romana di Macedonia. I Romani attribuirono fin da subito grande importanza alla citt\u00e0 e al suo porto; infatti nello stesso anno in cui la Macedonia divenne provincia romana, incominciarono i lavori della via Egnatia che, partendo da Dyrrhachium, giungeva sino a Bisanzio passando per Tessalonica.\nNel corso della guerra civile romana del 49 a.C. Dyrrhachium fu teatro di uno scontro tra gli eserciti di Giulio Cesare e Gneo Pompeo. Nonostante la battaglia fosse vinta dai pompeiani, la ripiegata dei cesariani port\u00f2, pochi mesi dopo, alla battaglia di Farsalo, che vide la rovinosa sconfitta di Pompeo. In seguito, sotto il regno di Augusto, Dyrrhachium divenne una colonia per l'insediamento dei veterani della battaglia di Azio e venne proclamata \"civitas libera\". \nAlla fine del II secolo, sotto l'imperatore Traiano, venne realizzato l'imponente anfiteatro romano, che, con i suoi 20.000 posti, era il pi\u00f9 grande di tutti i Balcani. \nCon la riforma tetrarchica di Diocleziano, nel III secolo, Dyrrhachium divenne capitale della nuova provincia dell'Epirus Novus.\nDyrrachium non risent\u00ec particolarmente della caduta dell'Impero romano d'Occidente nel 476, tuttavia durante le invasioni barbariche del V secolo, come buona parte dei Balcani, la citt\u00e0 fu saccheggiata pi\u00f9 volte, e nel 481 fu assediata da Teodorico; inoltre fu ripetutamente attaccata dai Bulgari, che per\u00f2 non riuscirono a conquistarla.\nEt\u00e0 medievale.\nNel V secolo la citt\u00e0 venne colpita da un violento terremoto che caus\u00f2 ingenti danni, tuttavia l'imperatore bizantino Anastasio I, nato a Dyrrachium nel 430, ordin\u00f2 la costruzione di un ippodromo e di una possente cinta muraria, alta 12 metri, a protezione della cittadella. Infatti la citt\u00e0 rientrava nei territori dell'Impero Bizantino, ed era sede del thema di Dyrrachion.\nNel 548 gli Anti e gli Sclaveni cercarono di conquistarla ma fallirono nel loro intento. \nNel corso dell'espansione dell'Impero bulgaro, la citt\u00e0 venne conquistata dallo zar Samuele di Bulgaria, che spos\u00f2 la figlia del \"proteuon\" di Dyrrachion, Giovanni Chryselios, Agatha. Lo zar fece governare la citt\u00e0 ad Asozio Taronite, che aveva sposato sua figlia Miroslava. Tuttavia nel 1005 i due informarono l'imperatore Basilio II della propria resa e la citt\u00e0 venne conquistata dal generale bizantino Eustazio Dafnomele nello stesso anno.\nIntorno al 1077 Niceforo Briennio, ex duce del thema di Dyrrachion, tent\u00f2 di usurpare il trono dell'imperatore Michele VII, tuttavia venne scacciato. Successivamente si scontr\u00f2 con Niceforo III, successore di Michele, che lo sconfisse nella battaglia di Kalavrye. Dopo esser stato catturato ed accecato si rec\u00f2 ad Adrianopoli, dove difese la citt\u00e0 dai Cumani intorno al 1094.\nNell'ottobre 1081 il condottiero normanno Roberto il Guiscardo cinse d'assedio Dyrrachium e sconfisse le truppe dell'imperatore Alessio I, ma alla sua morte i Normanni vennero scacciati e la citt\u00e0 torn\u00f2 sotto il dominio bizantino. Tuttavia nel 1107 la citt\u00e0 fu assediata da Boemondo I (figlio del Guiscardo).\nDopo la morte dell'imperatore Manuele I gli succedette il figlio Alessio II, con la reggenza della madre, Maria d'Antiochia, tuttavia il cugino di Manuele, Andronico I, fece giustiziare l'imperatrice reggente e suo figlio, proclamandosi imperatore. Perci\u00f2 Guglielmo II invi\u00f2 una spedizione, guidata dal figlio Tancredi, per conquistare Costantinopoli, e perci\u00f2 conquist\u00f2 Durazzo e Tessalonica. Venne per\u00f2 respinto da Isacco II, che nel frattempo aveva usurpato il trono di Andronico I.\nDopo la quarta crociata venne annessa alla Repubblica di Venezia, che form\u00f2 il Ducato di Durazzo, tuttavia nel 1213 cadde nelle mani del despota d'Epiro Michele I. Nel 1257 fu conquistata da Manfredi di Sicilia, ma Michele II la riconquist\u00f2 poco dopo e la mantenne fino al 1259, anno in cui fu sconfitto nella battaglia di Pelagonia, da Giovanni Paleologo.\nLa citt\u00e0 fu nuovamente occupata dal figlio di Michele II, Niceforo I, che nel 1272 si alle\u00f2 con Carlo d'Angi\u00f2, che fece di Durazzo la capitale del Regno d'Albania, contro l'imperatore Michele VIII.\nSotto gli angioini Durazzo torn\u00f2 a fiorire: vennero rafforzate le mura e i commerci, specialmente quello legato al sale, ripresero a far circolare l'economia cittadina.\nNel 1273, secondo Giorgio Pachimere, la citt\u00e0 fu colpita nuovamente da un terremoto ma si riprese velocemente, tuttavia le mura bizantine vennero considerevolmente ridotte (4,6 metri di altezza).\nNel 1296 la citt\u00e0 fu brevemente occupata dal re serbo Stefano II.\nSuccessivamente il dominio pass\u00f2 alla famiglia dei Bal\u0161i\u0107i, e nel 1368, dopo la morte di Stefano IV, Durazzo fin\u00ec sotto il controllo della famiglia Thopia. \nNel 1376 Luigi di Beaumont, che era il legittimo sovrano del regno d'Albania, conquist\u00f2 Durazzo, tuttavia venne scacciato nel 1383 da Carlo Thopia, che aveva istituito il principato d'Albania.\nNel 1392 i Veneziani riconquistarono Durazzo e la accorparono ai territori dell'Albania Veneta.\nNel 1466 l'esercito ottomano, guidato dal sultano Maometto II, cinse d'assedio la citt\u00e0 ma venne respinto dalla guarnigione veneziana.\nEt\u00e0 moderna e contemporanea.\nNel 1501 Durazzo cadde sotto la dominazione turca e venne ribattezzata \"D\u0131ra\u00e7\"; la dominazione ottomana segn\u00f2 l'inizio del declino della citt\u00e0.\nNel 1912, con lo scoppio della prima guerra balcanica, nonostante la proclamazione dell'indipendenza albanese a Valona il 28 novembre, Durazzo fu occupata dai serbi. Immediatamente dopo l'annessione, le autorit\u00e0 di Belgrado istituirono la contea di Durazzo che includeva anche i distretti di Alessio, Elbasan, Scutari e Tirana. Con il riconoscimento della sovranit\u00e0 nazionale albanese da parte delle Grandi potenze nel 1913, i serbi furono costretti a lasciare la citt\u00e0. \nIl 7 marzo 1914 giunse a Durazzo il principe Guglielmo di Wied, primo sovrano del principato d'Albania che ne fece la capitale del principato, con la moglie Sofia.\nDurante la Prima Guerra Mondiale Durazzo fu occupata dagli italiani nel 1915 per proteggere la ritirata dei serbi e portargli rifornimenti. Quando gli austro-ungarici scoprirono la missione italiana tentarono di cogliere di sorpresa le poche navi italiane, tuttavia vennero sconfitti dalle forze dell'Intesa. Nonostante ci\u00f2 la citt\u00e0 fu occupata nel 1916 dagli austro-ungarici che ne sfruttarono la posizione. Il 2 ottobre 1918 l'area del porto e del centro furono bombardate dalle navi dell'Intesa, e le truppe italiane presero il controllo della citt\u00e0 il 16 ottobre dello stesso anno. \nNel 1920 il congresso di Lushnj\u00eb proclam\u00f2 decaduto il governo filoitaliano di Durazzo e spost\u00f2 la capitale a Tirana. \nNel 1926 la citt\u00e0 fu nuovamente danneggiata da un terremoto, e la ricostruzione che ne \u00e8 conseguita ha contribuito a dare alla citt\u00e0 un taglio pi\u00f9 moderno.\nTra il 1928 e il 1934 il porto venne ingrandito grazie all'investimento italiano, mentre nel 1937 venne ultimata, su un'altura dominante la citt\u00e0, la villa del re Zog I.\nNel 1939, durante la Seconda Guerra Mondiale, Durazzo venne occupata, dopo un breve scontro, da una divisione del Regio Esercito guidata dal generale Giovanni Messe. Durazzo fu uno dei principali centri logistici e svolse un ruolo fondamentale durante la fallita invasione della Grecia, infatti gli Alleati bombardarono pesantemente la citt\u00e0. Con l'Armistizio di Cassibile e la caduta del fascismo l'8 settembre 1943 inizi\u00f2 l'occupazione tedesca, tuttavia i nazisti si ritirarono nel 1944, danneggiando gravemente il porto.\nNel dopoguerra, durante il regime comunista di Enver Hoxha, la citt\u00e0 venne ricostruita, ad esempio si conclusero i lavori della ferrovia Durazzo-Tirana, iniziata nel 1947. Inoltre la citt\u00e0, negli anni '80, divenne una meta turistica molto rinomata.\nDopo il crollo del regime, il porto di Durazzo divenne una delle principali vie d'uscita dal paese per gli albanesi verso l'Occidente e in pi\u00f9 in particolare l'Italia. Il 6 agosto 1991 salp\u00f2 dal porto la nave \"Vlora\", con oltre 20.000 passeggeri. Con la dilagante anarchia che aveva sconvolto l'Albania nel 1997, Durazzo e altre citt\u00e0 albanesi vennero presidiate dalle autorit\u00e0 militari italiane nell'ambito della Missione Alba.\nIl 26 novembre 2019 la citt\u00e0 \u00e8 stata colpita pesantemente da un terremoto di magnitudo 6.5, che ha causato varie decine di morti e migliaia di feriti.\nCultura.\nIstruzione.\nDurazzo ospita dal 2005 l'Universit\u00e0 Aleksand\u00ebr Moisiu.\nGeografia antropica.\nLa citt\u00e0 \u00e8 divisa in quartieri che vengono nominati con un numero, perci\u00f2 molti di essi non hanno un nome.\nEconomia.\nDurazzo \u00e8 il centro pi\u00f9 importante dei Balcani per via dei suoi traffici commerciali con l'Europa occidentale, grazie alla sua vicinanza con i porti italiani, tra cui quello di Bari.\nLe spiagge della citt\u00e0 sono mete turistiche molto ambite, con una stima di 600 000 visitatori l'anno. Molti abitanti di Tirana scelgono di trascorrere le proprie vacanze a Durazzo.\nInfrastrutture e trasporti.\nStrade.\nDurazzo \u00e8 un importante snodo della rete stradale e autostradale albanese, nonch\u00e9 uno dei punti principali d'accesso ai Balcani centrali. Presso l'area del porto ha inizio la Strada Statale 2, un'arteria a scorrimento veloce che unisce la citt\u00e0 alla capitale albanese Tirana. \nDa Durazzo partono anche: la Strada Statale 4, che porta a Fier, il corridoio paneuropeo VIII, che termina a Varna, in Bulgaria, e l'Autostrada A1, che porta a Kuk\u00ebs. In futuro l'autostrada dovrebbe raggiungere Pristina, in Kosovo, e Ni\u0161, in Serbia.\nFerrovie.\nDurazzo dispone di una stazione ferroviaria attraverso cui passano le linee Durazzo-Tirana e Scutari-Vor\u00eb.\nPorti.\nIl porto principale dell'Albania \u00e8 quello di Durazzo che al momento serve sia per il trasporto delle persone sia per il trasporto delle merci. \u00c8 attualmente in costruzione un nuovo porto.\nSport.\nLa citt\u00e0 vanta un club calcistico, il , nella massima divisione albanese, la Kategoria Superiore. L'impianto sportivo cittadino \u00e8 il Niko Dovana Stadium con una capienza di posti.\nAmministrazione.\nConsolati.\nA Durazzo sono presenti i consolati onorari di Belgio, Bosnia-Erzegovina, Macedonia del Nord e Turchia.\nGemellaggi.\nDurazzo \u00e8 gemellata con:"}
{"id": "2259129", "revid": "17654", "url": "https://it.wikipedia.org/wiki?curid=2259129", "title": "Teoria della Gestalt", "text": ""}
{"id": "2259134", "revid": "20768", "url": "https://it.wikipedia.org/wiki?curid=2259134", "title": "Pepito Sbazzeguti", "text": ""}
{"id": "2259136", "revid": "22463369", "url": "https://it.wikipedia.org/wiki?curid=2259136", "title": "Camillo Tarocci", "text": ""}
{"id": "2259138", "revid": "118768407", "url": "https://it.wikipedia.org/wiki?curid=2259138", "title": "Heimat", "text": "Heimat (pronuncia: ) \u00e8 un vocabolo tedesco che non ha un corrispettivo nella lingua italiana. Viene spesso tradotto con \"casa\", \"piccola patria\" o \"luogo natio\" e indica il territorio in cui ci si sente a casa propria perch\u00e9 vi si \u00e8 nati, vi si \u00e8 trascorsa l'infanzia o vi si parla la lingua degli affetti. Differisce dal termine \"Vaterland\" perch\u00e9 esso si riferisce a una dimensione statale o culturale pi\u00f9 grande, ad esempio l'Austria, la Baviera o qualsiasi altro \"Land\" tedesco viene etichettato dai propri abitanti come \"Heimatland\".\nHeimat in lingue differenti dal tedesco.\nIl vocabolo \"Heimat\" non ha un corrispettivo in lingue come l'inglese o le lingue neolatine. Esiste, invece, un corrispettivo in alcune lingue slave: \"\"d\u00f2movina\" in sloveno, bosniaco, croato e serbo e \"domov\" nella lingua ceca e in lingua greca: \"\u03c0\u03b1\u03c4\u03c1\u03af\u03c2, \u03c0\u03b1\u03c4\u03c1\u03af\u03b4\u03bf\u03c2\" (greco moderno \"\u03c0\u03b1\u03c4\u03c1\u03af\u03b4\u03b1\"\").\nStoria.\nIl concetto di \"Heimat\" si svilupp\u00f2 nella cultura tedesca a met\u00e0 del XIX secolo, allorch\u00e9 la nascente industrializzazione si accompagnava, in Germania, all'esodo massiccio di popolazione dalle aree rurali verso le grandi citt\u00e0, e contemporaneamente l'unificazione politica della Germania comportava il dissolvimento dei piccoli stati in un unico nuovo Stato tedesco a egemonia prussiana. L'\"Heimat\" venne interpretata come una reazione all'alienazione e alla perdita di identit\u00e0 della comunit\u00e0 di origine, un aspetto della cultura tedesca. Secondo alcuni sociologi, tuttavia, l'amore per la piccola patria, e il rifiuto di ci\u00f2 che le era estraneo, contenevano, \"in nuce\", i germi del nazista \"Blut und Boden\" (\"Sangue e terra\").\n\"Heimatfilm\".\nNel secondo dopoguerra, dal 1945 al 1965, nei paesi di lingua tedesca ebbe successo un genere cinematografico che si riallacciava direttamente all'\"Heimat\", il cui nome, \"Heimatfilm\", \u00e8 difficilmente traducibile in altre lingue. Si trattava di film sentimentali, ambientati soprattutto in villaggi di montagna con scenari paesaggistici e panorami molto belli (generalmente Alpi Bavaresi, Foresta Nera o Alpi austriache), in cui erano protagonisti personaggi tedeschi o austriaci.\nLa trama degli \"Heimatfilm\" era spesso stereotipata: un'ingenua fanciulla di estrazione contadina, tedesca o austriaca, era corteggiata da un bravo giovane suo compaesano e da un cattivo forestiero; alla fine, la fanciulla convolava a nozze col compaesano. Di ben altro spessore \u00e8, invece, la serie cinematografica dell'Heimat creata a partire dal 1984 dal regista tedesco Edgar Reitz. Si tratta di una epopea che illustra l'\"Heimat\" su pi\u00f9 livelli, mettendo in evidenza il senso di appartenenza alla provincia tedesca e il conflitto esistente tra la vita delle citt\u00e0 e quella della campagna."}
{"id": "2259141", "revid": "1305772", "url": "https://it.wikipedia.org/wiki?curid=2259141", "title": "Racer (videogioco)", "text": "Racer (nome completo: Racer Free Car Simulation) \u00e8 un videogioco simulatore di corse automobilistiche che gira su Microsoft Windows, Linux e macOS, pubblicato gratuitamente nel 2000.\nModalit\u00e0 di gioco.\nSebbene sia nato prettamente come simulatore di guida, esso possiede caratteristiche comunemente implementate nei programmi di corse, come ad esempio le gare contro automobili pilotate dal computer o da utenti umani tramite il multiplayer. Tra i suoi punti di forza troviamo anche un modello fisico molto realistico e una grafica di buona qualit\u00e0. Quest'ultima ha origine da un avanzato sistema di rendering, che permette l'uso dei riflessi sui modelli nonch\u00e9 altri effetti. Non \u00e8 presente un modello di riproduzione dell'usura e dei danni, n\u00e9 la possibilit\u00e0 del pilota di fare carriera all'interno del programma.\nUn'altra importante caratteristica di \"Racer\" \u00e8 la sua \"apertura\" agli utenti. Mentre il software in s\u00e9 \u00e8 scritto esclusivamente dal creatore, tutte le parti relative alle auto, ai circuiti e ad altri dati sono ampiamente documentate. Inoltre sono parte integrante della release diversi strumenti utili per la creazione di propri veicoli e piste. Come risultato di questa politica, sono stati pubblicati dagli utenti un vasto numero di \"add-on\" di ogni tipo: Formula 1, Gran Turismo, veicoli d'epoca, camion, riproduzioni di guidatori, berline di lusso e perfino un carrello da supermercato. Allo stesso modo, i circuiti sono disponibili in varie tipologie, da quelli propriamente detti alle \"strisce\" usate per le gare dei dragster, dalle strade di montagna ai parcheggi.\nPubblicazione.\n\"Racer\" \u00e8 stato distribuito per la prima volta nell'agosto del 2000 e da allora \u00e8 stato continuamente aggiornato fino al 2014. Al 2019 la versione pi\u00f9 recente \u00e8 la v0.9.0 RC10 per Windows, disponibile dal 22 agosto 2014 ed \u00e8 rivolta a chi ha una scheda grafica potente. Per chi ha una scheda meno potente o datata, la versione di riferimento \u00e8 la 0.6.5.5 del 30 marzo 2010 (solo per utenti Windows).\nCome gi\u00e0 detto in precedenza, \"Racer\" \u00e8 gratuito e viene distribuito in licenza freeware, quindi senza scopi commerciali. Sebbene un codice sorgente di una versione pi\u00f9 vecchia sia sempre disponibile, tale programma non si pu\u00f2 comunque definire \"open source\". Le auto e i circuiti vengono invece distribuiti sotto varie licenze, ma sempre a titolo gratuito.\nNonostante la sua politica \"user friendly\", \"Racer\" rimane quindi un software a sorgente chiusa e privo di una squadra coordinata di sviluppatori. La comunit\u00e0 contribuisce a fornire i risultati dei test condotti da alcuni utenti e suggerimenti su caratteristiche da aggiungere o modificare, ma tutto il lavoro di sviluppo dipende principalmente dal tempo dedicato dal solo creatore. Questo aspetto si traduce in una cadenza irregolare degli aggiornamenti e dalla qualit\u00e0 variabile. Tuttavia, i miglioramenti tra una versione e l'altra sono sovente molto corposi e portatori di tante nuove funzionalit\u00e0."}
{"id": "2259146", "revid": "22463661", "url": "https://it.wikipedia.org/wiki?curid=2259146", "title": "Gerhard Wagner (vescovo)", "text": ""}
{"id": "2259159", "revid": "1216132", "url": "https://it.wikipedia.org/wiki?curid=2259159", "title": "Ophcrack", "text": "Ophcrack \u00e8 un'applicazione open source per il recupero dei numeri seriali. Questo tool fa parte della famiglia dei \u201c\"Password cracker software\"\u201d e cracka le password di software avvalendosi degli hash LM ed NTLM attraverso le Rainbow Tables.\nQuesta applicazione \u00e8 stata sviluppata da Cedric Tissieres e Philippe Oechslin, di cui l'ultima versione prodotta \u00e8 la 3.8.0.\nCome funziona.\nOphcrack si basa su un algoritmo che mette in relazione memoria e tempo. Quest'ultima \u00e8 una tecnica che permette di ottenere una notevole riduzione del tempo di crittoanalisi del keygen di un certo programma; ecco perch\u00e9 viene chiamata \u201ctime memory Trade-Off\u201d che tradotta significa appunto compromesso tempo-memoria.\nNella pratica Ophcrack individua gli utenti e avvia il cracking automatico delle chiavi d'accesso. Al termine del lavoro verranno visualizzate a video le password. Le principali funzioni sono quelle che permettono il cracking dei software.\nUna chiave di accesso codificata attraverso il formato NTLM risulta essere molto pi\u00f9 robusta rispetto ad una cifrata con il formato LM. Il software riesce a portare ottimi risultati per il fatto che i due sistemi di codifica adottati da Microsoft non fanno uso del \"salting\", tecnica che invece \u00e8 impiegata dai sistemi operativi Linux e Mac e che risulta essere molto pi\u00f9 resistente ad attacchi di forza bruta.\nL'algoritmo \u201cTrade-Off\u201d lavora sfruttando le Rainbow Tables cio\u00e8 tabelle precomputate che accolgono al loro interno gli hash di tutte le possibili password.\nPortabilit\u00e0 ed efficienza.\nQuesta applicazione utilizza le GTK+ cio\u00e8 un toolkit per la creazione di interfacce grafiche e pu\u00f2 essere eseguito in Windows, Mac OS e Linux.\nDal sito ufficiale di Ophcrack \u00e8 possibile scegliere tra due diversi download del programma a seconda del tipo di recupero di password che si vuole effettuare.\nAttualmente \u00e8 possibile scaricare cinque file dal noto sito SourceForge: ophcrack-3.8.0.bin.zip (versione portable per Windows) o ophcrack-3.8.0.tar.bz2 (per Linux), se si vogliono ricercare le chiavi di accesso attraverso singoli hash gi\u00e0 noti all'utente, oppure effettuare il cracking di semplici password attraverso il metodo di \"forza bruta\".\nSe il cracking della password deve per\u00f2 essere eseguito all'avvio del computer, si pu\u00f2 sempre scaricare il file ophcrack-xp-livecd-3.6.0.iso (per Windows XP e precedenti) o ophcrack-vista-livecd-3.6.0.iso (per Windows Vista/7) o ophcrack-notables-livecd-3.6.0.iso (senza tables), necessario per la creazione del Live CD, reperibile dal sito di Ophcrack, che contiene una copia del sistema operativo Linux (SLAX), il software Ophcrack e altri file necessari per il recupero delle password.\nQuesto file, deve necessariamente essere copiato all'interno di un CD-rom che successivamente inserito all'interno del drive apposito, riesce ad aggirare la protezione di Windows per la lettura del database SAM (\"Security Accounts Manager\"), localizzato all'interno della chiave di registro \"HKEY_LOCAL_MACHINE\\SAM\", dentro il quale sono contenuti gli hash da crackare; infatti la lettura di questo database pu\u00f2 essere effettuata solamente da parte del sistema operativo.\nIn questo modo pu\u00f2 essere eseguito automaticamente il recupero delle password perse, senza intervento da parte dell'utente.\nOphcrack \u00e8 utilizzato nei sistemi Windows e grazie alle Rainbow tables sembra che riesca a recuperare una percentuale molto alta di password.\nDove trovare le Rainbow tables.\nOphcrack lavora sulle speciali tabelle chiamate Rainbow tables. Ne esistono di diverse dimensioni e non tutte sono gratuite.\nDal sito web di Philippe Oechslin \u00e8 possibile scaricarne una versione gratuita; questa versione riesce per\u00f2 solamente a rintracciare password alfanumeriche, prive di caratteri speciali.\nSe si vuole ottenere un buon risultato dalla ricerca, \u00e8 possibile acquistare la versione a pagamento che riesce a ritrovare password con qualsiasi carattere."}
{"id": "2259160", "revid": "75435", "url": "https://it.wikipedia.org/wiki?curid=2259160", "title": "Bultmann", "text": ""}
{"id": "2259173", "revid": "110157", "url": "https://it.wikipedia.org/wiki?curid=2259173", "title": "Lavori in corso", "text": "Lavori in corso \u00e8 l'album di debutto del gruppo musicale italiano DFA, pubblicato nel 1997."}
{"id": "2259177", "revid": "110157", "url": "https://it.wikipedia.org/wiki?curid=2259177", "title": "Duty Free Area (album)", "text": "Duty Free Area \u00e8 un album del gruppo musicale italiano DFA, pubblicato nel 1998."}
{"id": "2259178", "revid": "21880", "url": "https://it.wikipedia.org/wiki?curid=2259178", "title": "Romulea requienii", "text": "Lo zafferanetto di Requien (Romulea requienii ) \u00e8 una pianta appartenente alla famiglia delle Iridaceae.\nIl suo nome \u00e8 dedicato a Esprit Requien (1788-1852), appassionato botanico ed esperto conoscitore della flora provenzale e corsa.\nDescrizione.\nPortamento.\nPianta erbacea geofita bulbosa, alta fino a 10\u00a0cm.\nFoglie.\nLe foglie sono verdi e filiformi, molto pi\u00f9 lunghe del fiore e semicilindriche, allungate e flaccide.\nFiori.\nI fiori, da 1 a 2, raramente 3, compaiono tra febbraio e marzo e sono piccoli, con 5 o 6 lacinie lunghe 20 o 25\u00a0mm, arrotondate all'apice. Il perigonio \u00e8 di un bel colore violetto scuro anche alla fauce, glabro e, a volte, con delle venature bianche. Gli stami sono poco pi\u00f9 brevi del perigonio e con filamento peloso nella met\u00e0 inferiore. Lo stilo supera le antere di 2 o 3\u00a0mm. Lo stilo termina all'apice con lo stigma diviso in tre segmenti bifidi e incurvati verso l'esterno. Il frutto \u00e8 una capsula ovale di 6\u20138\u00a0mm portante numerosi semi globosi.\nRadici.\nBulbo piccolo (circa 1\u00a0cm), piriforme, con tuniche bruno-grigiastre e fibre longitudinali.\nDistribuzione e habitat.\nLa specie \u00e8 endemica di Sardegna, Corsica e isole vicine. La si ritrova anche in Toscana con lievi differenze che hanno portato a descrivere quelle popolazioni come variet\u00e0 etrusca.\nVegeta nei luoghi erbosi, i pascoli e soprattutto presso il mare."}
{"id": "2259179", "revid": "125316813", "url": "https://it.wikipedia.org/wiki?curid=2259179", "title": "Zero Wing", "text": " \u00e8 un videogioco arcade di tipo sparatutto a scorrimento orizzontale sviluppato nel 1989 da Toaplan. Prodotto dalla stessa azienda giapponese, il videogioco \u00e8 stato convertito per Sega Mega Drive e PC Engine.\nLa versione europea distribuita dalla Sega \u00e8 diventata celebre negli anni 2000 in seguito ad un fenomeno di Internet che evidenziava la scarsa qualit\u00e0 della traduzione inglese del videogioco, in particolare per la nota frase \"All your base are belong to us\".\n\"Zero Wing\" \u00e8 stato inizialmente avviato come un progetto per formare i nuovi assunti in Toaplan, ma in seguito hanno collaborato al gioco anche gli sviluppatori di \"Truxton\" e \"Hellfire\".\nTrama.\nAmbientato nel 2101, gli eventi di \"Zero Wing\" seguono la firma di un trattato di pace tra le Nazioni Unite e CATS, un cyborg alieno dalle fattezze umanoidi. Tuttavia CATS rompe il patto e assume il controllo delle colonie spaziali giapponesi. Il protagonista guida la navicella spaziale ZIG, riuscita a scappare dalla nave madre distrutta da CATS, con lo scopo di sconfiggere le forze armate nemiche e liberare la Terra.\nModalit\u00e0 di gioco.\n\"Zero Wing\" \u00e8 simile a \"Hellfire\", altro sparatutto prodotto da Toaplan, da cui ha tratto il motore. La conversione per Mega Drive presenta una scena introduttiva assente nella versione arcade. \nLo scontro finale \u00e8 con CATS, che pilota l'astronave da combattimento Gerberra. Nella versione arcade e nella conversione PC-Engine egli viene sconfitto ma riesce a fuggire prima che Gerberra esploda, mentre nella conversione Mega Drive il cyborg alieno rimane ucciso."}
{"id": "2259183", "revid": "343261", "url": "https://it.wikipedia.org/wiki?curid=2259183", "title": "Mah\u0101yuga", "text": ""}
{"id": "2259184", "revid": "343261", "url": "https://it.wikipedia.org/wiki?curid=2259184", "title": "Mahayuga", "text": ""}
{"id": "2259185", "revid": "343261", "url": "https://it.wikipedia.org/wiki?curid=2259185", "title": "Manvantara", "text": ""}
{"id": "2259187", "revid": "767487", "url": "https://it.wikipedia.org/wiki?curid=2259187", "title": "Giusto Calvi", "text": "Biografia.\nNacque nel castello di Mugarone, presso Bassignana (AL). Fin dall'adolescenza fu sensibile ai problemi sociali e alla differenza di condizione tra i poveri e i ricchi, partecipando ai problemi del proletariato. Per questo motivo si iscrisse dapprima al Partito Repubblicano, poi all'Internazionale Socialista e infine al Partito Socialista Italiano. Si laure\u00f2 in Lettere, Filosofia e Storia a Roma nel 1887. Subito dopo assunse l'insegnamento presso il Ginnasio di Valenza.\nNello stesso anno fond\u00f2 \"Il Gazzettino di Valenza\", primo giornale pubblicato in quella citt\u00e0. Lasci\u00f2 l'insegnamento nel 1888 per trasferirsi a Buenos Aires, dove dopo alcuni mesi divenne direttore del giornale \"Il Roma\". Rientrato in Italia, nel 1889 torn\u00f2 all'insegnamento delle lettere italiane nella scuola tecnica di Valenza e fond\u00f2 con l'amico avvocato Alfredo Compiano il giornale locale \"Avanti\", di ispirazione socialista. Per questo motivo, in seguito alla sconfitta elettorale, fu rimosso dall'insegnamento. Si trasfer\u00ec allora negli Stati Uniti.\nL\u00ec nuovamente affront\u00f2 il problema dello sfruttamento dei lavoratori nell'economia capitalista e fu in contrasto anche con il gruppo degli anarchici: sfid\u00f2 ad un duello oratorio l'anarchico Pietro Gori. Fu direttore del giornale \"Il Vesuvio\" a Filadelfia, del \"giornale Cristoforo Colombo\" a New York e del giornale \"La sentinella\" a Richmond. Collabor\u00f2 anche ai giornali \"Il Patriota\", \"L'Avanti\", \"La Libert\u00e0\". Nel 1897 spos\u00f2 Anna Springer ed ebbe una figlia, Libert\u00e0. Rientr\u00f2 in Italia nel 1898 e per breve tempo fu incarcerato a Milano per motivi politici. Riprese poi l'attivit\u00e0 giornalistica con \"Idea Nuova\".\nSuccessivamente a Milano, presentato da Enrico Bignami ad Ernesto Teodoro Moneta, fu redattore della \"Vita Internazionale\", organo della Societ\u00e0 per la Pace e la Giustizia Internazionale. A Valenza fond\u00f2 il giornale \"La Scure\". Nel 1904 Giusto Calvi fu eletto deputato per il Partito Socialista Italiano nel collegio di Valenza. Nel settembre 1907 si trasfer\u00ec a Torino per dirigere il settimanale socialista \"Il Grido del Popolo\". Mor\u00ec per un tumore alla gola. Sulla lapide commemorativa, affissa nella sua casa di Valenza, \u00e8 scritto: \"In questa casa con fede antica Giusto Calvi poeta cittadino tribuno band\u00ec primo in Valenza la nuova religione della giustizia sociale\"."}
{"id": "2259188", "revid": "110157", "url": "https://it.wikipedia.org/wiki?curid=2259188", "title": "Work in Progress (DFA)", "text": "Work in Progress \u00e8 un album dei DFA pubblicato nel 2001."}
{"id": "2259190", "revid": "767487", "url": "https://it.wikipedia.org/wiki?curid=2259190", "title": "4th", "text": "4th \u00e8 un album dei DFA pubblicato nel 2008."}
{"id": "2259192", "revid": "1543377", "url": "https://it.wikipedia.org/wiki?curid=2259192", "title": "Alexander Leslie", "text": " \nBiografia.\nInfanzia e formazione.\nEra figlio del capitano George Leslie e membro del clan Leslie di Balquhain. Spos\u00f2 nel 1637 Agnese Renton (morta il 29 giugno 1651, figlia di David Renton di Billie) e suo figlio maggiore Gustav Leslie fu colonnello dell'esercito svedese. In et\u00e0 giovanile, Alexander fu accolto presso i Campbell di Glenorchy. L'affidamento costru\u00ec un legame forte e ancora sottolineato da Leslie negli anni Quaranta del '600. In effetti \u00e8 stato questo legame che ha portato Leslie a conoscere esponenti della Casa di Argyll come Lord Lorne, figlio del marchese di Argyll che fu anch'egli ospitato a Glenorchy. Questo rapporto spiega anche la presenza di membri del clan Campbell nel reggimento comandato da Leslie in Svezia, in particolare il capitano Charles Campbell (Karl Kammel).\nServizio all'estero.\nAlexander Leslie intraprese il servizio militare all'estero intorno al 1605, ed \u00e8 rimasto all'estero fino al 1637, distinguendosi in numerose occasioni durante la Guerra dei Trent'anni (1618-1648), e giungendo infine al grado di feldmaresciallo.\nDurante i suoi primi anni di servizio nei Paesi Bassi guadagn\u00f2 una reputazione come bravo ufficiale, e si trasfer\u00ec presto nell'esercito svedese, dove ha avanz\u00f2 rapidamente. Nel 1627 il re di Svezia, Gustavo Adolfo (il \"Leone del Nord\"), lo nomin\u00f2 cavaliere e tenente generale. Il re ebbe un particolare affetto per lui, e gli affid\u00f2 il controllo delle guarnigioni strategicamente fondamentali nella Germania del Nord, mentre il principale esercito svedese costituiva una testa di ponte sulla costa del Mar Baltico e avanzava lentamente verso sud.\nNel 1628, egli si distinse nel difendere con successo Stralsund contro il comandante imperiale Wallenstein e nel 1630 prese l'isola di R\u00fcgen per la Svezia.\nTorn\u00f2 brevemente in Scozia nel 1631, per sovrintendere al reclutamento e alla formazione dei volontari scozzese portati a Gustavo Adolfo da James, marchese di Hamilton. Leslie fu promosso in quell'occasione maggior generale nel 1631, ma fu ferito nel febbraio 1632 vicino ad Amburgo; ciononostante, Leslie combatt\u00e9 nella battaglia di L\u00fctzen, nel novembre 1632, dove fu ucciso il re Gustavo Adolfo. Poco dopo il 1630 addestr\u00f2 le truppe in Moscovia. . Nonostante la sua ferita, nel 1636 Leslie fu nominato feldmaresciallo dalla regina Cristina di Svezia, e fu uno dei comandanti svedesi nella Battaglia di Wittstock del 1636. Anche se il comandante in capo fu Johan Ban\u00e9r, la spettacolare vittoria dipese in gran parte dal lavoro di Leslie e del suo subordinato, un collega scozzese, il tenente generale James King.\nRitorno in Scozia.\nNel 1638, Leslie fu costretto a ritornare in Scozia in risposta alla crisi determinata dal libro di preghiere dell'Arcivescovo Laud e la conseguente firma del \"Patto nazionale scozzese\" (\"Scottish National Covenant\"). Guid\u00f2 l'esercito dei \"Covenanter\" nelle Guerre dei Vescovi.\nI reggimenti scozzesi erano generalmente messi in campo dai capiclan, che obbligavano i loro dipendenti, per dovere feudale dovere o con la coercizione, ad inviare i loro parenti in battaglia. Il sostegno ai presbiteriani di Scozia era diffuso e l'esercito dei \"covenanter\" crebbe fino a oltre 20.000 uomini, dal 1639 sotto una bandiera blu recante il motto \"Alleanza Per Cristo e la Corona\".\nLa reputazione e il credito di Leslie spinsero molti sotto le sue insegne, come scrissero sia l'ufficiale inglese John Aston che Sir Cheney Culpeper.\nDopo aver accumulato una notevole fortuna all'estero, fu in grado di importare dalla Svezia cannoni e fucili. Prese di sorpresa il castello di Edimburgo, senza perdere un solo uomo, contro i pochi realisti scozzesi rimasti nel settore. Egli condusse poi una brillante campagna nel Nord dell'Inghilterra, la vincendo le forze britanniche realiste nella Battaglia di Newburn. Da l\u00ec conquist\u00f2 facilmente Newcastle esercitando pressioni sul re per giungere a un accordo con i Covenanter scozzesi. Quindi segu\u00ec il trattato di Londra.\nNel 1641 re Carlo gli confer\u00ec, a Holyrood, i titoli di Lord Balgonie e Duca di Leven, lo nomin\u00f2 capitano del Castello di Edimburgo e consigliere privato.\nLe guerre dei tre regni.\nLeven ebbe, nel 1642, il comando di un esercito di 10000 \"Covenanter\" irlandesi contro i ribelli cattolici della Confederazione irlandese. Tuttavia, non approv\u00f2 la guerra di logoramento che prevalse in Irlanda e torn\u00f2 in Scozia, lasciando al comando delle forze nell'Ulster il maggior generale Robert Monro.\nLeven in seguito accett\u00f2 il comando delle forze raccolte per l'invasione dell'Inghilterra, e di conseguenza fu accusato di aver violato il suo giuramento di fedelt\u00e0 personale a re Carlo. Egli giunse a diventare comandante dell'esercito scozzese dal 1644 al 1646 e ha lottato per la \"Solenne Lega e Alleanza\", che univa i Parlamenti scozzese e inglese contro le forze fedeli agli Stuart nei Tre Regni (Irlanda, Scozia e Inghilterra).\nNel 1644, Leven comand\u00f2 l'esercito che marci\u00f2 sull'Inghilterra per prendere parte al fallito assedio di York e del suo Castello, dopo aver riunito le proprie forze con quelle di Lord Fairfax, conte di Manchester; in seguito partecip\u00f2 alla Battaglia di Marston Moor, dove le forze parlamentari inflissero uno schiacciante sconfitta al Principe Rupert e ai suoi cavalieri, giunti in soccorso di York.\nDopo Marston Moor, gli eserciti alleati si separarono e Leven torn\u00f2 all'assedio di Newcastle, che conquist\u00f2 nel mese di ottobre 1644. Egli era riluttante ad obbedire agli ordini del Parlamento inglese di marciare pi\u00f9 a sud, a causa della minaccia rappresentata dal marchese di Montrose, in Scozia. Invi\u00f2 David Leslie con la maggior parte della cavalleria scozzese contro Montrose, poi abbandon\u00f2 l'assedio di Hereford che aveva iniziato nel settembre del 1645 e marci\u00f2 con tutto il suo esercito verso la Scozia, dopo aver ricevuto notizia della vittoria di Montrose nella battaglia combattuta a Kilsyth. Dopo la vittoria decisiva su Montrose a Philiphaugh, Leven si rec\u00f2 ad assediare Newark. Dopo anni continui di campagna, lasci\u00f2 Leslie a condurre l'assedio e si ritir\u00f2 a Newcastle, nei primi mesi del 1646.\nQuando Carlo si arrese di nuovo all'esercito scozzese nel maggio del 1646, fu posto sotto la responsabilit\u00e0 del generale Leven, che lo ricondusse in Inghilterra nel 1647, consegnandolo al Parlamento inglese.\nAd oltre settanta anni di et\u00e0, mentre era ancora attivo, Leven trasfer\u00ec il comando effettivo delle forze armate al generale David Leslie, nel quale aveva piena fiducia. Tuttavia, spaccature all'interno del Parlamento scozzese videro la fazione realista tentare di cacciare i radicali. Hamilton condusse oltre il confine, a sostegno del re, un esercito mal organizzato che fu sonoramente sconfitto dalle forze parlamentari inglesi di Oliver Cromwell. Ci\u00f2 port\u00f2 al ritorno al potere della fazione Argyll, in Scozia. Dopo l'esecuzione di Carlo I, gli Argyll dichiararono suo figlio, Carlo II, re di Gran Bretagna e d'Irlanda; ci\u00f2 port\u00f2 ad una invasione inglese della Scozia.\nLeven guid\u00f2 le manovre contro l'esercito invasore di Cromwell, che precedettero Battaglia di Dunbar (1650), nella quale i Covenanter scozzesi furono sconfitti.\nEgli non accompagn\u00f2 l'esercito scozzese-realista che invase l'Inghilterra con Carlo II nel 1651; ma ciononostante, nell'agosto, ebbe la sfortuna di essere catturato da un gruppo di dragoni inglesi, e fu inviato a Londra. Egli fu rinchiuso nella Torre di Londra per un po' di tempo, fino a che fu rilasciato dietro la promessa di un riscatto di 20000 sterline, che furono pagate a Northumberland. Successivamente a Londra venne arrestato per la seconda volta, ma le trattative che coinvolsero anche la regina di Svezia gli restituirono ancora la libert\u00e0.\nMor\u00ec nel 1661 nel castello di Balgonie, Fife, Scozia.\nCuriosit\u00e0.\nLa filastrocca \"There was a crooked man\" (\"C'era un uomo storto\") lamenta il tradimento della Corona scozzese da parte di Sir Alexander Leslie; vedi: il testo ."}
{"id": "2259194", "revid": "287204", "url": "https://it.wikipedia.org/wiki?curid=2259194", "title": "Stanislaw Kazimierz Nagy", "text": ""}
{"id": "2259207", "revid": "227211", "url": "https://it.wikipedia.org/wiki?curid=2259207", "title": "Marco Abate", "text": " \nHa vinto nel 1991 il Premio Giuseppe Bartolozzi. Ha dato contributi matematici nell'ambito dei sistemi dinamici, della geometria differenziale, dell'analisi complessa e della dinamica olomorfa. Appassionato di fumetti, \u00e8 stato sceneggiatore per alcuni numeri di Lazarus Ledd, di Samuel Sand e di Martin Myst\u00e8re.\nBiografia.\nStudente della Scuola Normale Superiore di Pisa, Abate si laurea in Matematica all'Universit\u00e0 di Pisa nel 1985. Per il lavoro svolto nella tesi di laurea, nel 1986 riceve il premio di studio Benedetto Sciarra.\nDopo un anno passato presso la University of Southern California, Los Angeles, e la University of California, Berkeley nel 1987 torna a Pisa, dove continua a frequentare la Scuola Normale Superiore dove consegue nel 1988 il diploma di perfezionamento in Matematica.\nNegli anni seguenti diviene ordinario di Geometria prima presso la Facolt\u00e0 di Ingegneria dell'Universit\u00e0 degli Studi di Ancona, e poi presso la facolt\u00e0 di scienze matematiche, fisiche e naturali dell'Universit\u00e0 di Roma \"Tor Vergata\", ruolo che ricopre fino al 2001. Dal 2001 \u00e8 ordinario di Geometria presso la facolt\u00e0 di scienze MM.FF.NN. dell'Universit\u00e0 di Pisa.\nOgni anno, presso la facolt\u00e0 di scienze MM.FF.NN. dell'Universit\u00e0 di Pisa, organizza un ciclo di seminari intitolato \"Perch\u00e9 Nobel?\" in cui invita studiosi e ricercatori a spiegare chi ha vinto il prestigioso riconoscimento l'anno precedente e perch\u00e9. L'edizione del 2008 ha dato anche origine a un libro che reca lo stesso titolo e a una trasmissione radiofonica di divulgazione scientifica su Radio Bruno.\nSi dedica anche alla divulgazione matematica attraverso i fumetti, sceneggiando storie di matematici e \"matematica realistica\", oltre a racconti di altro tipo."}
{"id": "2259210", "revid": "631536", "url": "https://it.wikipedia.org/wiki?curid=2259210", "title": "Campionato europeo di pallavolo maschile 1971", "text": "L'VIII campionato europeo di pallavolo maschile si svolse ad Ancona, Bergamo, Bologna, Imola, Milano, Modena e Torino, in Italia, dal 23 settembre al 1\u00ba ottobre 1971. Al torneo parteciparono 22 squadre nazionali europee e la vittoria finale and\u00f2 per la quarta volta all'Unione Sovietica.\nPodio.\nCampione.\nUnione Sovietica(Quarto titolo)\nSecondo posto.\nCecoslovacchia\nTerzo posto.\nRomania"}
{"id": "2259219", "revid": "287204", "url": "https://it.wikipedia.org/wiki?curid=2259219", "title": "Yohan Hautcoeur", "text": ""}
{"id": "2259221", "revid": "767487", "url": "https://it.wikipedia.org/wiki?curid=2259221", "title": "Beati i ricchi", "text": "Beati i ricchi \u00e8 un film commedia del 1972 diretto da Salvatore Samperi.\nTrama.\nDue cognati, uno contrabbandiere e l'altro vigile urbano, entrano in possesso di un'ingente somma di denaro, destinata all'esportatazione illegale in Svizzera, dopo che il corriere resta ucciso in un conflitto a fuoco con la polizia di frontiera. I proprietari del denaro, che occupano una rilevante posizione sociale, tentano in ogni modo di recuperarlo, facendo anche leva sulla debolezza caratteriale del vigile. Il contrabbandiere, dopo il meschino tradimento del cognato, decide di tenersi tutti i soldi e fuggire in Svizzera.\nDistribuzione.\nIl film \u00e8 uscito nelle sale Italiane il 30 agosto 1972.\nColonna sonora.\nLa canzone dal titolo omonimo, composta da Luis Bacalov e Salvatore Samperi, \u00e8 cantata da Ivano Fossati, al suo debutto come cantante solista, con il complesso dei Godfathers."}
{"id": "2259228", "revid": "14691", "url": "https://it.wikipedia.org/wiki?curid=2259228", "title": "Mobile computer", "text": ""}
{"id": "2259233", "revid": "339392", "url": "https://it.wikipedia.org/wiki?curid=2259233", "title": "Skoda Plzen", "text": ""}
{"id": "2259236", "revid": "767487", "url": "https://it.wikipedia.org/wiki?curid=2259236", "title": "Curvimetro", "text": "Il curvimetro o cartometro \u00e8 uno strumento per misurare la lunghezza di un arco di curva; specialmente su una carta geografica o topografica si usa per misurare la distanza reale. Dove sia complicato calcolare la distanza tra due punti a causa dell'irregolarit\u00e0 del percorso \u00e8 possibile utilizzare questo strumento per semplificare la misurazione.\nA causa della sua natura meccanica \u00e8 consigliabile, per evitare errori, eseguire sempre misurazioni multiple.\nFunzionamento.\nUna rotellina di misurazione scorre sulla carta e riporta la distanza reale nella scala corrispondente.\nQuelli manuali presentano una serie di scale graduate sulle quali leggere la distanza reale, in quelli elettronici bisogna impostare la scala della carta e leggere poi sul display la distanza. \u00c8 uno strumento di facile ed intuitivo utilizzo, a patto di far scorrere la rotellina di misurazione sempre nel medesimo verso e di avere cura che essa rotoli in modo continuo, senza scivolare."}
{"id": "2259237", "revid": "599013", "url": "https://it.wikipedia.org/wiki?curid=2259237", "title": "Battaglia di Terni", "text": "La battaglia di Terni del 1798 fu combattuta dall'esercito della Prima repubblica francese contro l'esercito del Regno di Napoli.\nStoria.\nLa battaglia avvenne tra Terni e Papigno, nel villaggio di Campomicciolo, il 27 novembre 1798, fra le truppe guidate dal generale francese Louis Lemoine, del contingente inviato dalla Francia per sostenere la Repubblica Romana e quelle guidate dal colonnello Sanfilippo, del contingente inviato dal Regno di Napoli per restaurare l'autorit\u00e0 papale.\nLa forte colonna napoletana, composta da oltre 4.000 soldati e numerosa artiglieria, proveniva dalla citt\u00e0 di Rieti, che aveva facilmente occupata, con l'obiettivo di strappare Terni al controllo francese, contando sulla scarsit\u00e0 di equipaggiamento e sull'irrisoria forza numerica della guarnigione.\nIl generale Lemoine, in effetti, disponeva di circa 1.500 uomini, ma venne raggiunto dalla mezza brigata del generale Simon Dufresse che riequilibr\u00f2 le forze in campo, poche ore prima che i napoletani muovessero da Papigno l'attacco su Terni.\nInvece di arroccarsi nell'inutile difesa della citt\u00e0, impossibile senza artiglieria, Lemoine pens\u00f2 bene di tentare una sortita attaccando le truppe napoletane durante la marcia, senza curarsi della superiorit\u00e0 di mezzi del nemico. L'effetto sorpresa fu devastante e, dopo un'ora e mezza di combattimento, la colonna napoletana venne messa in rotta e costretta alla fuga disordinata. Rimasero in mano francese carri di vettovaglie e munizioni, tutta l'artiglieria napoletana e 400 prigionieri, tra i quali lo stesso Sanfilippo.\nIl rientro notturno delle truppe francesi, in una Terni illuminata e parata a festa, venne accolto dalla popolazione acclamante e grata per aver portato lo scontro fuori dalle mura cittadine.\nMa il successo fu di breve durata: dopo qualche mese, il 14 agosto 1799, l'arrivo delle truppe austro-russe del generale Gerlanitz, pose fine alla breve esperienza giacobina di Terni"}
{"id": "2259240", "revid": "124123", "url": "https://it.wikipedia.org/wiki?curid=2259240", "title": "Francesco Lodolo", "text": "Biografia.\n\u00c8 noto presso il grande pubblico per aver interpretato il ruolo di \"Roberto\", personaggio de \"Il maresciallo Rocca\".\nTra gli altri suoi lavori, ricordiamo: il film \"Anche i commercialisti hanno un'anima\" (1994), regia di Maurizio Ponzi, e la miniserie tv \"Mamma per caso\" (1997), regia di Sergio Martino."}
{"id": "2259245", "revid": "1299055", "url": "https://it.wikipedia.org/wiki?curid=2259245", "title": "Coppa Mitropa 1970-1971", "text": "La Coppa Mitropa 1970-1971 fu la trentunesima edizione del torneo e venne vinta dagli jugoslavi del Celik Zenica, al primo titolo.\nTorneo.\nOttavi di finale.\n\"Gare giocate dal 14 ottobre al 6 dicembre\"\nFinale.\n\"Gara giocata il 22 settembre a Gorizia\""}
{"id": "2259246", "revid": "767487", "url": "https://it.wikipedia.org/wiki?curid=2259246", "title": "General MacArthur", "text": "General MacArthur \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nGeneral MacArthur \u00e8 formata da 30 baranggay:"}
{"id": "2259247", "revid": "86343", "url": "https://it.wikipedia.org/wiki?curid=2259247", "title": "General Mac Arthur", "text": ""}
{"id": "2259248", "revid": "599013", "url": "https://it.wikipedia.org/wiki?curid=2259248", "title": "Spartachiadi", "text": "Le Spartach\u00ecadi dei Popoli dell'Unione Sovietica (rus. \u0421\u043f\u0430\u0440\u0442\u0430\u043a\u0438\u0430\u0434\u0430 \u043d\u0430\u0440\u043e\u0434\u043e\u0432 \u0421\u0421\u0421\u0420, \"Spartakiada narodov SSSR\"), note solo come Spartach\u00ecadi, erano una competizione sportiva organizzata in Unione Sovietica.\nNate come evento internazionale alternativo ai Giochi olimpici, tanto da essere considerate una vera e propria olimpiade dei Paesi comunisti, negli anni cinquanta divennero una competizione interna all'URSS.\nAltre competizioni con lo stesso nome furono poi organizzate negli altri Paesi del blocco comunista.\nStoria.\nLe Spartachiadi furono organizzate nel mondo comunista in opposizione ai giochi olimpici e furono cos\u00ec chiamate in onore del tracio Spartaco e della sua impresa a favore della liberazione di schiavi e della sua resistenza contro Roma (dal 73 al 71 a.C.), considerato nel mondo comunista un simbolo dell'Internazionalismo proletario.\nLe prime Spartachiadi si svolsero a Mosca dall'11 al 23 agosto 1928 e in quell'occasione parteciparono atleti, 600 dei quali provenivano da stati esteri. Sospese durante la seconda guerra mondiale tornarono il 22 gennaio 1955, grazie alla decisione del Consiglio dei ministri dell'URSS. Con la scelta dell'Unione Sovietica di partecipare ai giochi olimpici di Helsinki del 1952 per allentare le tensioni della guerra fredda le Spartachiadi cessarono di essere una manifestazione sportiva internazionale restando una manifestazione interna denominata \"Spartachiadi dei Popoli dell'Unione Sovietica\" (in russo: \u0421\u043f\u0430\u0440\u0442\u0430\u043a\u0438\u0430\u0434\u0430 \u043d\u0430\u0440\u043e\u0434\u043e\u0432 \u0421\u0421\u0421\u0420; traslitterato: \"Spartakiada narodov SSSR\").\nErano la pi\u00f9 grande manifestazione sportiva dell'Unione Sovietica alla quale potevano partecipare tutti, dagli sportivi amatoriali ai campioni di alto livello, ai Maestri dello sport e venivano programmate varie eliminatorie a livello cittadino e regionale.\nParteciparono sempre un numero di atleti maggiore: 40 milioni nel 1959, 85 milioni nel 1967. Venivano svolte come per le Olimpiadi edizioni estive ed invernali.\nFurono anche istituite le \"Spartachiadi della Giovent\u00f9\" e le \"Spartachiadi dei Sindacati\" (in russo: \u0421\u043f\u0430\u0440\u0442\u0430\u043a\u0438\u0430\u0434\u0430 \u043f\u0440\u043e\u0444\u0441\u043e\u044e\u0437\u043e\u0432; traslitterato: \"Spartakiada profsojuzov\"), manifestazione quest'ultima, che \u00e8 sopravvissuta in numerose repubbliche post-sovietiche, quali la Russia, l'Ucraina, l'Uzbekistan e la Bielorussia.\nLe Spartachiadi in Cecoslovacchia.\nIn Cecoslovacchia durante il regime comunista le esibizioni di massa di ginnasti, che sostituivano i tradizionali Slety dell'associazione dei Sokol sono state denominate Spartachiadi. Analogamente in Albania durante l'epoca socialista con il nome di Spartachiadi sei manifestazioni simili a quelle cecoslovacche si svolsero nel 1959, 1969, 1974, 1979, 1984 e 1989."}
{"id": "2259249", "revid": "1745361", "url": "https://it.wikipedia.org/wiki?curid=2259249", "title": "Ruggine del grano", "text": ""}
{"id": "2259250", "revid": "1543377", "url": "https://it.wikipedia.org/wiki?curid=2259250", "title": "Kalpa", "text": "Nella cosmologia induista e buddhista, un kalpa \u00e8 un termine sanscrito che indica un ciclo cosmico, detto anche giorno di Brahma: un lungo periodo di tempo che sta alla base della teoria dell'evoluzione e dell'involuzione dell'universo.\nQuesta teoria si basa su un andamento ciclico, in cui il tempo non \u00e8 lineare ma \u00e8 diviso in cicli pi\u00f9 piccoli che si ripetono all'interno di cicli maggiori, durante i quali avvengono i processi di emanazione, durata e riassorbimento dell'universo, con distruzioni parziali (\"pralaya\") o totali (\"mahapralaya\").\nVi sono menzioni della parola \"kalpa\" nei pi\u00f9 antichi testi religiosi induisti e buddhisti.\nInduismo.\nNell'Induismo (cfr. Calendario hindu), un \"kalpa\" dura 4,32 miliardi di anni, cio\u00e8 un \"giorno di Brahm\u0101\" e misura la durata del mondo (gli scienziati stimano l'et\u00e0 della Terra a 4,54 miliardi di anni). Il kalpa \u00e8 a sua volta diviso in altre ere che si susseguono e ripetono ciclicamente a loro volta, come riassunto dal seguente schema:\nUn kalpa equivale a mille mah\u0101yuga, l'insieme dei quattro yuga comprese le \"albe\" e i \"crepuscoli\" intermedi (\"sandhi\"). Ogni kalpa \u00e8 poi diviso in 14 \"periodi di Manu\" (\"manvantara\" o \"manuvantara\"), ognuno dei quali dura 306.720.000 anni. Due \"kalpa\" costituiscono un giorno e una notte di Brahma. Un \"mese di Brahma\" conterrebbe 30 di questi giorni e notti, 259,2 miliardi di anni. Secondo il Mah\u0101bh\u0101rata, 12 mesi di Brahma (da 360 giorni e notti di Brahma) costituiscono un \"anno di Brahma\" o \"anno divino\" e 100 anni di Brahma costituiscono un ciclo di vita dell'universo o vita di Brahma, chiamato mah\u0101kalpa (\"grande kalpa\").\nAd oggi sarebbero passati cinquanta anni di Brahma e ci troviamo nel cosiddetto \"shvetavaraha-kalpa\" del cinquantunesimo anno di Brahma.\nAlla fine di ogni giorno di Brahma (kalpa) sovviene una notte di Brahma, della stessa durata del giorno (1 kalpa), durante la quale avviene una parziale distruzione del mondo (\"pralaya\") per opera del fuoco, dell'acqua o del vento.\nDopo ogni mah\u0101kalpa (100 anni di Brahma), Brahma muore e avviene una distruzione totale dell'universo (\"mahapralaya\"), che dura quanto \u00e8 durata la vita di Brahma: 100 anni di Brahma. Dopo tale periodo, Brahm\u0101 rinasce e si ripete nuovamente il ciclo.\nNella Bhagavad Gita, il Signore Krishna cos\u00ec spiega ad Arjuna la teoria dell'evoluzione e dell'involuzione durante i cicli cosmici:\nE ancora:\nNomi dei kalpa.\nNel Matsya Pur\u0101\u1e47a si trovano i nomi di 30 kalpa. Questi sono:\nIl V\u0101yu Pur\u0101\u1e47a nel capitolo 21 d\u00e0 una differente lista di 28 kalpa e nel capitolo successivo d\u00e0 un'ulteriore lista di 5 kalpa.\nDal punto di vista vaishnava: \nBuddhismo.\nNel buddhismo vi sono quattro differenti lunghezze di kalpa. Un kalpa \"regolare\" \u00e8 approssimativamente lungo 16 milioni di anni e un kalpa \"piccolo\" \u00e8 lungo 1000 kalpa regolari, o, equivalentemente, 16 miliardi di anni. Inoltre, un kalpa \"medio\" \u00e8 lungo 320 miliardi di anni, l'equivalente di 20 kalpa piccoli. Un kalpa \"grande\" \u00e8 lungo 4 kalpa medi, o, equivalentemente, 1,28 trilioni di anni.\nIl Buddha non parl\u00f2 mai dell'esatto numero di anni che compongono un kalpa, ma comunque diede sorprendenti analogie per comprenderlo:\nIn un'occasione alcuni monaci volevano sapere quanti kalpa erano gi\u00e0 trascorsi. Il Buddha propose la seguente analogia:\nCuriosit\u00e0.\nIl Guinness Book of World Records elenca i 4,32 miliardi di anni di un kalpa come la pi\u00f9 lunga unit\u00e0 di misura del tempo esistente."}
{"id": "2259254", "revid": "767487", "url": "https://it.wikipedia.org/wiki?curid=2259254", "title": "Giporlos", "text": "Giporlos \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nGiporlos \u00e8 formata da 18 baranggay:"}
{"id": "2259260", "revid": "838137", "url": "https://it.wikipedia.org/wiki?curid=2259260", "title": "Anton Wolfradt", "text": "Biografia.\nFiglio di un sarto di Colonia, Anton Wolfradt inizi\u00f2 i propri studi di filosofia nel 1599 al Collegium Germanicum di Roma. Nel 1601 fece il proprio ingresso nell'Ordine cistercense. Successivamente studi\u00f2 teologia a Roma, ove ottenne il dottorato e venne ordinato sacerdote il 21 ottobre 1607.\nNel 1608 venne assegnato alla diocesi di Graz e dall'anno successivo entr\u00f2 nell'abbazia del Reno. Su raccomandazione del cardinale Melchior Khlesl divenne nel 1612 abate di Wilhering. Dal momento che i monaci dell'abbazia benedettina di Kremsm\u00fcnster lo scelsero quale loro abate per le sue doti, papa Paolo V gli concesse di passare all'ordine di San Benedetto e Wolfradt divenne, a partire dal 15 dicembre 1613, abate di questo nuovo monastero, ove inizi\u00f2 a riformare le locali istituzioni, prendendosi cura anche delle abbazie vicine di Schlierbach, Gleink presso Steyr e Spital am Pyhrn.\nPer le sue abilit\u00e0 amministrative, l'imperatore Ferdinando II d'Asburgo lo nomin\u00f2 a partire dal 1620 a proprio consigliere e nell'ottobre 1623 presidente del consiglio di stato; nonostante tutto, questo incarico si present\u00f2 piuttosto difficile per il Wolfradt a causa degli enormi debiti accumulati dall'Imperatore; ad ogni modo l'abate di Kremsm\u00fcnster mantenne questo incarico sino al 1630.\nSempre favorito dal cardinale Khlesl, nel 1630 divenne vescovo coadiutore di Vienna. Il 15 febbraio 1631 l'Imperatore lo nomin\u00f2 vescovo di Vienna e la conferma papale della sua nomina giunse il 26 maggio di quello stesso anno. Il 2 agosto l'Imperatore lo elev\u00f2 alla condizione di principe del Sacro Romano Impero.\nTra il 1633 ed il 1634, assieme a Hans Ulrich von Eggenberg ed a Maximilian von und zu Trauttmansdorff fu tra coloro che aiutarono nella cattura dei cospiratori che erano insorti contro Ferdinando II, favorendo delle rivolte popolari.\nDa vescovo, si preoccup\u00f2 di diffondere i dettami della controriforma, introducendo a gran forza sia a Vienna che in Boemia i gesuiti.\nAlla sua morte, venne sepolto nella Cappella di Santa Caterina della Cattedrale di Santo Stefano di Vienna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2259262", "revid": "123748268", "url": "https://it.wikipedia.org/wiki?curid=2259262", "title": "Veglio della Montagna", "text": "Il Vecchio della Montagna o Veglio della Montagna \u00e8 l'espressione utilizzata da Marco Polo in un brano de \"Il Milione\", per indicare al-Hasan ibn as-Sabbah, maestro della cosiddetta setta degli \"ismailiyyah\", noti anche come \"assassini\", termine usato per indicare i suoi fanatici seguaci sanguinari e che venne usato in Occidente fin dal XII secolo (ma nel generico significato di omicida, \"assassino\" \u00e8 utilizzato gi\u00e0 da Dante nell\"'Inferno\").\nFonti storiche.\nFonti arabe, persiane e perfino cinesi illustrano la storicit\u00e0 della vicenda. Il persiano al-Hasan ibn as-Sabbah fu iniziatore della diramazione eretica musulmana sciita detta degli ismailiti; dopo esserne diventato gran maestro nel 1107, nel 1109 s'impadron\u00ec della fortezza di Alam\u016bt, che divent\u00f2 centro del suo potere.\nFra le denominazioni usate dagli autori musulmani per i seguaci di al-Hasan quella di \"hashishiyyah\" risulta rarissima, tuttavia \u00e8 quella che allude all'hashish e che dovette predominare nell'uso popolare cos\u00ec da dar origine al vocabolo europeo \"assassino\". Le stesse fonti asiatiche riferiscono dell'inebriamento e testimoniano del potere assoluto esercitato dal capo: la dottrina ismailitica ammetteva del resto l'omicidio politico, con una spregiudicatezza che consent\u00ec di allearsi persino con i crociati. Nel 1256, sotto il regno del gran maestro Alaaddin, terzo successore di al-Hasan, i mongoli di Hulagu espugnarono la fortezza ritenuta imprendibile.\n\"Il Milione\".\nIl racconto di Marco Polo descrive un luogo protetto da un castello fra le montagne in cui il capo (\u1e24asan-i \u1e62abb\u0101\u1e25) aveva creato un paradiso terrestre con cibo e divertimenti come quelli descritti da Maometto, con vino, latte e miele e dove i giovani da lui selezionati provavano tutti i piaceri della vita. Da questo luogo i predestinati potevano entrare e uscire solo profondamente addormentati.\nQuando il Vecchio aveva bisogno di un assassino, faceva cadere in un sonno profondo tramite hashish (da cui il termine \"assassini\") oppure oppio un adepto e lo faceva svegliare fuori dal \"paradiso\". Il malcapitato disperato e confuso, sarebbe potuto rientrare solo dopo aver portato a termine la propria missione e quindi avrebbe fatto tutto quanto richiestogli.\nAltri progetti.\n "}
{"id": "2259264", "revid": "15756", "url": "https://it.wikipedia.org/wiki?curid=2259264", "title": "Glossario scacchistico", "text": "A.\nAbbandonare.\n\"Abbandonare\" significa concedere la vittoria all'avversario, ponendo fine alla partita.\nIn genere \u00e8 considerata una buona norma \"abbandonare\" quando ci si rende conto che la partita \u00e8 irrimediabilmente persa, per evitare di continuare a giocare in condizioni di evidente inferiorit\u00e0 fino allo scacco matto.\nAcconcio.\nTermine italiano per j'adoube.\nAggiornamento.\nSospensione della partita, che verr\u00e0 ripresa dalla stessa posizione in un secondo momento, tipicamente nel giorno successivo. In passato era molto comune nelle competizioni di alto livello, ma la pratica \u00e8 caduta in disuso alla fine del XX secolo, in quanto gli sviluppi tecnologici hanno messo a disposizione dei giocatori aiuti molto consistenti, come l'analisi al computer, che sarebbero illeciti e dei quali \u00e8 ragionevolmente impossibile prevenire l'uso nel periodo di sospensione del gioco. Il giocatore che ha il tratto scrive la sua mossa sul proprio formulario, senza comunicarla a nessuno, quindi i formulari vengono chiusi in una busta sigillata che viene consegnata all'arbitro, la quale verr\u00e0 aperta solo alla ripresa del gioco. In questo modo, chi ha il tratto termina il proprio turno, ma l'avversario non \u00e8 al corrente della mossa (ormai gi\u00e0 decisa e irrevocabile) e nessuno dei due pu\u00f2 avvantaggiarsi nell'analisi. Alla ripresa, l'arbitro esegue la \"mossa sigillata\" e il tratto passa nuovamente all'avversario.\nAla o lato.\nLa zona compresa nelle colonne a-b-c-d forma l'ala o lato di donna; la zona delle colonne e-f-g-h costituisce l'ala o lato di re.\nAndare a donna.\nLe mosse consistenti il movimento dei pedoni nel tentativo di \"promuoverli\" una volta raggiunta l'ottava traversa.\nApertura.\nCon il termine di apertura si intendono i primi tratti di una partita, che servono a mettere in azione i vari pezzi, posizionandoli nel migliore modo. Ad ogni sistema di cominciare una partita, corrisponde un'apertura, cosa che la teoria ha classificato con la massima precisione.\nArmageddon.\nLa \"partita armageddon\" ha regole particolari che prevedono la vittoria del nero anche in caso di patta, in cambio il bianco ha maggiore tempo a disposizione del suo avversario. Viene utilizzata soprattutto per gli spareggi dei tornei.\nArrocco.\nLa mossa dell'arrocco \u00e8 riservata al re e serve per metterlo al sicuro in un angolo della scacchiera. Si pu\u00f2 fare una volta sola nel corso della partita.\nAttaccare.\nCostituisce la minaccia di prendere un pezzo o un pedone, sia difeso che indifeso, oppure la minaccia a una casa vuota ma importante strategicamente.\nAttacco di scoperta.\nQuando un pezzo o un pedone, muovendosi, scopre l'offesa di un altro pezzo. Se il pezzo o pedone che si muove attacca nello stesso tempo un altro obiettivo, allora si verifica un attacco doppio.\nB.\nBatteria.\nTatticismo costituito da due o pi\u00f9 pezzi posto lungo la stessa traversa, colonna o diagonale.\nBlitz.\nVedi Lampo.\nBlocco.\nMotivo strategico mirante ad impedire ai pedoni avversari di avanzare.\nBullet.\n\u00c8 comunemente definita \"bullet\" la partita giocata con una cadenza inferiore ai 3 minuti, tuttavia il tempo pi\u00f9 usato \u00e8 quello di 1 minuto per giocatore, senza incremento. Per la sua velocit\u00e0 questa modalit\u00e0 \u00e8 destinata alla pratica del gioco online.\nC.\nCambio.\nHa luogo allorch\u00e9 si prende un pezzo avversario contro uno proprio dello stesso valore; esempio torre contro torre.\nCasa di fuga.\n\u00c8 quella, di solito l'unica in certe determinate posizioni, nella quale il re \u00e8 costretto a rifugiarsi ricevendo uno scacco per il quale non pu\u00f2 fare altro che muoversi.\nCatena di pedoni.\nUna serie formata da un certo numero di pedoni, disposti diagonalmente su colonne adiacenti in modo da difendersi l'uno con l'altro.\nCavallo eterno.\nSe un cavallo \u00e8 in una casa dove non potr\u00e0 pi\u00f9 essere minacciato n\u00e9 da pedoni n\u00e9 da alfieri n\u00e9 da cavalli avversari, \u00e8 detto \"eterno\". In tal caso, infatti, non pu\u00f2 essere costretto a muoversi senza perdere del materiale.\nCentro.\nSono le case poste in mezzo alla scacchiera: d4, d5, e4 ed e5, il cui controllo costituisce un obiettivo strategico.\nColonna.\nUna linea verticale di case della scacchiera. Le \"colonne\" sono denominate, secondo la notazione algebrica, con le lettere \"a b c d e f g h\" oppure col nome del pezzo che sta nella prima casa. Ad esempio: colonna di re, di alfiere ecc.\nContrattacco.\nSi porta la guerra o meglio le operazioni in territorio nemico, mentre l'avversario \u00e8 impegnato con le proprie forze in un'azione offensiva.\nControllare una casa.\nImpedire ad un pedone o a un pezzo avversario di occuparla senza correre rischi.\nControscacco.\nUna mossa che para un scacco subito, portandone contemporaneamente uno all'avversario.\nCoprire uno scacco.\nLa difesa di uno scacco subito dal re interponendo tra esso e il pezzo avversario attaccante un proprio pezzo. L'unico tipo di scacco che non pu\u00f2 essere coperto \u00e8 quello dato dal cavallo, in tal caso se non si pu\u00f2 \"prendere\" il cavallo bisogna muovere il re.\nD.\nDiagonale.\nUna fila di case dello stesso colore sulla scacchiera, che vanno dall'alto o dal basso trasversalmente ai lati della stessa; vengono indicate attraverso le case alle estremit\u00e0 (ad esempio diagonale a3-f8 o h4-d8). Casi particolari sono le grandi diagonali.\nDifendere.\nConsiste nell'eliminare un pezzo avversario minaccioso, impedire un cambio vantaggioso o pari per l'avversario oppure impedire l'occupazione di una casa strategicamente rilevante.\nE.\nEguaglianza.\nSi ha quando, in un determinato momento della partita, nessun giocatore ha un vantaggio sull'altro.\nEn passant o presa al varco.\nPrendere il pedone avversario quando esso si muove di due case. Pu\u00f2 effettuarlo solo il pedone di una delle due file adiacenti, utilizzare tale mossa \u00e8 una scelta del giocatore. In tal caso il pedone si colloca nella casa dove si sarebbe trovato quello preso se si fosse mosso di un passo solo. Termini analoghi sono \"prendere al passaggio\" o di \"passata\".\nF.\nFianchetto.\nUn sistema di gioco in cui l'alfiere, dopo la spinta del pedone di cavallo, viene posto nella casa lasciata libera da tale pedone, cio\u00e8 codice_1 (\"fianchetto di donna\") o codice_2 (\"fianchetto di re\"), nel caso del Bianco. Nel caso del Nero le case interessate sono codice_3 e codice_4.\nFila.\nVedi colonna.\nFinale.\nLa fase ultima della partita nella quale, sia da una parte che dall'altra, sono rimasti solo pochi pezzi.\nFinale rapido.\nTraduzione italiana di quickplay finish.\nForchetta.\n\u00c8 l'attacco simultaneo portato da un singolo pezzo (pedone o cavallo) a due pezzi avversari.\nFormulario.\nIl \"formulario\" \u00e8 un documento cartaceo nel quale vengono annotate le mosse di una partita, le offerte di patta, il risultato finale di una partita, e facoltativamente il tempo sull'orologio dopo una singola mossa. Durante i tornei il documento viene consegnato all'arbitro e conservato dagli organizzatori\nForzatura.\nSituazione che si verifica quando uno dei due giocatori non ha la scelta delle mosse, ma necessariamente deve farne alcune obbligate, che portano ad un risultato gi\u00e0 previsto e inevitabile.\nG.\nGambetto o gambitto.\nConsiste nel sacrificare un pedone durante l'apertura, pu\u00f2 essere accettato o rifiutato.\nGrande diagonale.\nUna delle due diagonali a1-h8 o h1-a8, corrispondenti alle diagonali geometriche del quadrato della scacchiera. Per estendere il controllo su una delle grandi diagonali a volte uno dei giocatori fianchetta uno dei suoi alfieri.\nI.\nImpedonatura.\nPosizione di due pedoni del medesimo colore sulla stessa colonna, a seguito di una cattura effettuata da uno di essi. Solitamente comporta un indebolimento della struttura pedonale.\nInchiodatura.\nUn pezzo si dice \"inchiodato\" quando \u00e8 impossibilitato a muoversi a causa del fatto che se lo facesse aprirebbe la linea lasciando in presa un altro pezzo, non difeso o di maggiore importanza.\nIncremento.\n\u00c8 un abbuono di tempo che viene aggiunto al cronometro del giocatore che ha appena compiuto una mossa. \u00c8 realizzabile tecnicamente soltanto con gli orologi digitali.\nIniziativa.\nPer \"iniziativa\" negli scacchi si intende la possibilit\u00e0 di sviluppare il proprio gioco ostacolando quello dell'avversario e costringendo quest'ultimo a difendersi.\nQuando si riesce ad attaccare continuamente, creando nuove minacce mossa dopo mossa (anche attraverso attacchi multipli sfruttando il raggio d'azione di pi\u00f9 pezzi combinati insieme), generalmente il gioco arriva ad un punto in cui il difensore non riesce pi\u00f9 a parare tutte le minacce, anche a causa della mancanza di coordinazione tra le sue forze, e subisce perdite di materiale decisive. La difesa \u00e8 molto spesso pi\u00f9 difficile dell'attacco, perch\u00e9 i pezzi di uno stesso esercito, quando assumono posizioni difensive, subiscono spesso restrizioni di spazio e possono creare fenomeni di imbottigliamento reciproco; questo si traduce in una minore capacit\u00e0 di manovra, che a sua volta causa l'impossibilit\u00e0 di lanciare contrattacchi efficaci.\nInterposizione.\nQuando il re od un pezzo maggiore vengono attaccati e un pezzo minore viene messo a riparo fra essi ed il pezzo offendente, il pezzo minore si dice \"interposto\". Lo stesso di coprire.\nJ.\nJ'adoube.\nL'espressione significa: \"aggiusto\", \"acconcio\", \"metto in ordine\"; questa o un'espressione equivalente deve essere usata da un giocatore prima di toccare un pezzo per rettificarne la posizione, in modo da non incorrere nella regola che obbliga a muovere un pezzo dopo averlo toccato.\nL.\nLampo.\nUna \"lampo\" (nel linguaggio internazionale \"blitz\") \u00e8 una partita giocata con un tempo pari o inferiore ai 10 minuti. Nella pratica di circolo la cadenza utilizzata era di solito a 5 o a 3 minuti, ma con la diffusione degli orologi elettronici si \u00e8 aggiunta la possibilit\u00e0 di svolgere le partita con una cadenza diversa e l'utilizzo dell'incremento di 1 o 2 secondi a mossa. Per il regolamento internazionale la somma dell'incremento, calcolato per sessanta mosse, con il tempo iniziale non devono superare i 10 minuti.\nLinea.\nLa successione di case, preso in senso verticale, orizzontale o diagonale, specialmente adoperata nelle locuzioni: \"impossessarsi della linea\", \"dominare la linea\", cio\u00e8 averne la padronanza assoluta.\nLinea aperta.\nViene cos\u00ec chiamata una colonna qualsiasi quando sulla stessa un giocatore non ha pedoni propri.\nM.\nMatto.\nIl finale del gioco, quando non si pu\u00f2 parare uno scacco al re. Si viene a decretare la sconfitta del giocatore che lo subisce.\nMediogioco o mezzo della partita.\nLa fase di gioco che segue lo sviluppo dell'apertura e precede il finale.\nMinaccia.\nLa minaccia \u00e8 un piano dell'avversario con cui egli intende acquisire un vantaggio e da cui bisogna difendersi. Questo vantaggio pu\u00f2 consistere in una posizione danneggiata, nella superiorit\u00e0 materiale o anche nello scacco matto. La minaccia pu\u00f2 essere diretta o indiretta (\"minaccia di minacciare\"), e l'azione minacciata pu\u00f2 consistere di una mossa sola o di una combinazione.\nMossa.\nIl movimento alternato dei pezzi bianchi e neri si chiama indifferentemente mossa, \"tratto\", \"colpo\". Chi muove per primo si dice che ha il tratto. Per \"mossa debole\", s'intende quella che viene fatta in alternativa ad altre e che non \u00e8 tra le migliori, sebbene non sia un vero errore. \"Mossa errata o cattiva\" \u00e8 quella che causa uno svantaggio reale. \"Mossa falsa\" \u00e8 giocare un pezzo dove non pu\u00f2 legalmente andare per esempio: muovere il cavallo come la torre, o l'alfiere come il cavallo ecc. \"Mossa giusta\" \u00e8 la migliore che si pu\u00f2 fare in una determinata posizione.\nMossa sigillata.\nMossa segnata sul proprio formulario, senza comunicarla all'avversario, dal giocatore che ha il tratto al momento dell'aggiornamento. I formulari vengono poi conservati fino alla ripresa della partita in una busta sigillata, da cui il nome.\nP.\nPatta.\nUna partita \u00e8 dichiarata patta, ovvero terminata con un risultato di parit\u00e0, allorch\u00e9 nessuna delle forze in campo \u00e8 in grado di dare il matto e quindi di vincere.\nPedone isolato.\nQualsiasi pedone che nel corso della partita rimane senza pedoni sulle due colonne adiacenti, senza potere cos\u00ec essere sostenuto.\nPedone passato.\nUn pedone che non pu\u00f2 essere contrastato nella marcia in avanti da un pedone avversario sia sulla stessa colonna, sia a destra o a sinistra di essa. In senso pi\u00f9 lato un pedone che non ha pi\u00f9 un pedone del colore contrario di fronte a s\u00e9.\nPedone raddoppiato o doppiato.\nQuando un pedone, a seguito di una presa, passa nella fila vicina dove si trova un altro pedone dello stesso colore, quello pi\u00f9 avanzato viene detto pedone raddoppiato o doppiato.\nPezzi leggeri.\nCon pezzi leggeri ci si riferisce agli alfieri e ai cavalli.\nPezzi pesanti.\nCon pezzi pesanti ci si riferisce alla donna e alle torri.\nPlachutta.\nEvento che prende il nome dal compositore Joseph Plachutta (che era solito comporre problemi che sfruttavano questo tema), indica una situazione molto rara, nella quale due pezzi che si muovono in modo simile (alfiere e regina, torre e regina o due torri), si ostacolano l'un l'altro dopo la cattura di un pezzo. Ne si ha un celebre esempio nella partita tra Tarrasch e \"gli Alleati\" del 1914, dove, dopo un brillante sacrificio d'alfiere, il maestro tedesco induce gli avversari in questa specifica problematica.\nPosizione.\n\u00c8 la situazione dei pezzi in un dato momento della partita. Se essa \u00e8 favorevole, cio\u00e8 se i pezzi sono collocati in modo preciso secondo le norme del gioco, avremo una \"buona posizione\" o un \"vantaggio posizionale\", in caso contrario si avr\u00e0 una \"cattiva posizione\" o una \"posizione svantaggiosa\"\nPresa o cattura.\nOgni pezzo pu\u00f2 catturare un altro che si trova sulla sua strada e che gli impedisce di proseguire. Per fare ci\u00f2 si mette al suo posto (dato che in ogni casa non pu\u00f2 stare pi\u00f9 di una figura), mentre il pezzo avversario viene tolto dalla scacchiera. Tutti i pezzi possono essere presi, a eccezione del re. I pezzi prendono tutti nello stesso modo col quale camminano, a eccezione dei pedoni che \"prendono\" la linea obliqua, mentre camminano in linea retta. La presa o la cattura non \u00e8 mai obbligatoria, tranne nel caso in cui non sia possibile effettuare altre mosse legali.\nPromozione.\n\u00c8 la trasformazione istantanea di un pedone in un pezzo qualsiasi a scelta, escluso il re, quando giunge in una casa dell'ottava traversa, se bianco, o nella prima traversa, se nero.\nQ.\nQualit\u00e0.\nIl maggior valore di un pezzo rispetto ad un altro. Si guadagna la qualit\u00e0 cambiando un alfiere o un cavallo propri contro una torre nemica; si perde la qualit\u00e0 nel caso opposto.\nQuickplay finish.\nIl \"quickplay finish\" (o \"finale rapido\") \u00e8 una regola dei tornei di scacchi a cadenza classica o rapid in cui si gioca senza incremento. Uno dei due giocatori con meno di due minuti sull'orologio pu\u00f2 richiedere la patta all'arbitro, se ritiene che l'avversario non pu\u00f2 o non stia facendo nulla per vincere la partita. Tornei con il QPF si vedono sempre pi\u00f9 raramente grazie all'introduzione dell'orologio elettronico e dell'incremento.\nR.\nRepertorio.\nUn repertorio costituisce il numero di aperture e varianti di apertura contenuti nel bagaglio tecnico di un determinato giocatore.\nS.\nSacrificio.\nOfferta di un pedone, di un pezzo o di una qualit\u00e0 all'avversario senza compenso immediato o con un compenso minore, fatto allo scopo di guadagnare un vantaggio tattico o strategico.\nScacco.\nLo scacco avviene quando muovendo un pezzo si esercita una minaccia diretta sul re avversario. Quando si subisce uno scacco \u00e8 necessario fare una delle seguenti tre cose: spostare il re su una casa non minacciata da pezzi avversari, catturare il pezzo minacciante o interporre un pezzo tra il pezzo minacciante e il proprio re. Se nessuna di queste tre cose \u00e8 possibile si ha lo scacco matto e la partita \u00e8 persa. Quando il re \u00e8 attaccato direttamente dal pezzo che si \u00e8 mosso si ha uno \"scacco semplice\", invece se il pezzo mosso non attacca il re, ma ne scopre un altro che lo attacca, si ha uno di \"scacco di scoperta\". Infine se il pezzo mosso attacca il re e contemporaneamente ne scopre un altro che lo attacca a sua volta, si ha lo \"scacco doppio\".\nSecondo.\nSi chiama \"secondo\" un giocatore che ne assiste un altro nella preparazione di un torneo o di un match. Solitamente \u00e8 prassi degli scacchi di alto livello avere una squadra di secondi che collabora con un Grande Maestro di \u00e9lite. Uno dei suoi compiti principali \u00e8 di trovare novit\u00e0 in apertura e/o stabilire un repertorio di aperture adatto per la competizione alla quale si intende partecipare.\nSemilampo.\n\"Semilampo\" \u00e8 un termine utilizzato in Italia e in Francia per alcuni tornei e per la pratica di circolo. Sebbene dovrebbe corrispondere alla cadenza \"rapid\", con esso si fa riferimento soprattutto alle partite con tempo a disposizione di 15 minuti per ciascun giocatore.\nSemimossa.\nUna semimossa \u00e8 una mossa effettuata dal Bianco o dal Nero. Ad esempio, la sequenza codice_5 \u00e8 formata da cinque semimosse.\nSottotratto.\nIl giocatore che muove per primo, cio\u00e8 il Bianco, ha il tratto; dell'altro si dice che gioca sottotratto o \"sottomano\".\nSovraccarico.\nNell'affidare ad un pezzo, o pedone il compito di difendere un determinato obiettivo o punto, bisogna attentamente verificare in quale misura tale pezzo pu\u00f2 effettivamente assolvere tale funzione. Se il pezzo, o pedone, \u00e8 costretto nello stesso tempo a sostenere vari incarichi, allora si pu\u00f2 verificare un sovraccarico.\nSpingere.\nLe mosse che prevedono l'avanzamento dei pedoni\nStallo.\nSituazione in cui un giocatore non ha a disposizione mosse legali effettuabili pur non trovandosi sotto scacco. Lo stallo determina la fine immediata della partita col risultato di patta.\nSviluppo.\nTermine che definisce uno degli aspetti strategicamente e tatticamente pi\u00f9 importanti degli scacchi, nonch\u00e9 uno dei principali obiettivi dell'apertura. Indica il grado di mobilit\u00e0, attivit\u00e0 e interdipendenza raggiunto dai pezzi in una certa fase del gioco.\nT.\nTempo.\nIn genere \u00e8 sinonimo di tratto, cio\u00e8 il turno di mossa da effettuare. Si \"perde un tempo\" effettuando una mossa inutile.\nTorri raddoppiate.\nQuando le due torri dello stesso colore sono sulla medesima colonna o sulla medesima traversa senza che tra loro ci siano altri pezzi, si dice che sono \"raddoppiate\".\nTrasposizione.\nUna trasposizione \u00e8 una sequenza di mosse il cui risultato \u00e8 una posizione che pu\u00f2 essere raggiunta anche attraverso un diverso (e pi\u00f9 comune) ordine di mosse. Le trasposizioni sono frequenti in apertura, quando un giocatore pu\u00f2 tentare di variare l'ordine usuale di mosse per evitare varianti a lui sgradite.\nTratto.\nFacolt\u00e0 del Bianco di muovere per primo; pi\u00f9 generalmente, il giocatore che deve muovere si dice \"avere il tratto\".\nTraversa.\nUna linea orizzontale di case della scacchiera. Viene denominata o secondo la notazione algebrica oppure relativamente all'avanzare dei due colori in gioco; cos\u00ec con ottava traversa si intende quella di promozione dei pedoni, per settima la precedente e cos\u00ec via.\nV.\nVantaggio.\nQuando un giocatore ha una superiorit\u00e0 tattica o di pezzi durante il gioco, durante lo svolgimento di esso il vantaggio pu\u00f2 essere ribaltato.\nZ.\nZeitnot.\nTermine derivato dal tedesco che indica la scarsit\u00e0 di tempo a disposizione di uno o entrambi i giocatori per effettuare le proprie mosse.\nZugzwang.\nTermine derivato dal tedesco che indica una situazione nella quale il giocatore che ha il tratto ha solo mosse che peggiorano la sua posizione.\nZwischenzug.\nTermine derivato dal tedesco che indica una mossa intermedia che viene fatta nel mezzo di una combinazione e che migliora la posizione di chi la fa."}
{"id": "2259268", "revid": "767487", "url": "https://it.wikipedia.org/wiki?curid=2259268", "title": "Guiuan", "text": "Guiuan \u00e8 una municipalit\u00e0 di Terza classe delle Filippine, situata nella Provincia di Eastern Samar, nella Regione del Visayas Orientale.\nGuiuan \u00e8 formata da 60 baranggay:"}
{"id": "2259269", "revid": "834", "url": "https://it.wikipedia.org/wiki?curid=2259269", "title": "Vaishnava", "text": ""}
{"id": "2259270", "revid": "767487", "url": "https://it.wikipedia.org/wiki?curid=2259270", "title": "I soliti ignoti vent'anni dopo", "text": "I soliti ignoti vent'anni dopo \u00e8 un film del 1985 diretto da Amanzio Todini. \u00c8 il sequel de \"I soliti ignoti\" (1958) e \"Audace colpo dei soliti ignoti\" (1959).\nTrama.\nDopo vent'anni, Tiberio esce dal carcere trovando una Roma profondamente cambiata. Torna a casa da sua moglie Teresa, per prendersi le macchine fotografiche, gli obiettivi, i filtri; trova, invece, l'armadietto occupato dalle pitture e dalle vernici del nuovo uomo della donna. Quest'uomo rude, che lavora saltuariamente come imbianchino, gli rivela che Teresa si \u00e8 venduta tutto per poter pagare gli avvocati, e frantuma il simulacro di fotocamera realizzato in carcere con le molliche di pane da Tiberio, per poi cacciarlo brutalmente dall'abitazione. Tiberio si adatta a dormire all'interno di un'auto abbandonata nello sfasciacarrozze davanti a casa.\nNel frattempo, da Milano, \u00e8 tornato il figlio Brunino, che subito interrompe un tentativo di furto del padre. Ormai rassegnato a riprendere l'antica attivit\u00e0, Tiberio va a trovare il suo vecchio amico Ferribotte, addetto ad una pompa di benzina e quasi chiuso in casa dalla sorella Carmelina ormai emancipata, per chiedergli dove pu\u00f2 trovare Peppe er Pantera.\nL\u00ec conosce anche Augusto Cruciani, figlio di quel Dante Cruciani che vent'anni prima aveva istruito Tiberio e la sua banda sui metodi per scassinare una cassaforte, oggi complice di Ferribotte nel commercio di medicinali sottratti all'ospedale. A casa di Peppe per cercare un posto nel colpo che stava organizzando, Tiberio viene respinto per via della necessit\u00e0 di Peppe di arruolare una donna di mezza et\u00e0 per il colpo. Con un disperato tentativo di farsi comunque arruolare, Tiberio si presenta vestito da donna all'appuntamento che Peppe aveva con un'altra signora. Scoperto il travestimento, Peppe esplode in una fragorosa risata che, a causa dell'et\u00e0 ormai avanzata, gli causa un leggero attacco di cuore ed il successivo ricovero in ospedale sotto le cure proprio di Augusto Cruciani. Tiberio decide quindi di prendere il posto di Peppe nell'organizzare e gestire tutta l'operazione, cercando di riabilitarsi con l'amico.\nAugusto Cruciani contribuisce all'operazione fornendo la casa di Tivoli, la macchina e la donna, Marisa. Tiberio recluta anche suo figlio Brunino, il neonato di Marisa e la portinaia del suo vecchio palazzo, ai quali si aggiunge anche Ferribotte. Il gruppo si mette in marcia verso Trieste dove hanno appuntamento con alcune persone per farsi consegnare il denaro da portare oltreconfine. Dopo varie difficolt\u00e0, il gruppo giunge a Trieste e grazie all'astuzia di Brunino passa la frontiera. Una volta consegnati i soldi, al gruppo viene detto di aspettare il pomeriggio per riprendere la strada.\nDurante il viaggio di ritorno Tiberio si rende conto che il sedile del pulmino \u00e8 stato cambiato e dopo aver lasciato Brunino alla stazione dei pullman per Milano, scopre assieme a Ferribotte che dietro al sedile in realt\u00e0 \u00e8 nascosta della cocaina. Vengono colti sul fatto dal mandante dell'operazione che lascia loro i soldi pattuiti e se ne va con il pulmino carico di droga. Mentre Tiberio, Ferribotte e l'anziana rientrano a Roma in treno, il pulmino carico di droga viene fermato dai carabinieri: il malvivente cerca di fuggire ma viene colpito dai proiettili sparati dai militari, mentre il capo riesce ad allontanarsi a bordo di un'altra auto, rinunciando cos\u00ec al carico. Sul treno, nel frattempo, il viaggio di Tiberio si trasforma ben presto in un viaggio nei ricordi, rimpiangendo assieme a Ferribotte i tempi andati. Maturano infine la volont\u00e0 di lasciare Roma, ormai troppo cambiata per loro, e di ritirarsi in un paesino fuori porta dove trascorrere serenamente il resto della loro vita. Durante la festa di compleanno di Peppe, mentre tutti festeggiano non solo il compleanno ma anche la riuscita dell'operazione, uno dei trafficanti spara a Peppe, uccidendolo."}
{"id": "2259272", "revid": "47767", "url": "https://it.wikipedia.org/wiki?curid=2259272", "title": "Hernani", "text": ""}
{"id": "2259274", "revid": "1318658", "url": "https://it.wikipedia.org/wiki?curid=2259274", "title": "Ljubomir Ljubojevi\u0107", "text": "Ottenne il titolo di Maestro Internazionale nel 1970 e di Grande maestro nel 1971 all'et\u00e0 di 21 anni. Nel trentennio 1970-90 \u00e8 stato il pi\u00f9 forte giocatore jugoslavo, l'unico in quel periodo a competere per il titolo mondiale. Partecip\u00f2 poche volte al campionato jugoslavo, ma lo vinse due volte, nel 1977 (\"ex aequo\" con Maranguni\u0107) e nel 1982.\n\u00c8 stato tra i primi venti giocatori al mondo nella classifica mondiale FIDE dal maggio del 1974 al gennaio del 1988. Nel 1983 \u00e8 stato terzo al mondo dietro ad Anatolij Karpov e Garri Kasparov.\nHa giocato per la Jugoslavia in 12 Olimpiadi dal 1972 al 2002, nove volte in 1\u00aa scacchiera, col risultato complessivo del 63,5 % (+ 66 = 75 \u2013 22). Vinse una medaglia d'oro in 3\u00aa scacchiera alle olimpiadi di Skopje 1972 e tre di bronzo, una individuale e due di squadra."}
{"id": "2259277", "revid": "729019", "url": "https://it.wikipedia.org/wiki?curid=2259277", "title": "1\u00ba Reggimento trasmissioni", "text": "Il 1\u00ba Reggimento Trasmissioni \u00e8 un reparto dell'Esercito Italiano con sede a Milano.\nStoria.\nIl 1\u00ba Reggimento Trasmissioni \u00e8 tra gli eredi naturali della Brigata Specialisti del 3\u00ba Reggimento Genio Telegrafisti formatosi per Regio Decreto il 15 ottobre 1895 e del 1\u00ba Reggimento Genio Radiotelegrafisti, alle cui tradizioni, onuste di gloria, il reparto \u00e8 fieramente legato.\nAlla Brigata Specialisti era stato affidato lo studio della nuova tecnica della radio (esperimento di Marconi del 1895) nonch\u00e9 la realizzazione e la sperimentazione dei prototipi di stazioni radio-telegrafiche militari che, per la prima volta, fanno la loro apparizione alle grandi manovre del 1906.\nTale relazione storica e ideale \u00e8 indicata nello stemma araldico del Reggimento ove compare la torre romana da segnalazione, simbolo che viene concesso a quei reparti delle trasmissioni che hanno rappresentato riferimento altamente significativo nell'evoluzione dei mezzi militari di comunicazione.\nSempre inserita nell'ambito del Reggimento la nuova specialit\u00e0 partecipa alla guerra italo-turca e al primo conflitto mondiale, ove costituisce il III Battaglione del Reggimento.\nDopo la conclusione degli eventi bellici, il 3\u00ba Reggimento Genio viene soppresso (21 novembre 1919) mentre il III Battaglione telegrafisti si trasforma e diviene Reggimento Radiotelegrafisti.\nIl 15 novembre 1926 ha origine in Vercelli, presso le Caserme \"Conte di Torino\" e \"Bava\", il 1\u00ba Reggimento Radiotelegrafisti che, in virt\u00f9 di successive varianti organiche, viene sciolto il 28 ottobre 1932, trasferendo ad altri Reggimenti del Genio uomini e materiali; il personale preposto alla branca \"comunicazioni radio-elettriche\" costituisce la specialit\u00e0 denominata Genio \"Collegamenti\" concorrendo alla costituzione dei Battaglioni Genio Collegamenti di Corpo d'armata.\nCon questa denominazione circa 200 unit\u00e0 a livello Compagnia, per un totale di 40.000 uomini, partecipano al secondo conflitto mondiale, utilizzando mezzi radio, a filo, ottici e animali in ogni scacchiere operativo, fornendo un indimenticabile contributo di tecnica e di sangue, dalle impervie montagne greco-albanesi alle assolate lande africane, dalle steppe russe al martoriato territorio italiano nella guerra di liberazione.\nNel riordino delle unit\u00e0 del risorto Esercito Nazionale (1\u00ba dicembre 1948) ha origine in Milano il Battaglione Collegamenti III C.M.T. per effetto dell'ampliamento di una preesistente Compagnia Collegamenti.\nNel 1953, a seguito della enucleazione della branca \"Collegamenti\" dall'Arma del Genio, il reparto assume la denominazione di \"III Battaglione trasmissioni\".\nNel riassetto ordinativo che riduce il numero di Comandi Territoriali Militari (attribuendo a essi l'attuale fisionomia di Regione Militare) e d\u00e0 origine al 3\u00ba e 5\u00ba Corpo d'Armata, il Battaglione muta dipendenza organico-funzionale e assume la denominazione di \"III Battaglione di Corpo d'armata\".\nCon la ristrutturazione del 1975 l'Unit\u00e0 \u00e8 resa depositaria delle tradizioni del 1\u00ba Reggimento radiotelegrafisti e assume il nome di 3\u00ba Battaglione trasmissioni \"Spluga\" a cui viene assegnato, in data 23 maggio 1976, la Bandiera di guerra.\nCon decreto del Presidente della Repubblica del 18 ottobre 1976 \u00e8 concesso lo stemma araldico con il motto \u00ab\u00bb.\nNel periodo dal 9 al 12 giugno 1988, a riconoscimento dell'opera svolta durante l'alluvione in Valtellina, al battaglione \u00e8 stata concessa la cittadinanza onoraria da parte dei Comuni di San Giacomo Filippo, Campodolcino, Madesimo, Chiavenna e il gemellaggio con la Comunit\u00e0 Montana della Valchiavenna, nel cui territorio si trova il Passo dello Spluga.\nNel riordino attuato nell'ambito delle Unit\u00e0 delle Trasmissioni del 3\u00a0\u00b0 C.A., il Reparto ha incorporato nel 1991 personale, materiali e mezzi del disciolto 231\u00ba Battaglione trasmissioni \"Sempione\", della Compagnia trasmissioni \"Goito\", della Compagnia trasmissioni \"Brescia\" e del Battaglione logistico \"Goito\".\nIl 15 ottobre 1995, l'unit\u00e0 ha assunto la configurazione reggimentale con la denominazione di 1\u00ba Reggimento trasmissioni.\nNel periodo 10 aprile - 10 agosto 1997 il Reggimento ha partecipato all\"'operazione Alba\" in territorio Albanese. Dal marzo del 1999 il 1\u00ba Reggimento Trasmissioni \u00e8 stato impiegato nelle operazioni: \"Joint Force\" in Bosnia, \"Joint Guardian\" in Kosovo, e l'Operazione Allied Harbour in Albania senza soluzione di continuit\u00e0 sino al giugno 2001, fornendo personale, mezzi e materiali sino a livello Battaglione.\nNel 1998, al Reggimento viene conferita la cittadinanza onoraria della citt\u00e0 di Milano.\nIl 27 agosto 2001 \u00e8 stato costituito il 2\u00ba Battaglione \"Sempione\".\nIl 31 ottobre 2001, il 1\u00ba Reggimento Trasmissioni cessa dalla dipendenza del Comando C4-IEW in Anzio, passando, dal 1\u00ba novembre 2001, alle dipendenze della Brigata Trasmissioni del Corpo d'Armata di Reazione Rapida di Solbiate Olona. Quest'ultima nell'anno 2007 ha cambiato denominazione in Brigata di Supporto al NATO Rapid Deployable Corps (NRDC-ITA).\nNel periodo novembre 2003 - ottobre 2005, \u00e8 stato impegnato quale TFC4 di sostegno al BATTLE GROUP Italiano schierato in Bosnia.\nNel 2004 partecipa alla costituzione e approntamento della NATO RESPONCE FORCE 3.\nNel periodo giugno 2005 - luglio 2006 prende parte alle operazioni in Afghanistan come HSG del Comando ISAF VIII, come TFC4 di KMNB su base Brigata alpina \"Taurinense\", TFC4 dei contingenti ITALFOR XI e XII schierati a Kabul.\nNel 2007 partecipa alla costituzione e approntamento della NATO RESPONCE FORCE 9.\nSempre nel 2007, il 1\u00ba Reggimento Trasmissioni ha impiegato una modesta Unit\u00e0 in Afghanistan a Herat.\nInoltre nel periodo novembre 2007 - agosto 2008, si sono alternate rispettivamente la 4\u00aa e la 5\u00aa Compagnia (TFC4) per il Regional Command Capital (RC-C) a Kabul in Afghanistan.\nStemma.\n\"Scudo:\" inquartato. Il primo di Roma (d'argento alla lupa capitolina d'oro); il secondo al monte di tre cime al naturale su campagna di verde attraversata da un fiume di azzurro; il terzo di Libia (d'azzurro alla palma fruttata d'oro su campagna di verde); il quarto di Milano (d'argento alla croce di rosso). In cuore, uno scudetto d'argento, alla torre antica da vedetta con segnalazione romana, di rosso.\n\"Corona turrita.\"\n\"Ornamenti:\" lista bifida d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto : .\n\"Sintesi della blasonatura\"\n\"1\u00ba quarto:\" la lupa capitolina simboleggia il legame territoriale del Reggimento con Roma, citt\u00e0 nella quale \u00e8 stata formata la prima unit\u00e0 che, trasformandosi, ha dato poi vita al 1\u00ba Reggimento Radio;\n\"2\u00ba quarto:\" \u00e8 dedicati ai legami storici dell'unit\u00e0 con il Veneto (ove sono state impiegate unit\u00e0 R.T. nella guerra 1915-18);\n\"3\u00ba quarto:\" la palma della Tripolitana ricorda i legami storici dell'unit\u00e0 con la Libia (ove sono state impiegate unit\u00e0 R.T. nella guerra italo-turca);\n\"4\u00ba quarto:\" l'arme di Milano ricorda la citt\u00e0 ove nel secondo dopoguerra il Btg. Collegamenti si \u00e8 formato prendendovi anche sede.\nLo scudetto al centro dello stemma \u00e8 simbolo del legame storico tradizionale delle odierne unit\u00e0 dell'Arma delle trasmissioni con l'antico sistema di segnalazioni e trasmissioni notizie in uso presso i romani.\nOnorificenze.\n\"Alla bandiera\""}
{"id": "2259280", "revid": "392652", "url": "https://it.wikipedia.org/wiki?curid=2259280", "title": "La battaglia di Benevento", "text": "La battaglia di Benevento \u00e8 un romanzo storico di Francesco Domenico Guerrazzi edito per la prima volta nel 1827.\nTrama.\nNarra della spedizione di Carlo d'Angi\u00f2 contro Manfredi di Svevia e al suo interno si elogia il patriottismo."}
{"id": "2259283", "revid": "838137", "url": "https://it.wikipedia.org/wiki?curid=2259283", "title": "Melchior Khlesl", "text": "Biografia.\nIndicato talvolta anche con le varianti di \"Klesl\" o \"Cleslius\", Melchior Khlesl era figlio di Melchior Khlesl, panettiere, e di sua moglie Margaretha. Venne educato nella confessione protestante, ma si convert\u00ec con tutta la famiglia al cattolicesimo per influenza del gesuita Georg Scherer nel 1573. Frequent\u00f2 l'Universit\u00e0 di Vienna (1570-1574), passando quindi al Collegio dei Gesuiti di Vienna nel 1573 dove studi\u00f2 filosofia e teologia. Successivamente pass\u00f2 all'Universit\u00e0 di Ingolstadt, dove ottenne il dottorato in filosofia (29 maggio 1579) e quello di teologia (6 giugno 1579). Il 30 agosto 1579 divenne sacerdote con la prerogativa gi\u00e0 acquisita di canonico della Cattedrale di Breslavia, ricevendo poco dopo l'incarico di prevosto del Duomo di Santo Stefano di Vienna.\nKhlesl divenne noto per le proprie abilit\u00e0, grazie anche all'influenza che godeva negli ambienti ecclesiastici austriaci. Egli divenne quindi vicario generale della diocesi di Passavia. Successivamente, divenne cancelliere dell'imperatore Mattia I al quale consigli\u00f2 un atteggiamento conciliatore con i protestanti, rimanendo comunque uno dei principali capisaldi della controriforma in Austria.\nNel 1588 divenne amministratore apostolico di Wiener Neustadt e nel 1598 divenne anche vescovo di Vienna, assurgendo alla dignit\u00e0 di cardinale nel 1616 (pur essendo stato nominato \"in pectore\" gi\u00e0 dal 1615). La sua sempre crescente influenza anche alla corte romana e la presenza dei due pi\u00f9 importanti vescovati austriaci nelle sue mani, spinsero molti a giudicare il suo operato come non completamente trasparente agli occhi del governo imperiale e gli arciduchi Ferdinando e Massimiliano, di comune accordo con il vescovo di Bressanone, lo fecero arrestare il 20 giugno 1618, pur non revocando mai formalmente i suoi titoli episcopali. Dopo aver trascorso del tempo al castello di Ambras (in Tirolo) ed al castello di Innsbruck, nel 1619 si trasfer\u00ec all'abbazia di St. Georgenberg-Fiecht, sotto la protezione del nunzio apostolico in Austria, Fabrizio Verospi. Il 21 ottobre 1622 Khlesl venne trasferito a Roma a Castel Sant'Angelo e solo quando la sua innocenza venne chiarita definitivamente pot\u00e9 ricevere l'attesa porpora con il titolo cardinalizio di San Silvestro in Capite. Nel 1627 pot\u00e9 anche riprendere il proprio incarico a Vienna e a Wiener Neustadt, su pressione del pontefice al governo austriaco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2259284", "revid": "767487", "url": "https://it.wikipedia.org/wiki?curid=2259284", "title": "Erik Pears", "text": "Carriera professionistica.\nDenver Broncos.\nPears non venne selezionato al Draft NFL. Firm\u00f2 come rookie free agent con la squadra di pratica dei Broncos. In quell'anno venne assegnato alla NFL Europe con i Cologne Centurions.\nFirm\u00f2 un contratto biennale del valore di 545.000 dollari, debutt\u00f2 nella NFL il 10 settembre 2006 contro i St. Louis Rams con lo Special Team. Gioc\u00f2 16 partite di cui 10 da titolare.\nNella stagione 2007 aiut\u00f2 la linea offensiva dei Broncos a classificarsi 5 in tutta la NFL nelle yard di media per corsa (4,6) e 9 nelle yard totali su corsa per partita (122,3).\nFirm\u00f2 un contratto annuale del valore di 445.000 dollari, il 22 ottobre 2008 venne inserito nella lista infortunati non inerenti al football per un'operazione di appendicite. In quella stagione non gioc\u00f2 una partita.\nOakland Raiders.\nIl 4 marzo 2009 firm\u00f2 un triennale del valore di 4,5 milioni di dollari di cui 345.000 di bonus alla firma con i Raiders. Gioc\u00f2 12 partite di cui 4 da titolare.\nIl 9 settembre 2010 venne svincolato per far posto in squadra al nuovo acquisto Jay Alford. Il 15 settembre venne reinserito nella squadra dei Raiders. Il 19 dello stesso mese venne definitivamente tagliato.\nJacksonville Jaguars.\nIl 26 ottobre 2010 firm\u00f2 con i Jaguars ma il 9 novembre venne svincolato.\nBuffalo Bills.\nIl 14 dicembre 2010 firm\u00f2 con i Bills, finendo la stagione con 2 partite giocate di cui una da titolare.\nNella stagione 2011 gioc\u00f2 tutte le partite da titolare aiutando la linea offensiva a classificarsi 5 in tutta la NFL nelle yard di media per corsa (4,9).\nNella stagione 2012 gioc\u00f2 7 partite tutte da titolare.\nSan Francisco 49ers.\nIl 17 marzo 2015 Pears firm\u00f2 un contratto biennale da 4,7 milioni di dollari con i 49ers."}
{"id": "2259285", "revid": "74173", "url": "https://it.wikipedia.org/wiki?curid=2259285", "title": "Al\u00fe\u00fd\u00f0uflokkurinn", "text": ""}
{"id": "2259291", "revid": "1605525", "url": "https://it.wikipedia.org/wiki?curid=2259291", "title": "L'antimonio", "text": "L'antimonio \u00e8 un racconto di Leonardo Sciascia inserito nella raccolta \"Gli zii di Sicilia\".\n\u00c8 ambientato negli anni trenta del XX secolo in Sicilia e in Spagna, durante la Guerra civile spagnola, nella regione dell'Antimonio.\nStoria editoriale.\nIl racconto \u00e8 inizialmente concepito da Sciascia come romanzo, il cui primo capitolo appare gi\u00e0 sulla rivista \u00abTempo presente\u00bb (anno III, n\u00b0 9/10, settembre-ottobre 1958, p. 744). Una seconda parte viene pubblicata alcuni mesi dopo, agli inizi del 1959, su \u00abLa fiera letteraria\u00bb (anno XIV, n\u00b0 6, 8 febbraio 1959, p. 5). La pubblicazione \u00e8 corredata da un \"post scriptum\" dove l'autore manifesta per\u00f2 l'intenzione di abbandonare la stesura del romanzo: Appena un mese dopo la pubblicazione su \u00abTempo presente\u00bb Sciascia scriveva a Calvino, all'epoca redattore per Einaudi: La decisione definitiva \u00e8 probabilmente maturata a causa di un dubbio che Calvino, gli esprime nella lettera di risposta, nella quale lamenta l'impossibilit\u00e0 di rappresentare realisticamente fatti storici contemporanei cui lo scrittore non avesse prestato esperienza diretta, testimoniale, da qui il \"mea culpa\" di Sciascia per l'uso della prima persona nel \"post scriptum\". Il materiale fu poi rielaborato per essere licenziato nel 1960, sotto forma di racconto, nella seconda edizione de \"Gli zii di Sicilia\", per i tipi di Einaudi, all'interno della collana \"I Coralli\" (n\u00b0 106).\nTrama.\nNarra la storia di un minatore siciliano, che scampato a un'esplosione di gas grisou (detto dai minatori di zolfo siciliani \"antimonio\"), in preda alla miseria si arruola volontario per partecipare alla guerra civile spagnola. L\u00ec, combattendo a fianco delle truppe franchiste, conoscer\u00e0 lo spietato volto del fascismo, al di l\u00e0 della tanta retorica e delle promesse non mantenute.\nAdattamento cinematografico.\nIl racconto ha ispirato il film Una vita venduta del 1976, di Aldo Florio, con Enrico Maria Salerno."}
{"id": "2259293", "revid": "327653", "url": "https://it.wikipedia.org/wiki?curid=2259293", "title": "San Cono il Taumaturgo", "text": ""}
{"id": "2259296", "revid": "123322410", "url": "https://it.wikipedia.org/wiki?curid=2259296", "title": "Sovrani cinesi", "text": "Questa voce contiene un ampio elenco di re e imperatori importanti legati al corso della storia cinese.\nPremessa.\nPrima di consultare le tabelle che seguono, \u00e8 necessario effettuare alcune precisazioni.\nScientificit\u00e0 della cronologia.\nLa tradizione cinese (in particolar modo alcuni dei suoi testi scritti pi\u00f9 antichi, i cosiddetti Classici) racconta dell'esistenza di sovrani e dinastie imperiali che avrebbero preceduto la nascita dell'impero cinese nel III secolo a.C. I Classici menzionano i sovrani delle dinastie Xia, Shang e Zhou, oltre ad altre figure mitiche considerate fondatrici della civilt\u00e0 cinese (come i tre sovrani e i cinque imperatori).\nAl 2015, la comunit\u00e0 scientifica internazionale assume come data pi\u00f9 antica \"certa\" della storia cinese l'841 a.C. Tutti i tentativi di ricostruire una cronologia \"a ritroso\" a partire dal IX secolo a.C. sono ancora oggetto di ampio dibattito scientifico.\nLe controversie sono particolarmente accese riguardo ad alcuni dei risultati riportati nelle tabelle sottostanti, tratti da una relazione presentanta nell'anno 2000 nell'ambito del progetto di cronologia \"Xia Shang Zhou\", un progetto di ricerca fortemente voluto, promosso e finanziato dal governo cinese.\nLe date riportate nelle tabelle relative antecedenti la dinastia Zhou son pertanto da ritenersi puramente indicative.\nBreve storia della civilt\u00e0 cinese.\nLa storia della civilt\u00e0 cinese dal I millennio a.C. fino ai giorni nostri \u00e8 molto complessa: nel corso dei secoli si sono succeduti moltissimi regni, imperatori, invasioni di etnie \"barbare\" e rivolte. Vi sono periodi di riunificazione e di frammentazione (come quello dei Tre regni), di grande espansione territoriale (dinastia Tang), di contrazione sotto le spinte dei regni \"barbari\" confinanti, e di invasioni straniere concluse con l'insediamento di etnie barbare sul trono imperiale. Vi sono persino periodi durante i quali due dinastie affermano contemporaneamente la propria pretesa al legittimo dominio su tutta la Cina (epoca Song).\nVa ricordato che i termini \"re\" e \"imperatore\" hanno valenze diverse nel contesto della civilt\u00e0 cinese, e che si parla di \"impero cinese\" soltanto a partire dal 221 a.C..\nI re.\nCon il termine \"re\" si traduce abitualmente in italiano il cinese wang (), termine che solitamente designava il sovrano a capo di un regno. Questo titolo era riservato al re, e non poteva essere usato dai nobili. Sono \"re\" i sovrani della dinastia Xia, della dinastia Shang e della dinastia Zhou. La tradizionale storiografia cinese ha tramandato per secoli l'immagine di queste dinastie \"antenate\" come se fossero antesignane e capostipiti dell'impero cinese, che nella loro epoca estesero la loro influenza su tutto quello che era allora il mondo cinese conosciuto. Con il passare dei decenni, questa tesi ha lasciato sempre pi\u00f9 il campo agli strumenti della storiografia moderna, che hanno portato all'affermarsi di una nuova verit\u00e0 scientifica. Le nuove scoperte archeologiche e l'esame critico delle fonti documentarie testimoniano l'esistenza di altri insediamenti, non direttamente riconducibili a un potere centrale cos\u00ec come esso era stato dipinto dalla storiografia cinese tradizionale. Sebbene siano indubbiamente esistiti dei centri di potere riconducibili alle casate Zhou e Shang, si preferisce oggi parlare dei Re Zhou e dei Re Shang come dei sovrani locali, la cui corte ebbe un'influenza ben pi\u00f9 limitata rispetto a quella accordata dalle prime fonti cinesi.\nCon ogni probabilit\u00e0, il modello pi\u00f9 credibile per l'origine della civilt\u00e0 cinese \u00e8 un modello multicentrico, di contrasto all'interpretazione tradizionale (affermatasi per ragioni culturali e politiche nel corso degli scorsi due millenni) che ha sempre preferito l'immagine di un potere centrale che dalla corte del re estendeva la sua influenza civilizzatrice su tutto il mondo conosciuto.\nLa prima data certa della storia cinese \u00e8 l'841 a.C.\nIl IX secolo a.C. segna l'inizio del declino della dinastia Zhou, e l'affermazione del primato di casate nobiliari locali, sempre pi\u00f9 forti e indipendenti nei confronti della corte del Re Zhou. Il rafforzamento dell'influenza dei poteri feudali e dei nobili vassalli nei confronti del potere reale \u00e8 ben rappresentato da uno dei primissimi eventi storicamente documentati della storia cinese: nell'anno 841 a.C. Zh\u014du L\u00ecw\u00e1ng (10\u00ba Re della Dinastia Zhou occidentale) viene esautorato da un colpo di stato e sostituito da una diarchia guidata dai duchi di Zhou e di Zhao, i quali ressero il potere fino al 828 a.C., durante quello che divenne noto come l'interregno Gonghe (traducibile come \"forma di reggenza repubblicana\"). Questo episodio \u00e8 interpretato come un segno tangibile della decadenza della Dinastia Zhou occidentale.\nNobili e signori locali divennero sempre pi\u00f9 indipendenti, prestando un omaggio che divenne solo simbolico nei confronti della corte del Re Zhou, che ormai non aveva pi\u00f9 il controllo su quel che avveniva all'interno dei domini delle grandi casate. Fu cos\u00ec che con il passare dei secoli molti capi delle casate nobili presero a fregiarsi del titolo di \"re\" (), epiteto fino ad allora riservato al solo sovrano Zhou. Questi nuovi principi e signori indipendenti trattavano l'un l'altro da pari a pari, da \"re\" a \"re\": fu in quest'era che, all'interno di un territorio grossomodo corrispondente alla parte occidentale dell'odierna Cina settentrionale, si assistette allo sviluppo di un complesso sistema di regni indipendenti e principati regionali ravvicinabile al sistema feudale esistente nell'Europa medioevale. Con la divisione della Cina in una molteplicit\u00e0 di Regni combattenti, il termine \"wang\" divenne quindi sinonimo di \"sovrano\" di una regione. Sono questi i secoli che la cronologia cinese ha registrato con i nomi \"periodo delle primavere e degli autunni\" e \"periodo dei regni combattenti\".\nGli imperatori.\nFino al 221 a.C. nessun sovrano storicamente documentato si avvalse del titolo di \"imperatore\".\nNel periodo che va dal IX al III secolo a.C., i governanti di ciascuna regione presero a fregiarsi del titolo di \"re\" (), e trattavano gli uni con gli altri da pari a pari, ciascuno esercitando il proprio dominio sulle popolazioni sotto il suo comando.\nAlla fine del III secolo a.C. si assistette a una serie di scontri tra i Regni combattenti rimasti. Uno a uno, tutti i regni capitolarono sotto il regno di Qin, che nel 221 a.C. sconfisse l'ultimo dei regni avversari, sancendo l'unificazione politica, territoriale e militare della Cina allora conosciuta. Dal momento che il titolo di \"re\" non esprimeva a sufficienza la supremazia raggiunta, il sovrano Qin Shi Huang assunse il nuovo nome di \"imperatore\" ().\nCome era gi\u00e0 successo per l'impero di Alessandro Magno, l'impero Qin sopravvisse solo pochi anni alla morte del suo primo sovrano. Tuttavia, a partire da quel momento il titolo di imperatore divenne sinonimo di supremazia e dominio su tutta la Cina, e l'obiettivo di chiunque ambisse al potere divenne quello di istituire la propria dinastia. \u00c8 lecito affermare che a partire dal 221 a.C., la storia della Cina diviene la storia della Cina imperiale. Il periodo antecedente il 221 a.C. viene comunemente detto periodo pre-imperiale.\nL'ultima dinastia fu quella dei Qing che cadde nel 1912, anno della fondazione della prima repubblica della storia cinese.\nCriteri di compilazione delle tabelle.\nI monarchi cinesi (in particolare gli imperatori) erano conosciuti con molti nomi diversi, e questo crea spesso confusione sul modo di identificarli. A volte lo stesso imperatore \u00e8 noto comunemente con due o tre nomi distinti, oppure lo stesso nome \u00e8 utilizzato da imperatori di dinastie diverse. Le tabelle che seguono non comprendono necessariamente tutti i nomi di un determinato imperatore (ad esempio, i nomi postumi possono occupare anche pi\u00f9 di venti caratteri ed erano usati raramente nella scrittura storica), ma dove possibile si \u00e8 indicato il nome pi\u00f9 comunemente usato o la nomenclatura convenzionale.\nGli elenchi che seguono adottano il seguente criterio di inclusione:\nPer maggiori informazioni si consiglia comunque di consultare sempre le voci dedicate alle singole dinastie o ai singoli monarchi.\nDinastia Xia.\nCa. 2070 - 1600 a.C.\nDinastia Shang.\nCa. 1600 - 1046 a.C.\nDinastia Zhou.\nMet\u00e0 XI secolo a.C. - 256 a.C., tradizionalmente divisa in:\nDinastia Tang.\n Shao Di (\u5c11\u5e1d shao4 di4), Ai Di (\u54c0\u5e1d ai1 di4) e \u662d\u5ba3\u5e1d zhao1 xuan1 di4 sono nomi postumi. Una nuova colonna solo per tre nomi postumi comunemente utilizzati non \u00e8 stata creata dal momento che gli altri imperatori Tang sono designati comunemente usando i nomi templari.\nDinastia Ming.\nDinastia Shun \u5927\u9806\u738b\u671d.\nSi tratta dello stato fondato in seguito alla ribellione dei contadini. Le forze Ming furono distrutte dai ribelli Shun, ma l'ex generale Ming Wu Sangui guid\u00f2 le forze Qing fino a Pechino, sconfiggendo i ribelli.\nDinastia Ming meridionale \u5357\u660e\u653f\u6b0a.\nSi tratta del regime stabilito dai principi della gi\u00e0 distrutta dinastia Ming. Tutti questi monarchi videro i loro regimi schiacciati molto rapidamente dalle forze Qing. Koxinga (Zheng Chenggong) us\u00f2 il nome della dinastia Ming e radun\u00f2 delle forze prima di fuggire a Taiwan."}
{"id": "2259297", "revid": "306856", "url": "https://it.wikipedia.org/wiki?curid=2259297", "title": "Le parole e la giustizia", "text": "Le parole e la giustizia \u00e8 un saggio di Bice Mortara Garavelli, docente di grammatica italiana presso l'Universit\u00e0 di Torino, edito dalla casa editrice Einaudi.\nCaratteristiche.\nSi tratta di un volume che tratta del linguaggio giuridico italiano, attraverso una larga serie di esempi e citazioni, interessante sia per gli studiosi di linguistica, sia per i cultori della giurisprudenza. Il volume, che comprende 264 pagine, si sofferma \u00absull'ordine delle parole e delle frasi, sulla punteggiatura, su tempi e modi verbali, su nessi discorsivi e costrutti sintattici tipo logicamente caratterizzanti\u00bb.\nNell'ultima parte del testo viene anche affrontato il tema della retorica e della persuasione in ambito giuridico, attraverso l'analisi dell'arringa, una delle manifestazioni pi\u00f9 qualificanti dell'oratoria forense.\nStruttura.\nIl volume \u00e8 organizzato in quattro grandi parti:\nI. Indagini preliminari sul linguaggio giuridico (1. Generalit\u00e0; 2. Un catalogo sommario dei principali testi giuridici italiani; 3. Linguistica dei testi giuridici: tendenze attuali e prospettive di ricerca);\nII. Analisi di testi normativi (1. Contrassegni linguistici della normalit\u00e0; 2. La disposizione della materia: ordinamento gerarchico e fissit\u00e0 segnaletica; 3. L'ordine delle parole e delle frasi; 4. Note sull'uso di tempi e modi verbali; 5. Rassegna delle assenze; 6. Schemi retorici);\nIII. Lessico e stereotipi sintattici nelle diverse classi di testi (1. Tra sintassi e lessico; 2. Il necessario e il superfluo nel lessico specialistico; 3. Citazioni latine);\nIV. Dispositivi retorici nel tessuto dell'oratoria forense.\nIl manuale \u00e8 inoltre provvisto di una ricca bibliografia (20 pagine), e di un indice dei nomi citati."}
{"id": "2259299", "revid": "767487", "url": "https://it.wikipedia.org/wiki?curid=2259299", "title": "Hernani (Filippine)", "text": "Hernani \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nHernani \u00e8 formata da 13 baranggay:"}
{"id": "2259301", "revid": "92723", "url": "https://it.wikipedia.org/wiki?curid=2259301", "title": "Diocesi di Pedena", "text": "La diocesi di Pedena (in latino: \"Dioecesis Petinensis\") \u00e8 una diocesi soppressa e sede titolare della Chiesa cattolica.\nTerritorio.\nSi trattava di una piccola diocesi attorno alla citt\u00e0 di Pedena, in Istria, con sede presso la cattedrale della Visitazione della Beata Vergine Maria.\nAlla data della soppressione contava 12 parrocchie.\nStoria.\nLa diocesi fu eretta in epoca antica, secondo la tradizione nel IV secolo. Il primo vescovo noto, san Niceforo, risale all'inizio del VI secolo.\nIl 19 agosto 1788 con la bolla \"Super specula\" di papa Pio VI, la diocesi fu unita a quella di Trieste e contestualmente soppressa e incorporata nella diocesi di Gradisca. Il 12 settembre 1791, quando fu ripristinata la diocesi di Trieste, la diocesi di Pedena fu incorporata nella diocesi triestina.\nAlla data della sua erezione il capitolo era composto da quattro canonici e nella diocesi si celebrava in antico slavo ecclesiastico.\nDal 1969 Pedena \u00e8 annoverata tra le sedi vescovili titolari della Chiesa cattolica con il nome di Pedena o Petina; dal 2 febbraio 2005 il vescovo titolare \u00e8 Valentin Pozai\u0107, S.I., gi\u00e0 vescovo ausiliare di Zagabria."}
{"id": "2259304", "revid": "767487", "url": "https://it.wikipedia.org/wiki?curid=2259304", "title": "Jipapad", "text": "Jipapad \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nJipapad \u00e8 formata da 13 baranggay:"}
{"id": "2259313", "revid": "80339", "url": "https://it.wikipedia.org/wiki?curid=2259313", "title": "Gambetto di donna rifiutato, variante di cambio", "text": "La variante di cambio \u00e8 una variante dell'apertura del gioco degli scacchi chiamata gambetto di donna e fa parte in generale della partita di donna. \u00c8 caratterizzata dal cambio tra il pedone del Bianco in c4 e il pedone del Nero in d5, con successiva ripresa del nero mediante il pedone in e6. Tale cambio pu\u00f2 essere realizzato al terzo, quarto, quinto o anche sesto tratto. Sfugge pertanto a una rigida regolamentazione, anche se alcune caratteristiche sono comuni alle diverse varianti. Un esempio di cambio al quarto tratto \u00e8:\nDa notare che in questa variante il Nero non \u00e8 obbligato a catturare di pedone: potrebbe catturare il pedone in d5 anche con il Cf6, portando dopo 5.e4 Cxc3 6.bxc3 c5 nella variante chiamata Semi-Tarrasch.\nUn esempio di cambio al sesto tratto si ha a seguito delle mosse: 1.d4 d5 2.c4 e6 3.Cc3 Cf6 4.Ag5 Cbd7 5.e3 c6 6.cxd5 exd5. Molti manuali catalogano la variante di cambio sotto questa particolare sequenza.\nAnalisi.\nLa variante di cambio d\u00e0 luogo a due tipi di strategia completamente differenti a seconda che il Bianco arrocchi corto o lungo.\nSe il Bianco arrocca corto, la sua strategia si baser\u00e0 su un attacco contro la catena dei pedoni neri dell'ala di donna piuttosto rigida, facendo leva sulla colonna \"c\" semiaperta e sulla mobilit\u00e0 di pedoni \"a\" e \"b\" per indebolire il pedone c6 o il pedone d5 del Nero. Tale strategia \u00e8 nota con il nome di attacco di minoranza.\nAd esso il Nero deve opporre un rapido contrattacco sull'ala di re per non finire strangolato sull'ala di donna. In alcune varianti tuttavia il Nero pu\u00f2 anche contrastare frontalmente le intenzioni aggressive del Bianco.\nSe il Bianco arrocca lungo la strategia diviene quella usuale delle partite con arrocchi eterogenei, il Nero arrocca quasi sempre sul lato di re, con un centro stabile anche se non bloccato. Il Bianco cercher\u00e0 di sfondare sull'ala di re e al centro (f3-e4-g4-h4) mentre il nero cercher\u00e0 di reagire sull'ala di donna.\nContinuazioni.\nA seguito del cambio al quarto tratto delle possibili continuazioni possono essere:\nAlcune continuazioni con il cambio al sesto tratto:\nPartite.\nFuster - Simagin (Mosca, 1949).\n1d4 d5 2 c4 e6 3 Cc3 Cf6 4 Ag5 Cbd7 5 e3 c6 6\u00a0cd ed 7 Cf3 Ae7 8 Dc2 0-0 9 Ad3 Te8 10 0-0 Cf8 11 Tab1 a5 12 Tfc1 h6 13 Af4 Ch5 14 Ae5 Ag4 15 Cd2 Ad6 16 Axd6 Dxd6 17 Ca4 Cg6 18 Dc5 Df6 19 Cb6 Tad8 20 Dxa5 Ch4 21 Af1 Dg5 22 Rh1 Cf6 23 g3 Cf3 24 Ag2 Dh5 25 Cxf3 Axf3 26 de1 Td6 27 Rh1 Axg2 28 rxg2 Cg4 29 h3 Cxf2! 30 Dxf2 Tf6 31 Dg1 De2+ 32 Rh1 Tf2 33 abbandona\nAroni - Furman (Gor'kij 1950).\n1 d4 d5 2 c4 e6 3 Cc3 Cf6 4 Ag5 Cbd7 5 e3 c6 6\u00a0cd ed 7 Ad3 Ae7 8 Dc2 0-0 9 Cge2 Te8 10 g4 Cf8 11 h3 C6d7 12 Axe7 Dxe7 13 0-0-0 Cb6 14 Cg3 Ad7 15 rb1 Cc8 16 Tde1 Cb6 17 Cce2 Tac8 18 tc1 Tc7 19 Cf4 Ac8 20 Thg1 Rh8 21 g5! g6 22 h4 Ce6 23 h5 Cxg5 24 hg fg 25 Th1 Rg8 26 Axg6 Tf8 27 Ad3 Df6 28 Tcg1 h6 29 Cg6 Ch3 30 Cxf8 Rxf8 31 Ch5 Df3 32 Ae2 Df5 33 e4! Dxe4 34 Tg8+! Rf7 35 Dxe4 de 36 Tg7+ abbandona\nReshewsky - Treysman (New York 1936).\n1 d4 d5 2 c4 e6 3 Cc3 Cf6 4 Ag5 Cbd7 5 e3 c6 6\u00a0cd ed 7 Dc2 Ae7 8 Ad3 0-0 9 Cf3 Te8 10 h3 Cf8 11 Af4 Ad6 12 Axd6 Dxd6 13 0-0 Ae6 14 Tfb1 Te7 15 b4 Tc7 16 Dd2 De7 17 Dc2 Ce8 18 a4 Cd6 19 Tc1 Tac8 20 Db2 Cg6 21 b5 Df6 22 bc! bc 23 Aa6 Td8 24 Cb5! Cxb5 25 ab Tb8 26 Da3 Af5 27 Tc5 Dd6 28 Da5 Ae6 29 Tac1 Tb6 30 bc Tbxc6 31 Ab7! Txc5 32 dc De7 33 c6 Ac8 34 Axc8 Txc8 35 Dxd5 De6 36 Dc5 Tc7 37 Cd4 De7 38 Cb5 abbandona"}
{"id": "2259315", "revid": "144796", "url": "https://it.wikipedia.org/wiki?curid=2259315", "title": "Melchior Klesl", "text": ""}
{"id": "2259317", "revid": "767487", "url": "https://it.wikipedia.org/wiki?curid=2259317", "title": "Lawaan", "text": "Lawaan \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nLawaan \u00e8 formata da 16 baranggay:"}
{"id": "2259318", "revid": "838137", "url": "https://it.wikipedia.org/wiki?curid=2259318", "title": "Bifrontismo", "text": "Bifrontismo o bifrontalit\u00e0 \u00e8 un termine che designa la figurazione di esseri costituiti da due corpi simmetricamente opposti, o da due teste opposte sul medesimo corpo, a esprimere sia l'onnipresenza nello spazio e nel tempo sia la duplicit\u00e0, o il moltiplicarsi, delle funzioni dell'essere cos\u00ec rappresentato.\nIn particolare, gli dei Ecate, Bes e Giano manifestano con il bifrontismo la loro funzione di esseri che presiedono il passaggio da una condizione passata a una futura. Come immagine di simultanea partecipazione a opposti luoghi e tempi, il bifronte \u00e8 simbolo dell'eternit\u00e0 del tempo mitico contrapposta al tempo storico.\nIl bifrontismo pu\u00f2 esprimere anche l'unit\u00e0 dell'essere propria dell'ermafroditismo, frequente soprattutto nella simbologia dell'esoterismo medievale.\nIn psicoanalisi il termine bifrontismo indica la presenza di disturbi della personalit\u00e0 in cui il singolo individuo manifesta la presenza di pi\u00f9 personalit\u00e0 spesso in rapporto conflittuale tra loro."}
{"id": "2259322", "revid": "330183", "url": "https://it.wikipedia.org/wiki?curid=2259322", "title": "Bonimba", "text": ""}
{"id": "2259326", "revid": "287204", "url": "https://it.wikipedia.org/wiki?curid=2259326", "title": "Llorente", "text": ""}
{"id": "2259327", "revid": "767487", "url": "https://it.wikipedia.org/wiki?curid=2259327", "title": "Notre-Dame de Paris (film 1956)", "text": "Notre-Dame de Paris, distribuito in Italia anche come Il gobbo della cattedrale, \u00e8 un film del 1956 diretto da Jean Delannoy, prima trasposizione cinematografica a colori e unica in CinemaScope del popolare romanzo di Victor Hugo \"Notre-Dame de Paris\". Delle numerose versioni \u00e8 forse la pi\u00f9 fedele al romanzo originale, soprattutto per la scelta di rispettare il finale tragico.\nIl film, co-prodotto tra Francia e Italia, \u00e8 interpretato, tra gli altri, da Anthony Quinn nel ruolo del protagonista e Gina Lollobrigida in quello di Esmeralda.\nTrama.\nNell'anno del Signore 1482 a Parigi la bella zingara Esmeralda viene arrestata dal malvagio giudice Frollo, che poi rilascer\u00e0 per l'amore che prova nei suoi confronti.\nMa la ragazza non ricambia il suo amore e s'invaghisce di Febo, il capitano delle guardie, il quale arresta Quasimodo, il campanaro di Notre Dame che aveva cercato di rapire la gitana sotto ordine del giudice.\nIn seguito ad un disguido Esmeralda \u00e8 costretta a sposarsi con un uomo che stava per essere ucciso dalla compagnia di zingari di cui lei fa parte. In seguito ad altre peripezie una notte Febo invita Esmeralda in un locale e poi salgono in camera, Qui il giudice di nascosto pugnala alle spalle il capitano e la gente del locale crede che sia stata la zingara. Cos\u00ec viene condannata all'impiccagione, ma Quasimodo accorre in suo aiuto e la salva.\nPochi giorni dopo Frollo, per avere per s\u00e9 una volta per tutte la ragazza, attacca Notre Dame, ma Quasimodo sa come difendersi. Purtroppo un tragico destino attende tutti i protagonisti.\nProduzione.\nCo-produzione italo-francese, prodotto da Raymond e Robert Hakim, il film venne girato dal 16 aprile all'11 agosto 1956 negli studi di Boulogne-Billancourt/SFP e Paris Studios Cin\u00e9ma, oltre alle scene della Cattedrale di Notre Dame, a Parigi.\nRiprese.\nLe scene vennero girate presso l'omonima cattedrale parigina, gli \"Paris Studios Cin\u00e9ma\" di Billancourt e gli \"Studios de Boulogne-Billancourt/SFP\".\nDanze.\nLe scene danzate furono coreografate da L\u00e9onide Massine su musica del maestro Angelo Francesco Lavagnino.\nAltri progetti: (Wikipedia contiene citazioni)\nConfessione della zingara:\nEsmeralda:conosco le potenze del male,ho pugnalato io il capitano Febo e quell'apparizione misteriosa non era altro che Satana.. Si anche Djali \u00e8 Satana come anche mio marito..si chiama Gringoire e viene dall'inferno...io sono una strega!\nDistribuzione.\nIl film \u00e8 stato distribuito con due titoli alternativi: in Italia come \"Il gobbo della cattedrale\" e in Francia come \"Notre Dame de Paris\".\nIl film venne presentato contemporaneamente in prima sia in Francia che in Italia il 19 dicembre 1956. Il 15 febbraio 1957, usc\u00ec in Danimarca (\"Klokkeren fra Notre Dame\"); in Germania Ovest, il 22 febbraio (\"Der Gl\u00f6ckner von Notre Dame\"); in Giappone, il 13 marzo 1957.\nNegli Stati Uniti, l'Allied Artists Pictures lo distribu\u00ec in versione doppiata facendolo uscire il 3 novembre 1957 e usando il titolo \"The Hunchback of Notre Dame\" o quello completo \"Victor Hugo's The Hunchback of Notre-Dame\"."}
{"id": "2259328", "revid": "322321", "url": "https://it.wikipedia.org/wiki?curid=2259328", "title": "Johann Caspar Neubeck", "text": "Biografia.\nNeubeck fu professore e poi rettore dell'Universit\u00e0 di Friburgo. Il 4 febbraio 1575 fu nominato vescovo di Vienna da papa Gregorio XIII, dopo sei anni di vacanza della sede episcopale viennese. Il suo impegno a favore di questa sede, ad ogni modo, non fu dei pi\u00f9 facili, in quanto molti simpatizzavano per i protestanti e le scarse condizioni finanziarie in cui versava la sede di Vienna non favorivano certamente un'azione incisiva da parte del clero. \nCi\u00f2 nonostante, riusc\u00ec nell'opera di controriforma a creare un nuovo seminario per sacerdoti per riparare innanzitutto alla defezione di sacerdoti. Con il supporto dei gesuiti, fond\u00f2 monasteri per le clarisse e i visitazionisti che rinvigorirono la vita religiosa della diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2259329", "revid": "110157", "url": "https://it.wikipedia.org/wiki?curid=2259329", "title": "Seminole (Texas)", "text": "Seminole \u00e8 un comune degli Stati Uniti d'America, capoluogo di contea della Contea di Gaines, nello Stato del Texas. Al censimento del 2000 possedeva una popolazione di 5.910 abitanti, passati a 6.057 secondo una stima del 2007."}
{"id": "2259332", "revid": "287204", "url": "https://it.wikipedia.org/wiki?curid=2259332", "title": "Monahans (Texas)", "text": "Monahans \u00e8 un comune (\"city\") degli Stati Uniti d'America e capoluogo della contea di Ward nello Stato del Texas. La popolazione era di 6.953 abitanti al censimento del 2010. Una parte molto piccola della citt\u00e0 si estende nella contea di Winkler.\nGeografia fisica.\nSecondo lo United States Census Bureau, la citt\u00e0 ha una superficie totale di 73,53 km\u00b2, dei quali 73,5\u00a0km\u00b2 di territorio e 0,03\u00a0km\u00b2 di acque interne (0,04% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 6.953 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,09% di bianchi, il 6,5% di afroamericani, lo 0,91% di nativi americani, lo 0,36% di asiatici, lo 0,01% di oceanici, il 14,02% di altre razze, e il 3,11% di due o pi\u00f9 etnie. Ispanici o latinos di qualunque razza erano il 51,04% della popolazione."}
{"id": "2259333", "revid": "767487", "url": "https://it.wikipedia.org/wiki?curid=2259333", "title": "Llorente (Eastern Samar)", "text": "Llorente \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nLlorente \u00e8 formata da 33 baranggay:"}
{"id": "2259340", "revid": "767487", "url": "https://it.wikipedia.org/wiki?curid=2259340", "title": "Belovodskoe", "text": "Belovodskoe (in chirghiso: \u0411\u0435\u043b\u043e\u0432\u043e\u0434\u0441\u043a\u043e\u0435) \u00e8 una citt\u00e0 del Kirghizistan, capoluogo del distretto di Moskva."}
{"id": "2259343", "revid": "123905556", "url": "https://it.wikipedia.org/wiki?curid=2259343", "title": "Urban Sagstetter", "text": "Biografia.\nEra un trovatello di origine incerta, ritrovato nel 1532 tra le macerie della fortezza di G\u00fcns, dopo che questa era stata attaccata dai turchi, ed \u00e8 in quella occasione che venne forse abbandonato dai suoi veri genitori. La sua famiglia adottiva si prese cura di lui e suo padre lo invi\u00f2 da Felizian von Potschach, consigliere dell'imperatore Ferdinando, il quale lo indirizz\u00f2 sugli studi da seguire.\nSagstetter divenne quindi un buon conoscitore della lingua ebraica che studi\u00f2 proprio in virt\u00f9 della sua scelta di intraprendere la carriera ecclesiastica, per un migliore esegesi delle sacre scritture. Nel 1547 divenne diacono dell'ospedale cittadino e nel 1551 ricevette gli ordini sacri, divenendo predicatore alla cattedrale di Santo Stefano e successivamente, dal 1553, assurgendo alla carica di vescovo ausiliare di Passavia con il titolo di Cembalo (\"Cimbaliensis\").\nNel 1556 venne nominato dall'imperatore Ferdinando I d'Asburgo vescovo di Gurk e nel febbraio del 1563 divenne amministratore della diocesi di Vienna, alla quale per\u00f2 rinunci\u00f2 dal 1568 per dedicarsi unicamente al governo pastorale della diocesi di Gurk.\nCome predicatore, egli impose con spirito cristiano una riconciliazione con i gruppi protestanti locali.\nAlla sua morte, venne sepolto nella chiesa parrocchiale di san Nicola di Strasburgo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2259347", "revid": "144796", "url": "https://it.wikipedia.org/wiki?curid=2259347", "title": "Urban Sagstetter von Gurk", "text": ""}
{"id": "2259366", "revid": "547034", "url": "https://it.wikipedia.org/wiki?curid=2259366", "title": "Pietra di Eggeby", "text": "La Pietra di Eggeby \u00e8 una pietra runica situata presso la localit\u00e0 di Eggeby, a met\u00e0 strada tra Tensta e Kista. Il monolite \u00e8 scolpito su due facce, una riporta l'iscrizione vera e propria mentre l'altra mostra una croce."}
{"id": "2259371", "revid": "1632387", "url": "https://it.wikipedia.org/wiki?curid=2259371", "title": "Luigi Mancia", "text": "Biografia.\nNulla si conosce sui suoi primi anni e sulla propria formazione musicale. L'anno di nascita 1658 si ricava da una polizza d'estimo di suo padre, Domenico Manza, recentemente scoperta da Marco Bizzarini. Nel 1687 entr\u00f2 con il cantante Ferdinando Chiaravalle alla corte dell'elettore Ernesto Augusto di Hannover, mecenate e amante di arti, dove egli scrisse la sua prima composizione nota, l'opera \"Paride in Ida\": il lavoro venne rappresentato al teatro di corte diretto dal Kapellmeister (maestro di cappella) Agostino Steffani. Rientrato in Italia, tra il 1695 e il 1696 fu attivo a Roma, dove mise in scena tre suoi drammi. L'anno seguente torn\u00f2 ad Hannover per la rappresentazione di un suo lavoro operistico durante la stagione estiva e ad ottobre fu a Berlino, dove cant\u00f2 con Chiaravalle, Attilio Ariosti, Francesco Antonio Mamiliano Pistocchi e Valentino Urbani al servizio dell'elettrice Sofia Carlotta (figlia dell'elettore Ernesto Augusto e moglie del futuro re di Prussia Federico I).\nSuccessivamente Mancia ritorn\u00f2 in Italia per comporre per il teatro del vicer\u00e9 di Napoli, dove rimase dal 1698 al 1699. Agli inizi del 1701 risulta attivo come \"consigliere della camera\" a D\u00fcsseldorf al servizio dell'elettore palatino Giovanni Guglielmo.\nNel 1707 accompagn\u00f2 l'ambasciatore veneziano a Londra, dove rimase per un breve periodo. Nel 1708 compose un'opera per Venezia e una serenata per Brescia, ultimo suo lavoro noto. In questo periodo potrebbe avere avuto come suo allievo Pietro Gnocchi, futuro maestro di cappella del duomo di Brescia. Successivamente dedic\u00f2 alcuni suoi lavori alla consorte dell'elettore Carlo III, presso la quale corte potrebbe essere stato nominato maestro di cappella. Sempre nello stesso anno tent\u00f2 di entrare al servizio della regina Anna attraverso la raccomandazione del duca di Manchester Charles Montagu, ambasciatore straordinario a Venezia.\nConsiderazioni sull'artista.\nMancia stilisticamente presenta affinit\u00e0 con i predecessori Alessandro Stradella e Giovanni Legrenzi piuttosto che con i contemporanei Ariosti, Francesco Gasparini e Alessandro Scarlatti. Il suo primo lavoro operistico presenta arie di breve durata e non nella forma dell'aria da capo (tipologia di aria che iniziava ad entrare in voga proprio in questo periodo). Le sue cantate, le quali strutturalmente sono simile all'aria (musica), vengono spesso titolate come aria, canzona o canzonetta."}
{"id": "2259374", "revid": "767487", "url": "https://it.wikipedia.org/wiki?curid=2259374", "title": "\u010caek", "text": "\u010caek (in chirghiso: \u0427\u0430\u0435\u043a) \u00e8 una citt\u00e0 del Kirghizistan, capoluogo del distretto di \u017dumgal; si trova sull'autostrada 361 che attraversa il nord della regione di Naryn ed \u00e8 il principale villaggio nella vallata agricola."}
{"id": "2259376", "revid": "287204", "url": "https://it.wikipedia.org/wiki?curid=2259376", "title": "Tet (fiume)", "text": ""}
{"id": "2259381", "revid": "12405", "url": "https://it.wikipedia.org/wiki?curid=2259381", "title": "Chaek", "text": ""}
{"id": "2259383", "revid": "287204", "url": "https://it.wikipedia.org/wiki?curid=2259383", "title": "Youchao", "text": "Secondo l'antica mitologia cinese \u00e8 l'inventore della casa e dell'edilizia.\nIl \"Libro dei riti\" (\u79ae\u8a18) evidenzia un nesso con i Cinque Imperatori, che corrispondono ai Cinque Lignaggi, tra i quali figura appunto anche quello di Youchao-shi (\u6709\u5de2\u6c0f)."}
{"id": "2259384", "revid": "1543377", "url": "https://it.wikipedia.org/wiki?curid=2259384", "title": "Trifluoruro di boro", "text": "Il trifluoruro di boro \u00e8 il composto chimico di formula &lt;chem&gt;BF3&lt;/chem&gt;. \u00c8 un gas incolore e tossico, di odore pungente, che forma fumi bianchi in aria umida. \u00c8 un acido di Lewis e un reagente versatile per la preparazione di altri composti di boro.\nStruttura e legami.\nI trialogenuri di boro sono composti molecolari monomerici, a differenza dei trialogenuri di alluminio. Miscele di alogenuri diversi scambiano molto rapidamente gli alogeni: \nLa reazione procede presumibilmente attraverso la formazione di dimeri instabili. A causa di questa reazione, i composti con alogeni misti non si possono ottenere in forma pura.\nLa geometria della molecola &lt;chem&gt;BF_3&lt;/chem&gt; \u00e8 trigonale planare. La simmetria &lt;chem&gt;D_{3h}&lt;/chem&gt; \u00e8 in accordo con le previsioni della teoria VSEPR. Bench\u00e9 contenga tre legami covalenti polari, la molecola ha momento dipolare nullo in virt\u00f9 dell'alta simmetria. &lt;chem&gt;BF3&lt;/chem&gt; \u00e8 una tipica molecola elettron-deficiente, come avvalorato dal fatto che reagisce facilmente con basi di Lewis.\nNei trialogeno composti &lt;chem&gt;BX3&lt;/chem&gt; la distanza di legame tra boro e alogeno \u00e8 pi\u00f9 piccola di quella che ci si aspetterebbe per un legame singolo; questo \u00e8 stato interpretato con la presenza di un apprezzabile contributo \u03c0 al legame. Come mostrato nella figura, \u00e8 facile invocare una sovrapposizione tra un orbitale formula_1 dell'atomo di boro centrale con una combinazione dei tre orbitali formula_1 con la stessa orientazione presenti sugli atomi di fluoro.\nSintesi.\n&lt;chem&gt;BF3&lt;/chem&gt; \u00e8 preparato industrialmente trattando a caldo ossido di boro o borati con fluorite e con acido solforico concentrato:\nIn laboratorio si pu\u00f2 produrre &lt;chem&gt;BF3&lt;/chem&gt; per decomposizione termica del tetrafluoroborato di diazonio (reazione di Schiemann):\nAcidit\u00e0 di Lewis e reazioni collegate.\nIl trifluoruro di boro \u00e8 un acido di Lewis molto versatile e forma addotti con basi di Lewis come fluoruri ed eteri:\nL'anione tetrafluoroborato (&lt;chem&gt;BF4^-&lt;/chem&gt;) \u00e8 comunemente impiegato come anione non coordinante. L'addotto con l'etere etilico \u00e8 un liquido comodo da maneggiare e di conseguenza \u00e8 largamente utilizzato in laboratorio come fonte di &lt;chem&gt;BF3&lt;/chem&gt;.\nConfronti di acidit\u00e0 di Lewis.\nTutti e tre i trialogenuri di boro, &lt;chem&gt;BX_3&lt;/chem&gt; (&lt;chem&gt;X = F, Cl, Br&lt;/chem&gt;) formano addotti stabili con semplici basi di Lewis. La loro acidit\u00e0 relativa pu\u00f2 essere stimata confrontando l'esotermicit\u00e0 delle reazioni di formazione degli addotti. Da queste misure si \u00e8 ricavato il seguente ordine di acidit\u00e0 di Lewis:\nQuesto andamento \u00e8 comunemente attribuito alla quantit\u00e0 di contributo \u03c0 al legame che va perso nel passare dalla forma planare della molecola &lt;chem&gt;BX3&lt;/chem&gt; alla forma tetraedrica nell'addotto formato, quantit\u00e0 che varia nell'ordine:\nI criteri per valutare le forze relative del legame \u03c0 non sono per\u00f2 del tutto chiari.Una possibile interpretazione considera che, essendo l'atomo di fluoro pi\u00f9 piccolo di quello di bromo, la coppia elettronica dell'orbitale formula_3 del fluoro pu\u00f2 dare maggiore sovrapposizione con l'orbitale formula_3 vuoto del boro. Di conseguenza, in &lt;chem&gt;BF3&lt;/chem&gt; il contributo formula_5 al legame \u00e8 maggiore rispetto a &lt;chem&gt;BBr3&lt;/chem&gt;.\nIn un'altra interpretazione, la minor acidit\u00e0 di Lewis di &lt;chem&gt;BF3&lt;/chem&gt; \u00e8 attribuita alla relativa debolezza del legame che si forma nell'addotto &lt;chem&gt;F3B-L&lt;/chem&gt;.\nIdrolisi.\nIl trifluoruro di boro reagisce con l'acqua in modo incompleto, formando tetrafluoroborati e acido borico.\nGli altri alogenuri sono invece completamente idrolizzati in acqua, senza formare lo ione tetraedrico &lt;chem&gt;BX4^-&lt;/chem&gt;. Ad esempio:\nPrecauzioni per l'impiego.\nIl trifluoruro di boro \u00e8 corrosivo. I contenitori per il trifluoruro di boro devono essere fatti di metalli adatti come acciaio inossidabile, monel e hastelloy. In presenza di umidit\u00e0 corrode l'acciaio, anche inossidabile. Reagisce con le poliammidi, mentre politetrafluoroetilene, policlorotrifluoroetilene, polivinildenfluoruro e polipropilene resistono in modo soddisfacente. Il grasso usato per lubrificare le apparecchiature deve essere a base di fluorocarburi, dato che &lt;chem&gt;BF3&lt;/chem&gt; reagisce con i grassi a base idrocarburica.\nUsi.\nNella maggior parte dei casi &lt;chem&gt;BF3&lt;/chem&gt; \u00e8 utilizzato come acido di Lewis. Gli usi principali sono:"}
{"id": "2259386", "revid": "125787055", "url": "https://it.wikipedia.org/wiki?curid=2259386", "title": "Kyla Pratt", "text": "\u00c8 nota principalmente per aver interpretato 113 episodi della serie televisiva \"One on One\" e per aver doppiato 52 episodi della serie animata \"La famiglia Proud\". In veste di cantante ha inciso la cover di \"Circle of Life\" e il singolo \"It's All About Me\".\nBiografia.\nNata a Los Angeles, Kyla Pratt \u00e8 la maggiore di cinque figli. Sua madre \u00e8 un'insegnante, suo padre un giocatore di basket semi-professionista. All'et\u00e0 di 8 anni la Pratt ha recitato in alcuni spot pubblicitari per la Nike. \nIl suo debutto come attrice cinematografica avvenne a 9 anni, nel 1995, quando interpret\u00f2 il ruolo di Mindy in \"Barney &amp; Friends\". Nello stesso anno interpret\u00f2 il ruolo di Becca Ramsey in \"Il club delle baby sitter\", diretto da Melanie Mayron. Successivamente prese parte a molte serie televisive, tra le quali \"E.R. - Medici in prima linea\" e \"Friends\". Nel 1997 fu diretta da Costa-Gavras in \"Mad City - Assalto alla notizia\", mentre nel 1998 affianc\u00f2 Eddie Murphy in \"Il dottor Dolittle\", nel ruolo di Maya Dolittle, poi ripreso nei quattro sequel.\nTra il 2004 e il 2005 la Pratt doppi\u00f2 52 episodi della serie animata \"La famiglia Proud\", quindi nel 2007 entr\u00f2 a far parte del cast della serie \"One on One\", interpretando il ruolo di Breanna Barnes in 113 episodi.\nDal 2005 \u00e8 legata al cantautore Danny Kilpatrick con cui ha avuto due figlie: Lyric Kai (2010) e Lyah (2013). \nDoppiatrici italiane.\nDa doppiatrice \u00e8 sostituita da:"}
{"id": "2259387", "revid": "1522738", "url": "https://it.wikipedia.org/wiki?curid=2259387", "title": "Andrea Salerno", "text": "Biografia.\nDal 1992 \u00e8 giornalista professionista, iscritto all'Ordine dei Giornalisti del Lazio. Dal 1996 al 1998 \u00e8 stato assistente del Presidente della Rai, Enzo Siciliano, mentre dal 1998 al 2007, assistente del direttore di Rai 3. Sempre a Rai 3 \u00e8 stato responsabile e ideatore del \"Nucleo produttivo satira\", ha firmato e ideato numerosi programmi tra i quali il format di \"Per un pugno di libri\" (di cui \u00e8 stato autore dal 1997 fino al 2007), \"La Mostra della Laguna\" (1998-1999), \"L'ottavo nano\" (Rai 2 2001), \"Il caso Scafroglia\" (2002, con Corrado Guzzanti), \"Non c'\u00e8 problema\" (2003, con Antonio Albanese), \"La Superstoria\" (molteplici edizioni dal 2003 al 2015), \"Raiot - Armi di distrazione di massa\" (2003, con Sabina Guzzanti) e \"Parla con me\" (dal 2004 al 2011).\nPer LA7 ha curato nel 2012 \"The Show Must Go Off\", firmandolo anche come autore. Dal 2013 firma con Diego Bianchi, Antonio Sofi e Marco Dambrosio \"Gazebo\", in onda su Rai 3. Nel 2014 e nel 2016 \u00e8 produttore delegato con Laura Paolucci della serie Sky \"Gomorra\" e \"Gomorra 2\" prodotta da Cattleya e Fandango. Nel 2015 \u00e8 produttore delegato con Laura Paolucci della mini serie \"L'Oriana\", biografia di Oriana Fallaci, prodotta da Fandango Tv per Raifiction.\nPer Fandango ha curato, in qualit\u00e0 di produttore delegato, il film \"Qualunquemente\" (2011) con Antonio Albanese. \u00c8 autore, con Stefano Bises e Laura Paolucci, del soggetto e della sceneggiatura del film di Lucio Pellegrini \"La vita facile\" (2011). Nel 2012 ha curato come produttore delegato, il film \"Tutto tutto niente niente\" di e con Antonio Albanese, collaborando alla sceneggiatura. Nel 2014 firma sempre come produttore delegato il film di Diego Bianchi \"Arance e martello\", prodotto da Fandango, evento speciale della Settimana della Critica al Festival di Venezia. Nel 2018 firma soggetto e sceneggiatura del Film di e con Antonio Albanese, Contromano.\nNel 2005 ha interpretato il ruolo del Balilla Bruno Caorso nel film \"Fascisti su Marte\" di Corrado Guzzanti, e ha interpretato Steno nel film documentario di Ettore Scola su Fellini \"Che strano chiamarsi Federico\", presentato fuori concorso al Festival di Venezia 2013. Ha lavorato e collaborato inoltre con diverse testate (\"il manifesto\", \"Reset\" di cui \u00e8 stato caporedattore, \"l'Espresso\"), condotto programmi radiofonici per Radio 2 e Radio 3, pubblicato numerosi libri.\nIl 1\u00ba giugno 2017 assume la carica di direttore di LA7 e LA7d."}
{"id": "2259392", "revid": "599013", "url": "https://it.wikipedia.org/wiki?curid=2259392", "title": "Sindrome di Ortner", "text": "La sindrome di Ortner \u00e8 una rara forma di sindrome cardiovocale.\nEpidemiologia.\nRarissima, nella Gran Bretagna sino al 2008 si sono registrati solo due casi di tale sindrome.\nStoria.\nLa sindrome deve il suo nome a Norbert Ortner, che la descrisse per la prima volta nel 1897. I suoi studi avevano evidenziato casi di stenosi mitralica. Non si deve confondere con l'altra sindrome di Ortner (angina addominale).\nSintomatologia.\nFra i sintomi e i segni clinici ritroviamo una paralisi della laringe con conseguente afonia, la si ritrova nell'ipertensione polmonare e in alcune cardiopatie.\nEziologia.\nSconosciuta, alcuni studi suggeriscono una correlazione con l'arterite di Horton."}
{"id": "2259393", "revid": "767487", "url": "https://it.wikipedia.org/wiki?curid=2259393", "title": "Per amore di Cesarina", "text": "Per amore di Cesarina \u00e8 un film commedia italiano del 1976, diretto da Vittorio Sindoni ed interpretato da Walter Chiari con Valeria Moriconi e Gino Bramieri.\nTrama.\nDavide, gestore di una pensione a Cesenatico, e Vindice, rivenditore di mangimi agricoli, sono due ex partigiani della XII Brigata Matteotti. I due si incontrano casualmente dopo trent'anni e poco alla volta il primo si innamora della figlia dell'amico, Cesarina: la fuga amorosa causa scompiglio nelle due famiglie, Davide cerca inutilmente aiuto presso il padre, nostalgico fascista, poi, costretto dalle circostanze, abbandona la giovane e torna dalla moglie, pronta ad accoglierlo con un mattarello in mano."}
{"id": "2259399", "revid": "200568", "url": "https://it.wikipedia.org/wiki?curid=2259399", "title": "Unicellulare", "text": ""}
{"id": "2259403", "revid": "1305772", "url": "https://it.wikipedia.org/wiki?curid=2259403", "title": "Monahans", "text": "Toponimi:\nProcessore:"}
{"id": "2259405", "revid": "2108263", "url": "https://it.wikipedia.org/wiki?curid=2259405", "title": "James FitzJames, I duca di Berwick", "text": "Biografia.\nInfanzia ed educazione.\nJames nacque in Francia presso la citt\u00e0 di Moulins quindici anni prima dell'ascesa al trono del padre, Giacomo II Stuart, allora duca di York e primo erede del fratello, il re d'Inghilterra Carlo II Stuart.\nJames venne educato come un Principe cattolico in vari collegi tra cui il Collegio di Juilly, il Coll\u00e8ge du Plessis e il Prytan\u00e9e national militaire, collegio gestito dalla Compagnia di Ges\u00f9.\nCarriera militare e ascesa.\nIn seguito entr\u00f2 militarmente al servizio del duca di Lorena Carlo e partecip\u00f2 all'assedio di Buda. Nel 1687 Giacomo II, divenuto re, nomin\u00f2 il figlio duca di Berwick, conte di Tinmouth e barone Bosworth; in seguito alle nomine James torn\u00f2 sul continente e partecip\u00f2 alla Moh\u00e1cs, in Ungheria dove combatt\u00e9 i turchi.\nDopo la battaglia torn\u00f2 in Inghilterra, dove fu nominato Governatore di Portsmouth e ricevette gli onori spettanti ai cavalieri dell'Ordine della Giarrettiera, divenendone membro. Tuttavia James non riusc\u00ec a ricoprire a lungo queste cariche, vista l'invasione di Guglielmo d'Orange, che port\u00f2 alla gloriosa rivoluzione e alla deposizione di Giacomo II. In seguito alla deposizione del padre, James partecip\u00f2 alla guerra di Giacomo II contro Guglielmo d'Orange, divenuto re d'Inghilterra, in Irlanda nel tentativo di recuperare il trono. Il duca prese parte della battaglia del Boyne, lo scontro pi\u00f9 notevole della campagna, che vide sconfitto definitivamente Giacomo II. Esiliato in Francia, entr\u00f2 a far parte dell'esercito di Luigi XIV e combatt\u00e9 durante la guerra dei nove anni nelle battaglie di Steenkerque e di Landen. James venne addirittura catturato ma venne in seguito subito liberato.\nCome soldato James \u00e8 ricordato come un comandante dotato di coraggio e abnegazione. Si distinse durante la guerra di successione spagnola e, dopo aver condotto una fortunata spedizione contro Nizza nel 1706, Luigi XIV lo nomin\u00f2 Maresciallo di Francia. Il 25 aprile 1707, il duca di Berwick, inglese a capo di una armata francese, sconfisse nella battaglia di Almansa, Henri de Massue, francese a capo di una armata inglese.\nDuca di Fitz-James.\nDopo questa fortunata battaglia, James ricevette da Luigi XIV il titolo di \"Duca di Fitz-James\" e da Filippo V di Spagna il titolo di \"Duca di Liria e X\u00e9rica\" oltre che di Luogotenente di Aragona. Nel 1714 partecip\u00f2 anche all'assedio di Barcellona. Divenne in seguito governatore della provincia di Aquitania, stringendo amicizia con Montesquieu. Durante la guerra della Quadruplice alleanza si schier\u00f2 contro il re spagnolo Filippo V.\nUltimi anni e morte.\nSino al 1733 il duca non fu pi\u00f9 chiamato come comandante dell'esercito; allo scoppio della guerra di successione polacca si distinse per l'assedio di Kehl. Poco dopo, durante l'assedio di Philippsburg venne colpito da una palla di cannone e rimase ucciso.\nDiscendenza.\nJames spos\u00f2 Honora de Burgh, contessa de Lucan, il 26 marzo 1695. La coppia ebbe un figlio:\nIl 18 aprile 1700 James si rispos\u00f2, con Anne Bulkeley, dalla quale ebbe dieci figli."}
{"id": "2259410", "revid": "6923", "url": "https://it.wikipedia.org/wiki?curid=2259410", "title": "Vano per drive", "text": "Il vano per drive, (generalmente abbreviato in vano), in inglese ha il nome di drive bay (anche in questo caso viene generalmente abbreviato in bay \u00e8 uno spazio di dimensioni standard all'interno del case del computer, destinato a ospitare un drive o altre tipologie di dispositivi (lettori di memory card, dispositivi utilizzati nell'overclocking e nel modding, ecc.).\nDescrizione e uso.\nCirconda il vano per drive una o pi\u00f9 paratie le quali sono parte integrante del case. I drive e le altre tipologie di dispositivi predisposti per essere installati in un vano per drive vengono fissati a tali paratie mediante viti o appositi ganci meccanici. I ganci meccanici sono la soluzione pi\u00f9 comoda e veloce per l'installatore ma anche quella pi\u00f9 costosa, sono quindi disponibili nei case di fascia medio-alta.\nTipologie.\nVano per drive con apertura nel case o privo di apertura nel case.\nIl vano per drive pu\u00f2 avere o non avere un'apertura nel case.\nI vani per drive con apertura nel case permettono l'installazione di drive removibili (ad esempio hard disk removibili) o drive per supporti di memoria removibili (ad esempio masterizzatori di dischi ottici, lettori di floppy disk), ma anche di drive non removibili e che fanno uso di supporti di memoria non removibili (normalmente hard disk o drive a stato solido non removibili). Per questa ultima tipologia di drive che non necessita di apertura nel case, di norma vengono date in dotazione al case delle apposite mascherine che permettono di sigillare completamente l'apertura.\nI vani per drive con apertura nel case possono anche avere Questa tipologia di vano per drive \u00e8 stata utilizzata in passato con drive per supporti di memoria removibile (spesso floppy disk drive). Oggi \u00e8 in disuso visto che \u00e8 utilizzabile solo da drive specificatamente realizzati (normalmente forniti dalla casa produttrice del computer).\nI vani per drive privi di apertura nel case permettono invece solo l'installazione di drive non removibili e che fanno uso di supporti di memoria non removibili.\nVano per drive distinti per dimensioni standard.\nNel corso dei decenni si sono affermate varie dimensioni standard di drive e, di conseguenza, anche di vano per drive. La tabella seguente riporta le dimensioni standard dei vani per drive che si sono affermate nel corso dei decenni.\nCome si pu\u00f2 vedere dalla tabella, la tipologia di vani per drive \u00e8 identificata da un valore in pollici pi\u00f9, in alcuni casi, un'indicazione sull'altezza. Il valore in pollici non \u00e8 uguale n\u00e9 alla larghezza del vano per drive, n\u00e9 alla sua altezza, n\u00e9 alla sua profondit\u00e0. Tale valore \u00e8 invece uguale alle dimensioni (larghezza e profondit\u00e0) che avrebbe il corrispondente floppy disk se il vano per drive fosse occupato da un floppy disk drive.\nDi norma \u00e8 possibile installare un drive da 5,25\", 3,5\" o 2,5\" in un vano per drive di dimensione superiore. A tale scopo sono disponibili in commercio appositi adattatori. Generalmente \u00e8 anche possibile installare drive da 5,25\" ad altezza piena in due vani per drive da 5,25\" a mezza altezza disposti uno sopra l'altro. Parimenti generalmente \u00e8 possibile installare drive da 3,5\" ad altezza piena in due vani per drive da 3,5\" a mezza altezza disposti uno sopra l'altro.\nI vani per drive da 8\", 5,25\" ad altezza piena, 5,25\" ad altezza ribassata, 3,25\" ad altezza piena e 3,5\" a mezza altezza sono in disuso in conseguenza del fatto che attualmente non vengono pi\u00f9 prodotti drive di tali dimensioni. I vani per drive da 5,25\" e 3,5\" sono utilizzati nei computer desktop. I vani per drive da 2,5\" attualmente sono utilizzati nei computer portatili. In passato i vani per drive da 2,5\" sono stati utilizzati anche nei computer desktop, in particolare in alcuni home computer (ad esempio nell'Amiga 600 e nell'Amiga 1200). Le altezze standard dei vani per drive da 2,5\" sono varie ma non esiste una denominazione comune che le identifichi come avviene con i vani per drive da 5,25\" e da 3,5\"."}
{"id": "2259417", "revid": "1543377", "url": "https://it.wikipedia.org/wiki?curid=2259417", "title": "Grammatica olandese", "text": "Questa pagina presenta la grammatica della lingua olandese.\nOrdine delle parole.\nPer quanto riguarda la struttura della frase, l'olandese \u00e8 una lingua di tipo V2, cio\u00e8 il verbo coniugato occupa la seconda posizione nella frase principale. L'ordine delle parole \u00e8 SVO (soggetto, verbo, oggetto) nelle frasi principali e SOV nelle frasi subordinate. Es:\nNelle frasi interrogative si verifica l'inversione soggetto-verbo:\nEcco alcune regole sull'ordine delle parole in olandese:\nIl genere.\nL'olandese standard (in passato chiamato \"Algemeen Beschaafd Nederlands\") comprende tre generi: maschile (\"mannelijk\"), femminile (\"vrouwelijk\") e neutro (\"onzijdig\").\nLa distinzione di genere (\"geslacht\") si applica all'articolo, ai pronomi personali e possessivi, agli aggettivi declinabili e ai nomi.\nGli aggettivi declinabili comprendono la massima parte dei qualificativi e alcuni indefiniti e interrogativi. \nLa seguente tabella rappresenta schematicamente la corrispondenza fra genere e numero e varie parti del discorso.\nLa tabella contiene le forme dominanti o prevalenti, da cui si deducono alcune caratteristiche salienti della lingua commentate in questa sezione.\nDeroghe, varianti ed eccezioni sono discusse nelle voci di dettaglio pi\u00f9 avanti.\nCaselle vuote indicano che la voce corrispondente non esiste.\nIl punto (.) indica l'assenza della desinenza dell'aggettivo, quando esso mantiene la forma base presentata nel vocabolario.\nVoci singolari.\nNel singolare, le forme maschili e femminili sono prevalentemente unificate (sin dal XVII secolo).\nLa distinzione dei due generi persiste solo nelle terze persone dei pronomi personali e degli aggettivi e pronomi possessivi.\nL'unificazione del maschile e del femminile si traduce nella giustapposizione dei sostantivi in \"de-woorden\" (parole che richiedono l'articolo \"de\") e \"het-woorden\" (le rimanenti parole di genere neutro).\nIn olandese esistono criteri piuttosto tenui per prevedere l'appartenenza di un nome ai gruppi \"de-\"/\"het-woorden\".\nNella massima parte dei casi, la distinzione di genere va appresa parola per parola.\nEssa, ovviamente, \u00e8 indicata nei vocabolari madrelingua nonch\u00e9 nei dizionari italiano-olandese (neerlandese) di livello adeguato.\nDal punto di vista pratico, la distinzione tra \"de-woorden\" e \"het-woorden\" \u00e8 pi\u00f9 importante di quella fra parole maschili e femminili all'interno delle \"de-woorden\".\nLa distinzione tra maschile e femminile diventa di second'ordine vista la tendenza ad utilizzare le due forme del dimostrativo, \"deze\"/\"dit\" (questo) o \"die\"/\"dat\" (quello), al posto dei tre generi del pronome personale oggetto \"hem\", \"haar\", \"het\" (lui, lei, esso).\nIn generale, inoltre, la lingua olandese limita ulteriormente l'uso dei possessivi quando il complemento di specificazione, ad esempio \"van mij\" (di me), \u00e8 usato in alternativa a \"mijn\" (aggettivo) o \"mijne\" (pronome).\nLa frequenza delle forme declinate in tutti e tre generi viene quindi ridotta in prima battuta dalla sostituzione di \"zijn\", \"zijne\" (suo) o \"haar\", \"hare\" (sua) con \"van deze\" (di questo) o \"van die\" (di quello), in base al rapporto di vicinanza, con l'effetto di nascondere la distinzione maschile-femminile.\nIn aggiunta a queste facilitazioni, c'\u00e8 la tendenza, soprattutto nel parlato (\"de spreektaal\"), a usare il pronome maschile anche per parecchi nomi femminili.\nAd esempio, parole di genere femminile molto usate, come \"aarde\" (terra) e \"zon\" (sole), mantengono il proprio genere nella lingua scritta, al che si attribuisce una valenza poetica piuttosto che pratica.\nNell'uso comune, tuttavia, esse possono essere trattate come maschili.\nSono, comunque, sempre da considerarsi le situazioni in cui la distinzione maschile/femminile conferisce un registro leggermente pi\u00f9 forbito o serve una particolare esigenza di precisione.\nVoci plurali.\nNel plurale la distinzione di genere \u00e8 praticamente assente.\nSi noti che le declinazioni al plurale tendono ad essere le stesse del singolare maschile/femminile.\nNel pronome personale oggetto coesistono le forme \"hen\"/\"hun\", riferite a persone, e \"ze\", riferito a cose.\nAd esempio:\nAnche la formazione del plurale dei nomi, tramite l'aggiunta di -\"s\" oppure di -\"en\", non dipende dal genere.\nConcordanza a senso con nomi neutri.\nIn olandese, similmente all'inglese e diversamente dall'italiano, il genere dei pronomi personali e possessivi e degli aggettivi possessivi concorda con quello del possessore.\nPer i possessori di genere neutro che indicano persone o animali, l'uso della concordanza si complica leggermente:\ni pronomi personali e i pronomi e aggettivi possessivi \u2013 ma non i dimostrativi e i relativi\u00a0\u2013 si declinano, infatti, secondo il genere biologico.\nTale processo di concordanza \"a senso\" \u00e8 parte dell'olandese formalmente corretto e non \u00e8 una semplificazione colloquiale.\nAd esempio, il genere dei personali e possessivi riferiti a \"het kind\" (il bambino, la bambina), \"het meisje\" (la ragazza) o \"het paard\" (il cavallo) segue il buon senso (il genere biologico) e non la logica astratta della grammatica che vorrebbe la concordanza di genere per tutti gli attributi di un nome.\nIn analogia con le forme grammaticalmente coerenti delle \"de-woorden\":\nper le \"het-woorden\" si usano le forme 'grammaticalmente incoerenti':\nUlteriori esempi di concordanza a senso sono:\nmentre al plurale l'unica distinzione importante \u00e8 quella fra persone/cose presentata sopra:\nAltre osservazioni.\nParole identiche possono avere una diversa funzione grammaticale.\nAd esempio, \"het\" \u00e8 articolo determinativo singolare nonch\u00e9 pronome personale, sia soggetto che oggetto;\n\"de\" \u00e8 articolo determinativo singolare e plurale;\n\"hun\" \u00e8 sia la terza persona plurale dell'aggettivo possessivo (\"hun boeken\", i loro libri), sia il pronome personale che indica il complemento di termine riferito a persone (\"hun\"=\"aan hen\", a loro).\nLe assonanze non necessariamente aiutano ad identificare un genere:\nil pronome personale soggetto \"zij\" \u00e8 tanto singolare \"femminile\", quanto plurale; l'aggettivo (o pronome) possessivo \"zijn(e)\" \u00e8, invece, singolare \"maschile e neutro\" (corrispondente a \"hij\" o \"het\") nonch\u00e9 plurale (corrispondente a \"zij\");\n\"ze\", infine, \u00e8 pronome personale oggetto, plurale e riferito a cose (quindi da non confondersi con \"hen\").\nArticoli.\nArticolo determinativo.\nL'articolo determinativo \u00e8 \"de\" per i nomi maschili e femminili, \"het\" per i nomi neutri. La versione abbreviata, informale, di \"het\" \u00e8 \"'t\".\nNel plurale si usa \"de\" per tutti i generi:\nArticolo indeterminativo.\nL'articolo indeterminativo per tutti i generi \u00e8 \"een\", con una versione informale, \"'n\". Tranne pochi casi, l'articolo indeterminativo \u00e8 invariabile.\nL'olandese ha un articolo indeterminativo negativo, \"geen\", che accompagna anche nomi al plurale:\nNomi.\nIn olandese 'il sostantivo', o nome, \u00e8 \"het zelfstandige naamwoord\" (ovvero \"het substantief\").\nUn normale dizionario olandese presenta i nomi tramite la voce singolare e ne definisce l'articolo (\"de/het\"), il genere delle \"de-woorden\" (m. &gt; \"mannelijk\" maschile; v. &gt; \"vrouwelijk\", femminile) e, se in uso, la forma plurale (mv. &gt; \"de meervoudsvorm\") e il diminutivo. \nNormalmente \u00e8 anche data la divisione in sillabe, l'accento ed eventuali pronunce atipiche.\nSi noti che alcuni nomi hanno solo la forma plurale; che altri possono avere due alternative per il plurale; e che la stessa voce pu\u00f2 avere doppio genere.\nNel caso di forme alternative il significato pu\u00f2 cambiare o meno.\nAlcuni esempi:\nNumero.\nNomi di origine straniera.\nPer i nomi di origine non olandese, e:\nNomi di origine olandese.\nLe terminazioni del plurale olandese sono \"-s\", \"-en\" e \"-eren\".\nVariazioni ortografiche della radice.\nPoich\u00e9 il plurale in \"-en\" e \"-eren\" comporta l'aggiunta di sillabe, si verificano anche trasformazioni ortografiche se:\nLa scelta della terminazione.\nLa scelta fra le terminazioni del plurale pu\u00f2 essere presentata in base alle ultime lettere del singolare e ad alcune categorie di sostantivi che hanno un comportamento omogeneo.\nI plurali delle lettere dell'alfabeto sono \"a's\"; \"b's\"; \"c's\"; \"d's\"; \"e's\"; \"f's\"; \"g's\"; \"h's\"; \"i's\"; \"j's\"; \"k's\"; \"l's\"; \"m's\"; \"n's\"; \"o's\"; \"p's\"; \"q's\"; \"r'en\"; \"s'en\"; \"t's\"; \"u's\"; \"v's\"; \"w's\"; \"x'en\"; \"i-grecs\" o \"y's\"; \"z's\".\nDa queste seguono anche i plurali di sigle, come \"cao's\" (\"collectieve arbeidsovereenkomst(en)\", accordi di lavoro collettivi); \"cv's\", curriculum vitae; \"soa's\" (da \"seksueel overdraagbare aandoening(en)\", malattia sessualmente trasmessa); \"tv's\"; \"wc's\".\nPlurali irregolari.\nUn numero limitato di nomi modifica la radice al plurale. Si pu\u00f2 trattare di:\nAlcuni nomi che terminano in \"-man\" (persona) prendono, eventualmente in aggiunta alla forma regolare, anche il plurale in \"-lui\" (gente) e/o in \"-lieden\". Ad esempio: \"brandweerman\", pompiere \u2192 \"brandweerlieden, brandweermannen\"; \"edelman\", nobile \u2192 \"edellieden\"; \"koopman\", commerciante \u2192 \"kooplieden, kooplui\"; \"sportman\", atleta \u2192 \"sportlieden, sportlui, sportmannen\"; \"tuinman\", giardiniere \u2192 \"tuinlieden, tuinlui, tuinmannen\"; \"zeeman\", marinaio \u2192 \"zeelieden, zeelui, zeemannen\".\nSingularia tantum.\nQuesti sono i nomi senza plurale. Ad esempio: \"ere\", onore; \"gedoe\", scocciatura; \"hoop\", speranza (mentre \"hoop\", mucchio, ammette \"hopen\"); \"rijst\", riso.\nAlcuni nomi prendono il plurale da un sinonimo del singolare, talora meno usato. Ad esempio: \"aanbod, aanbieding\", offerta \u2192 \"aanbiedingen\"; \"getij, getijde\", marea \u2192 \"getijden\"; \"gevoel\", sentimento \u2192 \"gevoelens\" da \"gevoelen\", sentire; \"hoop\", speranza, e \"verwachtingen\", aspettativa \u2192 \"verwachtingen\", speranze/aspettative; \"ka, kaai, kade\", banchina \u2192 \"kaaien, kaden\"; \"vent, kerel\", ragazzo \u2192 \"kerels\"; \"werk\", lavoro e \"werkzaamheid\", attivit\u00e0 \u2192 \"werken\" (meno usato) e \"werkzaamheden\".\nInoltre non si usa il plurale dei nomi di valuta, delle unit\u00e0 di misura e delle parole \"jaar\" (anno), \"kwartier\" (quarto d'ora), \"uur\" (ora), \"keer\", \"maal\" (volta), \"man\" (persona) quando essi seguono un numero.\nAd esempio:\nGenere.\nLa ragione del raggruppamento in \"de-woorden\" (maschili e femminili) e \"het-woorden\" (neutri) \u00e8 presentata nella sezione sul genere.\nL'indicazione generale \u00e8 che il genere va appreso nome per nome, appoggiandosi ad alcune regole specifiche.\nEsistono alcuni criteri per determinare il genere di certi gruppi di nomi (\"het genus\" ovvero \"het grammaticaal geslacht\"), ma \u00e8 impossibile eludere il pi\u00f9 vasto numero di parole il cui genere non segue una logica riconoscibile ed \u00e8 definito unicamente dal dizionario ufficiale.\nLa seguente tabella, comunque, raccoglie vari sostantivi italiani, con traduzione, collocandoli in colonne in base al genere in olandese.\nIl raggruppamento tematico non intende essere rigoroso e va preso con il beneficio dell'inventario.\nLo scopo primario \u00e8 indicare il livello di complessit\u00e0 che il lettore italiano incontra nella distinzione in \"de/het\", fornendo al tempo stesso un lessico di base.\nI due paragrafi successivi presentano quelle regole che consentono di anticipare, rispettivamente, l'appartenenza alle \"het-woorden\" e \"de-woorden\".\n\"Het-woorden\".\nSono \"het-woorden\":\n\"De-woorden\".\nSono \"de-woorden\" (senza escludere il doppio genere):\nNomi composti.\nIl genere di un nome composto, \"de samenstelling\" \u00e8, salvo eccezioni, quello del nome finale, \"het rechterdeel\" .\nLa parte iniziale, \"het linkerdeel\" pu\u00f2 essere un'altra parte del discorso, aggettivo, avverbio, sostantivo o un altro composto.\nIn quanto al significato, i composti olandesi possono corrispondere, in italiano, tanto ad una singola voce quanto ad un'espressione nominale.\nSi hanno composti olandesi:\nIn casi pi\u00f9 rari, il significato del nome composto pu\u00f2 essere completamente diverso dall'accostamento dei suoi componenti.\nDa considerare, per esempio, sono:\nSuoni di raccordo.\nQuando il nome composto \u00e8 formato da due sostantivi, un suono di raccordo, \"de tussenklank\", si frappone talora tra le due parti del nome composto.\nTale raccordo, detto \"de tussenletter\", pu\u00f2 essere dato da \"-e-\", \"-en-\", \"-n-\", \"-er-\" ed \"-s-\" ed \u00e8 generalmente connesso alla forma plurale del primo nome.\nLa consonante prima del raccordo si pu\u00f2 raddoppiare o modificare.\nIl suono di raccordo non si usa quando il nome della prima parte:\nNegli altri casi i criteri per l'uso del raccordo possono essere pi\u00f9 o meno stringenti:\nForme possessive.\nI nomi propri possono avere una forma possessiva, caratterizzata dall'aggiunta di -s, o se l'aggiunta incide sulla pronuncia, -'s (\"Jans vriendin\"-l'amica di Jan).\nLe forme del genitivo sono arcaismi poco usati, a parte qualche espressione come \"De dag des oordeels\" (il giorno del giudizio) e alcuni genitivi plurali accompagnati \"der\" (il genitivo dell'articolo determinativo). Nella lingua comune, le forme del genitivo si formano con la preposizione \"van\" (\"de vriendin van mijn moeder\"-l'amica di mia madre).\nL'aggettivo si presenta come genitivo partitivo quando \u00e8 introdotto da - o accompagnato da - parole indicanti quantit\u00e0, come \"wat, iets, veel\":\nForme arcaiche di genitivo si possono trovare ancora nella forma scritta, dove di solito sono usate per ottenere un effetto \"libresco\" o accademico. Per\u00f2 molti scrittori non percepiscono la distinzione storica tra nomi \"maschili\" e \"neutri\" nel caso genitivo (dove l'articolo \u00e8 \"des\", il nome si declina con una \"-s\" finale, mentre gli aggettivi presentano la desinenza \"-en\"); e tra nomi \"femminili\" e \"maschili\" (dove l'articolo \u00e8 \"der\", i nomi non hanno nessuna desinenza e gli aggettivi hanno la desinenza \"-e\"). Per questo motivo, a volte si trovano costruzioni grammaticalmente scorrette e l'uso del genitivo per questo scopo \u00e8 sconsigliato e di solito \u00e8 considerato pomposo.\nPer esempio, \u00e8 possibile trovare un titolo come:\ndove \"Film\" \u00e8 declinato come un nome di genere femminile, e \"Nederlandse\" \u00e8 declinato conseguentemente.\nScritto correttamente, dovrebbe essere:\nperch\u00e9 in olandese \"film\" \u00e8 storicamente un nome maschile. Comunque, questo uso formale del caso genitivo probabilmente continua a esistere perch\u00e9 si incontra spesso negli istituti di istruzione superiore. Per esempio, tutte le facolt\u00e0 dell'Universit\u00e0 di Leida hanno nomi declinati nel caso genitivo.\nAggettivi.\nNella frase nominale, l'aggettivo precede il nome (e segue l'articolo, se presente). In questa posizione, la maggior parte degli aggettivi ha una forma base (per esempio \"wit\", bianco, \"rood\", rosso, \"zwart\", nero) e una forma in -e, che comporta eventuali modifiche ortografiche (per esempio \"witte\", \"rode\", \"zwarte\").\nL'aggettivo in -e si usa per i nomi plurale di ogni genere, per le \"de-worden\" al singolare (nomi maschili e femminili) e per le \"het-worden\" al singolare precedute dall'articolo determinativo:\nPronomi.\nPronomi personali soggetto e complemento.\nPronomi personali soggetto\nU (scritto di norma minuscolo) \u00e8 la forma di cortesia (Lei). Ha il verbo della seconda persona singolare (jij).\nLe forme alternative tra parentesi senza apostrofo sono molto utilizzate nella forma parlata.\nZij (ze) significa sia \"lei\" sia \"loro\". Li si distingue dal verbo.\nIe si trova solo im posizione enclitica, cio\u00e8 si lega tramite un trattino alla parola che la precede.\nWil-ie eten? Vuole mangiare lui?\nPronomi personali complemento\nLe forme tra parentesi senza apostrofo sono pi\u00f9 comuni e colloquiali.\nVerbi.\nConiugazione.\nUn verbo olandese (\"het werkwoord\") \u00e8 identificato dall'infinito presente (\"de infinitief\", \"de onbepaalde wijs\" o \"het hele werkwoord\"), dal tempo passato (\"de (onvoltooid) verleden tijd\", presentato nei dizionari dalla prima persona singolare) e dal participio passato (\"het voltooid deelwoord\").\nQueste forme base definiscono il paradigma del verbo (\"de stamtijden\") che \u00e8 sufficiente per ricavarne la coniugazione completa (\"de vervoeging\").\nInfinito presente e identificazione della radice.\nL'infinito consente di identificare la radice (\"de stam\") del verbo tramite la rimozione del suffisso -\"en\".\nI verbi irregolari \"doen\" (fare), \"gaan\" (andare), \"slaan\" (colpire), \"staan\" (stare), \"zien\" (vedere) e \"zijn\" (essere) formano l'infinito per aggiunta di una semplice \"-n\" e sono gli unici infiniti monosillabici.\nPer estrarre la radice, bisogna aspettarsi le modifiche ortografiche reversibili riguardanti:\nVariazioni della vocale e della consonante radicale possono coesistere:\nPresente indicativo.\nLa radice dell'infinito determina la coniugazione del presente indicativo (\"de tegenwoordige tijd\") eventualmente tramite l'aggiunta di desinenze, come mostrato in tabella con alcuni esempi.\nLa distinzione in verbi deboli, forti e irregolari \u00e8 presentata nel paragrafo successivo, ma \u00e8 anticipata per mostrare che la coniugazione del presente \u00e8 identica.\nSi noti che:\nEsistono alcuni verbi fortemente irregolari che modificano la radice anche all'interno di un tempo:\nI verbi \"zijn\" e \"hebben\" sono anche gli ausiliari per costruire i tempi composti del passato.\nIl verbo \"zullen\" \u00e8 l'ausiliare usato per la costruzione del futuro.\nI verbi \"kunnen\", \"mogen\", \"willen\" e \"zullen\" possono anche svolgere la funzione di verbi servili.\nLa seconda persona singolare (\"jij\" o la forma atona \"je\") perde la desinenza quando il verbo precede il soggetto, ad esempio nella struttura della frase interrogativa:\nNel tempo presente dei verbi separabili le parti del verbo vengono separate:\nFormazione del passato indicativo e del participio passato.\nIn base al processo di formazione del tempo passato e del participio passato, i verbi olandesi sono classificati in deboli, forti, misti e irregolari.\nVerbi deboli.\nUn verbo \u00e8 detto debole (\"zwak werkwoord\") se\nLa coniugazione del tempo passato \u00e8 mostrata in tabella tramite alcuni esempi.\nSi noti che:\nNel tempo passato dei verbi separabili le parti del verbo vengono separate:\nPer la formazione del participio passato si aggiunge, in primo luogo, alla radice la \"-d-\" o \"-t-\" di spettanza.\nQuindi sussistono due raggruppamenti:\nSi noti che in olandese:\nQuando un participio passato che termina in \"d/t\" \u00e8 usato come aggettivo in funzione attributiva segue la declinazione degli aggettivi e pu\u00f2 anche essere sostantivato:\nI verbi importati dall'inglese sono declinati come deboli.\nAd esempio:\nSi noti che:\nEsistono alcuni verbi deboli che hanno anche una coniugazione forte o una coniugazione mista, con o senza differenze di sfumature o significato.\nQuesti sono indicati nelle sezioni che coprono tali coniugazioni alternative.\nVerbi forti.\nUn verbo \u00e8 detto forte (\"sterk werkwoord\") se forma\nIl processo di modifica della vocale radicale \u00e8 detto apofonia (\"de klankverandering\").\nAd esempio in \"brek\"-en, \"brak\", ge-\"brok\"-en (radice in corsivo, la vocale apofonica in grassetto), la vocale radicale assume i suoni \"e\", \"a\", \"o\" per costruire il presente, il passato e il participio passato rispettivamente, mentre il gruppo \"br_k\" continua a identificare la radice.\nLe vocali del passato e del participo passato non necessariamente differiscono.\nIn olandese, esistono circa 230 verbi irregolari il cui paradigma va imparato a memoria.\nLe combinazioni delle vocali modificate dall'apofonia sono comunque limitate ed esistono diverse possibilit\u00e0 di raggruppare i paradigmi.\nLa tabella raggruppa esempi di verbi forti in base alla vocale del passato (righe), del participio passato (colonne) ed eventualmente del presente (celle).\nIl raggruppamento in sette classi segue la distinzione data nella voce sulla lingua olandese.\nLa coniugazione del tempo passato \u00e8 mostrata in tabella tramite alcuni esempi.\nSi noti che:\nIl participio passato si forma aggiungendo alla radice con la vocale apofonica appropriata sia il prefisso \"ge-\", come i verbi deboli, sia del suffisso \"-en\".\nPer i verbi composti valgono gli stessi criteri validi per i verbi deboli:\nanche se alcuni verbi composti possono seguire una coniugazione diversa dal verbo che li compone:\nEsistono verbi con lo stesso infinito ma con le due coniugazioni debole e forte.\nPossono avere:\nI verbi forti con coniugazione alternativa mista sono discussi nella sezione sui verbi misti.\nVerbi misti.\nI verbi misti (\"gemengde werkwoorden\" o \"half onregelmatige werkwoorden\") hanno caratteristiche intermedie fra quelli deboli e quelli forti.\nEssi fanno uso di una sola radice per l'intero paradigma, ma possono avere anche due o tre paradigmi.\nTali alternative portano con s\u00e9 a volte significati diversi, a volte sfumature di significato o di contesto non necessariamente indicati in maniera unanime dai dizionari madrelingua.\nAl momento dell'uso si consiglia di consultare tali dizionari o madrelingua esperti.\nQuesti possono essere raggruppati nelle seguenti categorie con esempi (i segni = e \u2260 indicano coincidenza e differenza di significato):\nAltre volte, il paradigma misto ha guadagnato terreno sugli altri fino a confinarli in registri aulici o anche a soppiantarli.\nIn quest'ultimo caso pu\u00f2 succedere che i dizionari aggiornati non riportino pi\u00f9 le voci desuete che, tuttavia, si possono ancora incontrare nei testi datati.\nTra i paradigmi non riportati dall'ortografia ufficiale si annoverano:\nAlcuni verbi composti con un verbo a paradigma misto o quelli da esso derivati seguono, invece o anche, un'altra coniugazione:\nVerbi irregolari.\nI verbi irregolari si coniugano facendo uso di diverse radici, o all'interno di un tempo o fra un tempo e l'altro.\nEsistono i seguenti raggruppamenti:\nI participi dei verbi con infinito monosillabico \"doen\", \"gaan\" e \"staan\" sono \"gedaan\", \"gegaan\" e \"gestaan\".\nQuando sono utilizzati come aggettivi, seguono le regole di un aggettivo declinabile:\nAlcuni verbi composti con un verbo irregolare seguono, anche o invece, un'altra coniugazione:\nAusiliari dei tempi passati e infinito passato.\nGli ausiliari per formare i tempi composti del passato sono \"hebben\" (avere) e \"zijn\" (essere).\nGli infiniti passati, usati qui come esempio, sono formati come in italiano dall'infinito dell'ausiliare e dal participio passato del verbo.\n\"Hebben\" si usa per i verbi:\n\"Zijn\" si usa per i verbi:\nInoltre si possono avere verbi che ammettono entrambi gli ausiliari.\nQuesti possono essere raggruppati in:\nFuturi indicativi.\nIn olandese i tempi futuri si formano usando come ausiliare il verbo irregolare \"zullen\".\nIl futuro semplice viene costruito coniugando \"zullen\" seguito dall'infinito presente del verbo che si vuole esprimere al futuro.\nLa forma verbale consta quindi di due parole:\nIl futuro anteriore viene costruito coniugando \"zullen\" seguito prima dall'infinito passato del verbo che si vuole esprimere al futuro.\nL'infinito passato \u00e8 formato dall'infinito dell'ausiliare \"hebben\" o \"zijn\" che spetta al verbo e dal participio passato del verbo.\nLa forma verbale consta quindi di tre parole:\nUn'azione nel futuro pu\u00f2 essere espressa anche con il verbo \"gaan\" seguito dall'infinito del verbo e, come in italiano, con un tempo presente insieme ad un avverbio di tempo:\nVerbi composti e separabili.\nIn olandese sono abbondanti i verbi composti formati dalla combinazione di una parola o particella in prima posizione e di un verbo preesistente.\nNella coniugazione tali verbi mostrano comportamenti analoghi o assimilabili, fra cui la loro eventuale separabilit\u00e0.\nL'elemento in prima posizione pu\u00f2 essere:\nVerbi che iniziano in \"be\"-, \"er\"-, \"ge\"-, \"her\"-, \"ont\"-, \"ver\"-.\nQueste particelle, prese a s\u00e9 stante, non hanno senso compiuto, ma conferiscono sfumature al significato della radice del verbo.\nSi noti che le stesse particelle hanno un ruolo nella formazione di sostantivi e aggettivi.\nGli esempi, tuttavia, illustrano una notevole variet\u00e0 di esiti nel passaggio dal preesistente al nuovo significato.\nA volte il verbo \u00e8 solo apparentemente composto, quando la radice del verbo proviene da aggettivi o sostantivi che non hanno dato esito a forme verbali senza particella iniziale (ad esempio: \"verbeteren\", migliorare da \"beter\", meglio che, invece, non ha dato esito al verbo \"beteren\").\nIl comportamento grammaticale \u00e8 comunque identico a quello dei verbi propriamente composti.\nIn particolare questa classe di verbi non \u00e8 separabile e non ricorre mai alla particella \"ge\"- per la formazione del participio passato.\nEsistono anche verbi che iniziano con pi\u00f9 particelle, come ad esempio: \"zich verontschuldigen\", scusarsi (da \"de schuld\", debito/ colpa).\nNumerali.\nCome succede in altre lingue germaniche, anche in olandese i numeri a partire dal venti si formano antecedendo l'unit\u00e0 alla decina, unite tra loro da \"en\" (\"\u00ebn\" per i numeri con unit\u00e0 2 e 3).\nCollegamenti esterni.\n - Il portale alla versione elettronica della Grammatica Generale Neerlandese (con il supporto della Nederlandse Taalunie)"}
{"id": "2259420", "revid": "767487", "url": "https://it.wikipedia.org/wiki?curid=2259420", "title": "Matsya Pur\u0101\u1e47a", "text": "Il Matsya Pur\u0101\u1e47a (sanscrito: \u092e\u0924\u094d\u0938\u094d\u092f\u092a\u0941\u0930\u093e\u0923) \u00e8 il primo Pur\u0101\u1e47a nonch\u00e9 il pi\u00f9 antico testo sacro della religione induista.\nTrama.\nIl testo narra la storia del primo avatar di Vishnu, il pesce Matsya, incarnatosi sul finire del primo kalpa, quando il sonno di Brahm\u0101 caus\u00f2 la distruzione dell'universo (\"pralaya\").\nIl diluvio.\nMentre Brahm\u0101 dormiva, il demone Aja-Griva gli si avvicin\u00f2 e rub\u00f2 i Veda che uscivano dalla sua bocca. Vishnu, accortosene, si trasform\u00f2 in pesce e comparendo di fronte al re Satyavrata, gli disse:\nCos\u00ec avvenne e quando le acque del diluvio si ritirarono i Veda furono ritrovati nel cadavere del gigante Aya-Griva ucciso da Vishnu e dati a Satyavrata, che per gli uomini rinnovati divenne il settimo Manu o profeta legislatore, sotto il nome di Vaivasvata. Egli sarebbe ancora vivo e dirigerebbe il globo dall'alto dei cieli."}
{"id": "2259423", "revid": "767487", "url": "https://it.wikipedia.org/wiki?curid=2259423", "title": "RORSAT", "text": "RORSAT (Radar Ocean Reconnaissance SATellite) \u00e8 il nome con il quale sono conosciuti in Occidente i satelliti artificiali per sorveglianza oceanica di progetto e costruzione sovietica US-A (cirillico: \u0423\u043f\u0440\u0430\u0432\u043b\u044f\u0435\u043c\u044b\u0439 \u0421\u043f\u0443\u0442\u043d\u0438\u043a \u0410\u043a\u0442\u0438\u0432\u043d\u044b\u0439, ovvero Upravlyaemyj Sputnik Aktivnyj). Questi satelliti erano stati progettati per sorvegliare i movimenti delle unit\u00e0 navali NATO e delle navi mercantili. Furono lanciati tra il 1967 ed il 1988 come missioni Cosmos per motivi di riservatezza.\nSviluppo.\nL'esigenza di un satellite da sorveglianza marittima ed individuazione di bersagli navali nacque in Unione Sovietica a partire dai primi anni sessanta. In quel periodo, infatti, erano stati sviluppati una serie di missili antinave a lungo raggio, ma non era stato risolto il problema della localizzazione degli obiettivi, in particolare per quello che riguardava i tiri \u201coltre l'orizzonte\u201d. La prima soluzione che si pens\u00f2 di adottare fu quella di utilizzare allo scopo una particolare versione del Kosmoplan, una navetta per voli spaziali senza equipaggio il cui sviluppo era portato avanti da Vladimir Nikolaevi\u010d \u010celomej dalla fine degli anni cinquanta. Tali navette avrebbero dovuto essere portate in orbita da un missile vettore chiamato UR-200, sviluppato dallo stesso \u010celomej.\nLo sviluppo di questa variante, progettata per l'individuazione e l'inseguimento di bersagli navali ostili, fu autorizzato nel marzo 1961, con il nome generico di MKRTs. I progetti preliminari furono presentati nel luglio 1962. Nello sviluppo furono coinvolti numerosi uffici tecnici ed enti di ricerca.\nNel 1964, quando Nikita Chru\u0161\u010d\u00ebv fu estromesso dal potere, furono rivisti tutti i progetti che questi aveva sostenuto, in particolare quelli di \u010celomej (che aveva addirittura assunto nel proprio ufficio tecnico il figlio di Chru\u0161\u010d\u00ebv come ingegnere capo): il risultato fu il trasferimento del progetto relativo all'US al KB-1 di Savin, e la cancellazione del vettore UR-200. Riguardo a quest'ultimo fatto, la navetta dovette essere riprogettata per essere lanciata con un vettore Tsiklon-2, la versione per impiego spaziale del missile balistico intercontinentale R-36 (nome in codice NATO: SS-9 Scarp).\nComplessivamente, furono previste due versioni del MKRTs:\nIn particolare, l'intero sistema di sorveglianza era stato chiamato 17K114, mentre la navicella US-A aveva il nome di 17F16.\nAlla fine degli anni 60, lo sviluppo del sistema era a buon punto. In particolare, i primi test di volo erano si erano svolti a partire dal 1965, ed i primi prototipi erano equipaggiati con i sistemi controllo radio, di orientamento e stabilizzazione. Tuttavia, non montavano ancora il reattore (al suo posto vi erano delle batterie), e soprattutto il sistema radar non era ancora pronto. Tutto il progetto fu quindi trasferito al KB Arsenal nel 1969.\nI vari test di qualificazione del sistema furono completati nel biennio 1971-1972, ed i voli di prova iniziarono nel 1973. Tali voli furono coronati da successo, ed il satellite fu accettato in servizio nel 1975.\nUna successiva modernizzazione si ebbe tra il 1979 ed 1989: in dettaglio, furono incrementati l'accuratezza, la capacit\u00e0 di localizzare obiettivi e l'autonomia di missione.\nTecnica.\nGli IS-A erano satelliti da sorveglianza oceanica a propulsione nucleare posti in low earth orbit, del peso di 3.800\u00a0kg. Erano equipaggiati con un radar attivo che permetteva la localizzazione delle unit\u00e0 navali nemiche in condizioni ognitempo, sia di giorno sia di notte. Inoltre, la capacit\u00e0 di individuazione si estendeva anche a quelle unit\u00e0 che navigavano mantenendo il silenzio radio.\nIl sistema di guida era in grado di tenere la navicella orientata durante il volo alla giusta inclinazione di 65 gradi, mantenere l'orbita e guidare la navetta al rientro al termine della missione.\nLa scelta di utilizzare il reattore sulle versioni di serie era stata determinata dal fatto che il consumo di energia richiesto dai dispositivi di bordo era molto elevato, e quella di origine solare (o immagazzinata nelle batterie) non era stata evidentemente ritenuta sufficiente.\nIl problema di evitare il rientro del reattore nell'atmosfera terrestre al termine della missione (con relativo inquinamento radioattivo) fu affrontato grazie ad un sistema di sicurezza ridondante, completamente automatico. In dettaglio, prima del rientro il reattore veniva \u201cespulso\u201d dalla navetta e sistemato in un'orbita di sicurezza particolarmente elevata, in modo da escluderne il rientro. In caso di malfunzionamento, era previsto un ulteriore sistema di sicurezza che prevedeva l'eiezione del reattore e la dispersione delle componenti radioattive negli strati pi\u00f9 alti dell'atmosfera. In questo modo, il rischio di inquinamento radioattivo fu ridotto al minimo. Nonostante queste precauzioni, per\u00f2, alcune volte il reattore rientr\u00f2 ugualmente in atmosfera.\nUtilizzo.\nLa marina sovietica accett\u00f2 il sistema in servizio nel 1975. Questi satelliti avevano un'importanza fondamentale nella strategia navale sovietica. Infatti, il sistema era i grado di individuare con precisione la dislocazione delle flotte nemiche: il monitoraggio era continuo, e riguardava tutta la superficie terrestre. Fu il solo sistema a raggiungere dei risultati del genere.\nLe informazioni raccolte potevano essere fornite a navi, aerei e sottomarini praticamente in tempo reale, e questo permetteva anche di effettuare con successo attacchi \u201coltre l'orizzonte\u201d.\nL'efficacia del sistema fu provata dal fatto che la marina sovietica venne a sapere in tempo reale dello sbarco inglese durante la guerra delle Falklands.\nQuesti satelliti avrebbero dovuto costituire la base del sistema Ideogramma-Pirs (anch'essi a propulsione nucleare), ma il programma fu cancellato nel 1988 da Michail Gorba\u010d\u00ebv. Tali satelliti furono ritirati dal servizio nello stesso anno, e furono sostituiti dagli US-PU, ad energia solare.\nLanci.\nComplessivamente, furono costruiti 37 esemplari dei satelliti US-A. Di questi, 35 furono lanciati con successo. Si possono distinguere una versione di prova, senza reattori nucleari a bordo, ed una versione definitiva. I lanci della versione di prova furono quattro ed avvennero tra il 27 dicembre 1965 ed il 22 marzo 1968. Un quinto fall\u00ec a causa di un malfunzionamento del propulsore del satellite, che non raggiunse l'orbita. Tutti i lanci furono identificati da missioni Cosmos.\nIl lancio fallito fu effettuato il 25 gennaio 1969 (Cosmos 265).\nI restanti 32 esemplari di serie furono lanciati tra il 3 ottobre 1970 ed il 14 marzo 1988. Una missione, la quinta (Cosmos 556, il 25 aprile 1973), fall\u00ec a causa di un malfunzionamento del propulsore del satellite. Tutti i lanci furono effettuati con vettori Tsiklon-2. Occorre precisare che la presenza a bordo di un reattore nucleare fu confermata dai vertici delle forze armate sovietiche solo a partire dal terzo lancio in poi.\nIncidenti.\nIl doppio sistema di sicurezza a volte non \u00e8 stato in grado di evitare incidenti con il reattore. In tre occasioni, infatti, il sistema di sgancio del reattore non funzion\u00f2 come previsto, provocando quindi il rientro in atmosfera di quest'ultimo. La cosa provocava incidenti internazionali, considerando la natura del \"carico\". In generale, infatti, si trattava di un satellite che soffriva di diversi problemi di inaffidabilit\u00e0, piuttosto comuni nei mezzi di costruzione sovietica.\nGli incidenti pi\u00f9 importanti furono quattro."}
{"id": "2259429", "revid": "19933", "url": "https://it.wikipedia.org/wiki?curid=2259429", "title": "Altair 8800", "text": ""}
{"id": "2259431", "revid": "1494169", "url": "https://it.wikipedia.org/wiki?curid=2259431", "title": "Racer", "text": ""}
{"id": "2259432", "revid": "120851672", "url": "https://it.wikipedia.org/wiki?curid=2259432", "title": "Adiponectina", "text": "L'adiponectina (indicata anche come GBP-28, apM1, AdipoQ e Acrp30 o, ancora, liponectine) \u00e8 una proteina della famiglia delle citochine che, nel genere umano, \u00e8 codificata dal gene \"ADIPOQ\".\nFu scoperta nel 1995 da quattro diversi gruppi di ricerca che lavoravano indipendentemente l'uno dall'altro.\nFunzione.\nL'adiponectina \u00e8 un ormone proteico che modula alcuni processi metabolici, inclusa la regolazione del glucosio e il catabolismo degli acidi grassi. \nL'adiponectina \u00e8 secreta unicamente dal tessuto adiposo nel flusso sanguigno ed \u00e8 molto abbondante nel plasma sanguigno in funzione di altri ormoni. I livelli di presenza dell'ormone sono inversamente collegati con la percentuale di grasso nel corpo degli adulti, gli obesi, infatti, producono livelli pi\u00f9 bassi di questo ormone rispetto a individui normopeso, mentre non \u00e8 ancora stata chiarita un'analoga associazione nei bambini. L'adiponectina promuove l'ossidazione degli acidi grassi nei muscoli, ne riduce l'apporto al fegato e il contenuto di trigliceridi e diminuisce la produzione di glucosio a livello epatico. I suoi recettori sono AdipoR1 e AdipoR2 che si trovano particolarmente nel muscolo e nel fegato. I recettori per l'adiponectina legando questo ormone inviano segnali a valle che attivano la AMPK (protein chinasi attivata da AMP, che non va confusa con la proteina chinasi A: PKA) che a sua volta fosforila l'Acetil-CoA carbossilasi, diminuendo la sintesi degli acidi grassi.\nEffetto complessivo: \nL'anabolismo \u00e8 bloccato: il fegato inibisce la sintesi di acidi grassi e colesterolo. \nIl catabolismo \u00e8 attivato: viene promossa la Beta ossidazione degli acidi grassi, stimola i recettori Glut1 e Glut4 per internalizzare glucosio nelle cellule, diminuendo di conseguenza la produzione di glucosio a livello epatico. Stimola a livello dell'ipotalamo la secrezione di peptidi anoressigenici, riducendo il senso di fame.\nDal 2009 la proteina \u00e8 oggetto di studio nell'ambito di ricerche volte alla comprensione dei disturbi cardiovascolari."}
{"id": "2259437", "revid": "399", "url": "https://it.wikipedia.org/wiki?curid=2259437", "title": "Padre padrone (romanzo)", "text": "Padre padrone (titolo completo: \"Padre padrone. L'educazione di un pastore\") \u00e8 un romanzo autobiografico dello scrittore sardo Gavino Ledda. Venne pubblicato dall'editore Feltrinelli nel 1975 come primo numero della collana \"Franchi Narratori\". Il romanzo vinse il premio Viareggio opera prima e nel 1977 fu tratto il film \"Padre padrone\" diretto dai fratelli Taviani, che al 30\u00ba Festival di Cannes vinse la Palma d'oro come miglior film. Il libro \u00e8 stato tradotto in 40 lingue.\nTrama.\nLa storia di Gavino Ledda si svolge a Siligo, in provincia di Sassari, in una famiglia di pastori contadini.\nIl padre preleva Gavino dalla scuola a soli sei anni perch\u00e9 lo aiuti a governare il gregge nei pascoli di Baddevr\u00f9stana (Valle frondosa). Avendo frequentato solo per poche settimane la prima elementare, Gavino non sa ancora n\u00e9 leggere n\u00e9 scrivere: il padre lo condanna, di fatto, all'analfabetismo.\nIl padre insegna a Gavino gradatamente la vita pastorale: i suoi insegnamenti sono spesso impartiti con una certa durezza e talvolta accompagnati da percosse. Per i primi tempi permette a Gavino di vivere nel paese di Siligo insieme alla mamma e ai fratelli, ma ben presto lo relega nel podere di famiglia nella localit\u00e0 di Baddevr\u00f9stana. Baddevr\u00f9stana non \u00e8 distante da Siligo che pochi chilometri; tuttavia, l'unico mezzo di trasporto di cui la famiglia dispone \u00e8 un mulo: il tragitto sembra perci\u00f2 lungo e la distanza notevole al piccolo Gavino. Egli, ancora bambino, fa molta fatica ad adattarsi a vivere e lavorare da solo a Baddevr\u00f9stana.\nGavino trascorre cos\u00ec la propria infanzia e l'adolescenza lavorando con il padre e relegato all'interno del podere. Ma ben presto Gavino inizier\u00e0 a riscattarsi, inizialmente con lo studio della musica ed in particolare della fisarmonica.\nL'emancipazione: il servizio militare.\nConsigliato dal suo insegnante di musica inizia a studiare per conseguire la quinta elementare da privatista, licenza che conseguir\u00e0 dopo aver avuto il consenso del padre. Da questo momento Gavino sviluppa un amore profondo per lo studio e una tenace volont\u00e0 di emanciparsi dalla propria condizione di pastore analfabeta relegato in un contesto restrittivo e di isolamento. Dapprima progetta di emigrare nei Paesi Bassi, ma questo progetto fallisce. Nel 1958 si arruola nell'Esercito iscrivendosi al Corso di Addestramento Reclute: quando lascia la Sardegna sa a malapena qualche parola di italiano; quando non sa rispondere adeguatamente agli ordini di un superiore se la cava con un \"\"signors\u00ec!\". Studiando e lavorando giorno e notte, sostenuto da una volont\u00e0 incrollabile, e aiutato da un superiore e da un commilitone, migliora notevolmente il proprio italiano, consegue la terza media da privatista e diventa sergente radiomontatore presso la scuola di trasmissioni della Cecchignola, a Roma. Nel 1962 si congeda dall'esercito e torna in Sardegna per continuare a studiare.\nIl diploma superiore e l'emancipazione dal padre.\nIl congedo viene fortemente disapprovato dal padre. Gavino viene giudicato presuntuoso perch\u00e9, a causa della sua ambizione, lascia il lavoro da sergente che gli avrebbe garantito certezze e una vita dignitosa. Il padre si scontra con Gavino diverse volte, cercando di ostacolarlo nello studio:\"Ginnasiale! Una parola che non mi inganna\"\". Ma Gavino continua a studiare.\nNel 1964 consegue il diploma di maturit\u00e0 classica ed avviene l'inevitabile scontro con il padre: Gavino, infatti, si ribella e rivendica la propria autonomia cercando di spiegare al padre la propria visione del mondo ed i propri progetti. Lo scontro, anche fisico, non solo tra due uomini ma anche tra \"due concezioni del mondo\", vede Gavino che abbandona nuovamente la Sardegna per andare a lavorare per mantenersi gli studi di lettere all'Universit\u00e0 di Roma \"La Sapienza\" e poi, da laureato in glottologia, come assistente all'Universit\u00e0 di Cagliari.\n\"Padre padrone\" \u00e8 considerato un classico dalla pedagogia progressista."}
{"id": "2259438", "revid": "767487", "url": "https://it.wikipedia.org/wiki?curid=2259438", "title": "Maslog", "text": "Maslog \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nMaslog \u00e8 formata da 12 baranggay:"}
{"id": "2259442", "revid": "228587", "url": "https://it.wikipedia.org/wiki?curid=2259442", "title": "Pride", "text": "Pride termine inglese traducibile in \"Orgoglio\" "}
{"id": "2259447", "revid": "287204", "url": "https://it.wikipedia.org/wiki?curid=2259447", "title": "Ryusei Nakao", "text": ""}
{"id": "2259449", "revid": "13945", "url": "https://it.wikipedia.org/wiki?curid=2259449", "title": "Christie Brinkley", "text": " Celebre principalmente negli anni settanta e ottanta per le sue molteplici copertine su \"Sports Illustrated Swimsuit Issue\", la Brinkley ha anche lavorato come attrice, illustratrice, fotografa, scrittrice e stilista, ed \u00e8 molto attiva nel campo dei diritti umani, dei diritti degli animali e dell'ambientalismo. Ha un patrimonio di circa 80 milioni di dollari.\nCarriera nella moda.\nScoperta nel 1973 dal fotografo statunitense Errol Sawyer a Parigi,dove stava studiando arte Christie Brinkley ottiene un contratto con l'agenzia di moda Elite Model Management, grazie al quale ha la possibilit\u00e0 di apparire in alcune campagne pubblicitarie internazionali. Dopo essere apparsa numerose volte sulla copertina della rivista \"Glamour\", la Brinkley ottiene un contratto ventennale con l'azienda di cosmetici CoverGirl. La modella inoltre ottiene tre volte consecutive la copertina di \"Sports Illustrated Swimsuit Issue\" (1979, 1980 e 1981), compare sulla prima edizione del calendario della rivista e nel 2005 appare sul numero celebrativo \"Sports Illustrated 40th Anniversary Issue's Hall of Fame\".\nOltre che su \"Sports Illustrated\", Christie Brinkley \u00e8 apparsa sulla copertina di oltre 500 riviste, incluse \"US\", \"Vogue\", \"Newsweek\", \"Rolling Stone\", \"Esquire\", \"Harper's Bazaar\", \"Cosmopolitan\", e \"LIFE\". \u00c8 inoltre stata la testimonial di \"Chanel No. 19\", \"Prell\", \"MasterCard\", \"Breck\", \"Diet Coke\", \"Anheuser-Busch\", \"Got Milk?\", \"Healthy Choice\", \"Max Factor\", \"Nissan\", \"Noxema\", \"Revlon\", \"Clairol\", \"Borghese Cosmetics\", \"Danskin\", \"Nu Skin\", \"Yardley of London\", \"Halston\", \"Vogue Patterns\", \"Gottex\" e \"Black Velvet\", fra gli altri. Nel 2019 diventa testimonial per l'azienda farmaceutica Merz Pharma leader nel settore dei trattamenti diNel 1998 \"Playboy\" ha nominato la Brinkley come una delle 100 donne pi\u00f9 sexy del ventesimo secolo. Nel 2011 recita e canta nel musical \"Chicago\", per cui vince il Broadway Beacon Award.\nAltre attivit\u00e0.\nLa Brinkley ha anche occasionalmente lavorato come attrice. Il suo primo ruolo \u00e8 stato nel 1983 in \"National Lampoon's Vacation\" al fianco di Chevy Chase, ruolo poi ripreso nel sequel del 1997 \"Vegas Vacation\".\nNel 1983 ha scritto ed illustrato il libro su salute e bellezza \"Christie Brinkley's Outdoor Beauty and Fitness Book\", che ha ottenuto un ottimo riscontro di vendite. Nel 1993 ha realizzato le illustrazioni per la copertina dell'album \"River of Dreams\", di Billy Joel, con il quale \u00e8 stata sposata dal 1985 al 1994, che le fecero ottenere il riconoscimento di \"miglior copertina dell'anno\" da parte della rivista Rolling Stone.\nHa inoltre firmato una collezione di occhiali da sole della \"Nouveau Eyewear\", chiamata \"Christie Brinkley Perspectives\", un proprio profumo chiamato \"Believe\", ed una linea di gioielleria prodotta dalla \"Swank\" e la sua figura \u00e8 stata trasposta in giocattolo dalla \"Matchbox Toys\" per una linea di bambole ispirata a vere modelle.\nCuriosit\u00e0.\nFu sposata col cantante Billy Joel dal marzo 1985 al dicembre 1994 e comparve in un videoclip del futuro marito, intitolato \"Uptown Girl\",\" \"del 1983, oltre che presente con la figlia in \"Leningrad\" del 1989. Compare inoltre nel videoclip intitolato \"A Matter of Trust\"."}
{"id": "2259451", "revid": "767487", "url": "https://it.wikipedia.org/wiki?curid=2259451", "title": "Maydolong", "text": "Maydolong \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nMaydolong \u00e8 formata da 20 baranggay:"}
{"id": "2259456", "revid": "433605", "url": "https://it.wikipedia.org/wiki?curid=2259456", "title": "Pietre runiche di Hagby", "text": "Le Pietre runiche di Hagby sono quattro pietre runiche erette nel cortile della fattoria Hagby, Uppland, Svezia. Sono incise in antico norreno e risalgono tutte all'XI secolo.\nTre dei monoliti (U 153, U 154 e U 155) furono realizzati per commemorare la morte di alcuni variaghi, avvenuta a Est, probabilmente nel Rus' di Kiev.\nNegli anni 1920/1930 furono rinvenute nelle fondamenta della fattoria Litzby, la quale rimaneva a poche centinaia di metri da Hagby, ma che fu distrutta da un incendio negli anni 1880. I reperti erano bruciati e frammentati, ma fu comunque possibile riunire i 120 frammenti ritrovati e formare le quattro pietre runiche oggi visibili.\nNel possedimento di Hagby si trovano altre pietre runiche, tra cui la U 143 e la U 148.\nU 152.\nQuesto monolite fu commissionato da una dama di nome Holmfr\u00ed\u00f0r, la quale perse contemporaneamente il marito Bj\u00f6rn e il figlio Sighvatr.\nU 153.\nQuesto monolite fu realizzato dagli stessi autori della pietra runica U 155, cio\u00e8 Sveinn e Ulfr, che probabilmente \u00e8 l'altra pietra runica citata nel testo. L'incisione ci parla di Halfdan e Gunnarr, variaghi, morti a Est.\nU 154.\nAnche questa pietra runica fu eretta in memoria dei variaghi che perirono da qualche parte a est, ma questi uomini non sono gli stessi citati nella U 153 o U 155.\nU 155.\nQuesto monolite fu eretto da Sveinn e Ulfr, gli stessi che fecero erigere la U 153. Questa iscrizione aggiunge le persone di \u00d6rn e Ragnfr\u00ed\u00f0r, genitori dei quattro fratelli."}
{"id": "2259458", "revid": "300067", "url": "https://it.wikipedia.org/wiki?curid=2259458", "title": "Joey Dorsey", "text": "Carriera.\nNel 2013-14 ha militato nel Barcellona."}
{"id": "2259462", "revid": "767487", "url": "https://it.wikipedia.org/wiki?curid=2259462", "title": "Mercedes (Eastern Samar)", "text": "Mercedes \u00e8 una municipalit\u00e0 di Sesta classe delle Filippine, situata nella Provincia di Eastern Samar, nella Regione del Visayas Orientale.\nMercedes \u00e8 formata da 16 baranggay:"}
{"id": "2259467", "revid": "729019", "url": "https://it.wikipedia.org/wiki?curid=2259467", "title": "Transports Publics du Chablais", "text": "Transports Publics du Chablais (\"Trasporti pubblici del Chiablese\", acronimo TPC) \u00e8 una societ\u00e0 di trasporto regionale svizzera. Gestisce quattro linee ferroviarie a scartamento ridotto, ma anche linee di bus nella regione del Chiablese svizzero, tra i cantoni Vaud e Vallese.\nSede sociale \u00e8 Aigle.\n\u00c8 stata creata nel 1999 dalla fusione di quattro societ\u00e0 ferroviarie a scartamento ridotto, che dal 1975 (AOMC dal 1977) gi\u00e0 collaboravano dal punto di vista operativo:"}
{"id": "2259477", "revid": "486946", "url": "https://it.wikipedia.org/wiki?curid=2259477", "title": "Mikhail Tal", "text": ""}
{"id": "2259479", "revid": "204012", "url": "https://it.wikipedia.org/wiki?curid=2259479", "title": "Listesi", "text": ""}
{"id": "2259480", "revid": "729019", "url": "https://it.wikipedia.org/wiki?curid=2259480", "title": "Oras", "text": "Oras \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nOras \u00e8 formata da 42 baranggay:"}
{"id": "2259482", "revid": "486946", "url": "https://it.wikipedia.org/wiki?curid=2259482", "title": "Michail Tal", "text": ""}
{"id": "2259488", "revid": "1372005", "url": "https://it.wikipedia.org/wiki?curid=2259488", "title": "Willi Bredel", "text": "Pioniere del Realismo socialista, per le sue idee filo-comuniste, dopo il Machtergreifung (l'avvento di Adolf Hitler), fu imprigionato nel campo di concentramento di KZ Fuhlsb\u00fcttel; rilasciato dopo alcuni mesi, fugg\u00ec prima in Cecoslovacchia e successivamente, quando questa fu invasa, a Mosca nel 1934. Nella capitale dell'Unione Sovietica pubblic\u00f2 il romanzo \"La prova\" (\"Die Pr\u00fcfung\"), nel quale narrava la propria esperienza nel lager. Questa \u00e8 la sua opera pi\u00f9 nota: \u00e8 stata successivamente pubblicata nelle lingue di quasi tutti i Paesi del Blocco Sovietico. Prese parte alla Guerra civile spagnola (1936-1939) per combattere Franco e i Franchisti, sostenuti da Germania, Italia, Portogallo e dai Blueshirts; alla fine furono questi a prevalere; tra gli intellettuali partiti per la Spagna con l'intenzione d'impedire la diffusione del Fascismo in quel Paese vi furono anche i Premi Nobel Ernest Hemingway e Albert Camus. Combatt\u00e9 nel battaglione Th\u00e4lmann, una brigata internazionale. Successivamente, prese parte alla Seconda guerra mondiale a fianco dell'armata rossa e, caduto il Nazismo e divisa la Germania, decise di vivere nella parte orientale, vicina all'URSS."}
{"id": "2259489", "revid": "767487", "url": "https://it.wikipedia.org/wiki?curid=2259489", "title": "Quinapondan", "text": "Quinapondan \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nQuinapondan \u00e8 formata da 25 baranggay:"}
{"id": "2259491", "revid": "1186766", "url": "https://it.wikipedia.org/wiki?curid=2259491", "title": "Salcedo", "text": ""}
{"id": "2259498", "revid": "834", "url": "https://it.wikipedia.org/wiki?curid=2259498", "title": "Hot (Melanie Brown)", "text": ""}
{"id": "2259501", "revid": "1305772", "url": "https://it.wikipedia.org/wiki?curid=2259501", "title": "Tell Me", "text": ""}
{"id": "2259505", "revid": "1305772", "url": "https://it.wikipedia.org/wiki?curid=2259505", "title": "I Want You Back", "text": ""}
{"id": "2259511", "revid": "767487", "url": "https://it.wikipedia.org/wiki?curid=2259511", "title": "Salcedo (Eastern Samar)", "text": "Salcedo \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nSalcedo \u00e8 formata da 41 baranggay:"}
{"id": "2259523", "revid": "834", "url": "https://it.wikipedia.org/wiki?curid=2259523", "title": "Today (Melanie B)", "text": ""}
{"id": "2259527", "revid": "767487", "url": "https://it.wikipedia.org/wiki?curid=2259527", "title": "San Julian (Eastern Samar)", "text": "San Julian \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nSan Julian \u00e8 formata da 16 baranggay:"}
{"id": "2259529", "revid": "125019", "url": "https://it.wikipedia.org/wiki?curid=2259529", "title": "Robert H\u00fcbner", "text": "Carriera.\n\u00c8 stato uno dei pi\u00f9 forti giocatori tedeschi nel trentennio 1970-2000. All'apice della sua carriera era considerato il pi\u00f9 forte giocatore tedesco dopo Emanuel Lasker. \u00c8 diventato maestro internazionale nel 1969 e grande maestro nel 1971. Il suo punteggio Elo massimo \u00e8 di 2.650.\nH\u00fcbner \u00e8 un esperto di papirologia e sa leggere i geroglifici. Parla diverse lingue, tra cui correntemente il finlandese. Pratica anche lo xiangqi (scacchi cinesi) e il go.\nHa partecipato diverse volte al torneo dei candidati per il titolo mondiale. Nel match del 1971 a Siviglia contro Tigran Petrosjan pareggi\u00f2 le prime sei partite, poi dopo aver perso la settima si ritir\u00f2 per una polemica sulla rumorosit\u00e0 della sala di gioco.\nNel 1980 vinse nei quarti di finale contro Andr\u00e1s Adorj\u00e1n (+ 2 \u2013 1 = 7), poi super\u00f2 Lajos Portisch ad Abano Terme (+ 2 = 9). Nella finale dei candidati di Merano contro Viktor Kor\u010dnoj era in vantaggio dopo sei partite (+ 2 \u2013 1 = 3), ma nella settima fece una svista in un finale pari e perse. Dopo aver perso anche l'ottava si ritir\u00f2. Pareggi\u00f2 il match dei quarti di finale del 1983 a Velden am W\u00f6rther See contro Vasilij Smyslov (+ 1 = 12 - 1 dopo quattro partite supplementari), ma quest'ultimo fu pi\u00f9 fortunato perch\u00e9 pass\u00f2 il turno per sorteggio. Nel 1991 fu eliminato nei quarti di finale (\u2013 2 = 3) da Jan Timman.\nHa giocato per la Germania in undici olimpiadi, sei volte in 1\u00aa scacchiera, con l'ottimo risultato complessivo del 66% (+ 48 = 65 \u2013 9). Alle olimpiadi di Skopje 1972 vinse l'oro in 1\u00aa scacchiera e inflisse a Petrosjan l'unica sconfitta subita in dieci olimpiadi e 129 partite. Alle olimpiadi di Novi Sad 1990 vinse l'oro per la miglior prestazione (2.734 punti Elo). Alle olimpiadi di Istanbul 2000 contribu\u00ec, giocando in 2\u00aa scacchiera, al 2\u00ba posto della Germania, dietro alla Russia.\nHa vinto il campionato tedesco nel 1999. Con la squadra del \"VIMAR Marostica\" ha vinto il campionato italiano a squadre nel 2001, 2002, 2003, 2004 e 2007.\nTra i suoi successi di torneo si ricordano le vittorie a B\u00fcsum 1968, Sombor 1970 e, alla pari con Ljubomir Ljubojevi\u0107, nel torneo di Linares nel 1985.\nUna variante della difesa nimzo-indiana (1. d4 Cf6 2. c4 e6 3. Cc3 Ab4 4. e3 c5) prende il suo nome."}
{"id": "2259532", "revid": "1299055", "url": "https://it.wikipedia.org/wiki?curid=2259532", "title": "Coppa Mitropa 1971-1972", "text": "La Coppa Mitropa 1971-1972 fu la trentaduesima edizione del torneo e venne vinta dagli jugoslavi del Celik Zenica, alla seconda vittoria nella competizione.\nVisto lo scarso interesse, si cerc\u00f2 di rilanciare con una nuova formula con meno squadre e una piccola fase a gironi.\nTorneo.\nFinale.\n\"Gare giocate il 23 agosto e 4 ottobre\""}
{"id": "2259533", "revid": "131358", "url": "https://it.wikipedia.org/wiki?curid=2259533", "title": "SK Sparta Praha", "text": ""}
{"id": "2259534", "revid": "101175", "url": "https://it.wikipedia.org/wiki?curid=2259534", "title": "Monster Yamaha Tech 3", "text": ""}
{"id": "2259536", "revid": "767487", "url": "https://it.wikipedia.org/wiki?curid=2259536", "title": "San Policarpo (Eastern Samar)", "text": "San Policarpo \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nSan Policarpo \u00e8 formata da 17 baranggay:"}
{"id": "2259538", "revid": "767487", "url": "https://it.wikipedia.org/wiki?curid=2259538", "title": "Rocco Melideo", "text": "Carriera.\nLa sua carriera \u00e8 legata soprattutto alle maglie di Alessandria (\u00e8 il 19\u00ba calciatore pi\u00f9 presente di sempre in gare ufficiali con la maglia dei grigi piemontesi) e Lecce. Vanta 172 presenze in Serie B, suddivise nell'arco di sei stagioni.\nDopo il ritiro, ha iniziato a lavorare come commercialista a Pordenone."}
{"id": "2259551", "revid": "33689", "url": "https://it.wikipedia.org/wiki?curid=2259551", "title": "ADUSBEF", "text": ""}
{"id": "2259555", "revid": "339392", "url": "https://it.wikipedia.org/wiki?curid=2259555", "title": "Mladost", "text": ""}
{"id": "2259559", "revid": "1543377", "url": "https://it.wikipedia.org/wiki?curid=2259559", "title": "Esplorazione del Sole", "text": "Con l'avvento, nei primi anni cinquanta, dell'era spaziale e l'inizio delle esplorazioni del sistema solare, numerose sono state le sonde appositamente progettate per l'esplorazione del Sole, allo scopo fondamentalmente di studiarne le caratteristiche fisico-chimiche non rilevabili dal nostro pianeta.\nInizi.\nI primi satelliti progettati per osservare il Sole furono i Pioneer 5, 6, 7, 8 e 9 della NASA, lanciati tra il 1959 e il 1968. Le sonde orbitarono attorno al Sole ad una distanza di poco inferiore a quella dell'orbita terrestre ed effettuarono le prime misure dettagliate del vento e del campo magnetico solare. La sonda Pioneer 9 oper\u00f2 per molto tempo, trasmettendo dati fino al 1987.\nNegli anni settanta la sonda Helios 1 e la stazione spaziale Skylab fornirono agli scienziati nuovi e significativi dati sull'emissione del vento solare e sulla corona. Il satellite Helios 1 fu una \"joint-venture\" tra gli Stati Uniti e la Germania Ovest e studi\u00f2 il vento solare attraverso un'orbita passante all'interno del perielio di Mercurio. La stazione spaziale, lanciata dalla NASA nel 1973, includeva un modulo che fungeva da osservatorio solare (denominato \"Apollo Telescope Mount\") impiegato dagli astronauti che risiedevano nella stazione. Effettu\u00f2 le prime osservazioni della zona di transizione solare e delle emissioni ultraviolette da parte della corona solare; vennero osservate anche le prime espulsioni di massa e i buchi della corona solare.\nAnni ottanta e primi anni novanta.\nLa NASA lanci\u00f2 nel 1980 la \"Solar Maximum Mission\", costituita da una sonda progettata per osservare le radiazioni ultraviolette, i raggi gamma ed X emanati dai \"flare\" solari durante il periodo di massima attivit\u00e0. Tuttavia, dopo qualche mese di operativit\u00e0, un guasto elettronico fece entrare la sonda in standby e rimase in questo stato per i successivi tre anni. Nel 1984 la missione STS-41C dello Space Shuttle Challenger ripar\u00f2 il guasto e la sonda acquis\u00ec migliaia di immagini della corona solare, prima di rientrare nell'atmosfera terrestre e disintegrarsi nel giugno 1989.\nIl satellite giapponese Yohkoh (letteralmente \"raggio di Sole\") venne lanciato nel 1991 e osserv\u00f2 i \"flare\" solari alle lunghezze d'onda dei raggi X. I dati raccolti permisero di identificare diversi tipi di \"flare\" e dimostrarono che la corona solare, anche nei periodi diversi da quelli di massima attivit\u00e0, fosse pi\u00f9 attiva e dinamica di quanto non si supponesse in precedenza. La sonda entr\u00f2 in modalit\u00e0 standby quando un'eclissi anulare nel 2001 le fece perdere l'orientamento verso il Sole; si \u00e8 disintegrata durante il rientro in atmosfera nel 2005.\nUna delle principali missioni solari \u00e8 stata svolta dal \"Solar and Heliospheric Observatory\" (SOHO), frutto della collaborazione tra ESA e NASA, lanciato il 2 dicembre del 1995. Concepita inizialmente come una missione biennale, SOHO \u00e8 operativa da oltre dieci anni, durante i quali si \u00e8 dimostrata talmente utile che il lancio della missione successiva, la \"Solar Dynamics Observatory\" (SDO), \u00e8 stato posticipato al 26 gennaio 2010. Situata in corrispondenza del punto di Lagrange tra la Terra e il Sole (in cui \u00e8 uguale l'attrazione gravitazionale esercitata dai due corpi), SOHO ha garantito sin dal suo lancio una costante osservazione della nostra stella in gran parte delle lunghezze d'onda dello spettro elettromagnetico. Oltre all'osservazione solare, SOHO ha permesso di scoprire un gran numero di comete, gran parte delle quali classificate come radenti (un particolare tipo di cometa che al perielio passa molto vicino alla superficie solare).\nQueste sonde hanno tuttavia effettuato osservazioni dettagliate solamente delle regioni equatoriali del Sole, visto che le loro orbite erano situate sul piano dell'eclittica. La sonda Ulysses venne invece progettata per studiare le regioni polari; lanciata nel 1990, fu inizialmente diretta verso Giove in modo da sfruttare l'effetto fionda gravitazionale del gigante gassoso ed allontanarsi dal piano delle orbite planetarie. Per una interessante coincidenza, la Ulysses si trov\u00f2 in un buon punto per osservare la collisione della cometa Shoemaker-Levy 9 con Giove nel 1994. Una volta nell'orbita prevista, la sonda inizi\u00f2 le misurazioni del vento solare e dell'intensit\u00e0 del campo magnetico.\nFine anni novanta e anni duemila.\nNel 1998 fu lanciata la sonda TRACE, finalizzata ad individuare le connessioni tra il campo magnetico della stella e le strutture in plasma associate, grazie anche all'ausilio di immagini ad alta risoluzione della fotosfera e della bassa atmosfera del Sole.\nA differenza della fotosfera, ben studiata attraverso la spettroscopia, la composizione interna del Sole \u00e8 poco conosciuta. La missione Genesis fu progettata per prelevare dei campioni di vento solare e avere una misura diretta della composizione della materia costituente la stella. La sonda rientr\u00f2 sulla terra nel 2004 ma fu danneggiata dall'atterraggio a causa di un guasto al paracadute; sono stati comunque recuperati alcuni campioni, attualmente sotto analisi, dai resti del modulo della sonda.\nNell'ottobre 2006 \u00e8 stata lanciata la missione \"Solar Terrestrial Relations Observatory\" (STEREO), che consiste di due navicelle identiche poste in orbite che permettono di ottenere una visione stereoscopica della nostra stella e dei suoi fenomeni.\nNell'agosto 2018 \u00e8 stata lanciata la missione Parker Solar Probe, che prevede di fare arrivare un orbiter a meno di 6 milioni di km dal Sole (circa un decimo della distanza da Mercurio) dotato di uno scudo termico, dovendo resistere a temperature di ."}
{"id": "2259562", "revid": "827882", "url": "https://it.wikipedia.org/wiki?curid=2259562", "title": "Gene Sarazen", "text": ""}
{"id": "2259568", "revid": "123646932", "url": "https://it.wikipedia.org/wiki?curid=2259568", "title": "Torre di Burana", "text": "La Torre di Burana \u00e8 un minareto situato nella valle di \u010cuj, in Kirghizistan settentrionale, si trova a circa 80\u00a0km a est della capitale Bi\u0161kek e vicino a Tokmok; la torre, alcune iscrizioni tombali, dei terrapieni, le rovine di un castello e tre mausolei sono tutto ci\u00f2 che rimane dell'antica citt\u00e0 di Balasagun, un insediamento che era stato fondato dai karakhanidi alla fine del IX secolo. A seguito di un restauro operato in epoca sovietica la torre \u00e8 tuttora visitabile.\nLa torre era originariamente alta 45 m ma durante i secoli una serie di terremoti hanno causato rilevanti danni alla struttura: un sisma nel XV secolo distrusse la met\u00e0 superiore, dimezzandone l'altezza che ai tempi odierni \u00e8 di 25 m. Negli anni settanta venne intrapreso un progetto di restauro per rinnovare le fondazioni e la facciata esposta a ovest, che era in pericolo di collasso. \nL'intero sito, inclusi i mausolei, le fondazioni del castello e le iscrizioni tombali, funzionano oggi come museo ed \u00e8 altres\u00ec presente un edificio contenente informazioni storiche e manufatti trovati in loco e nella zona circostante. L'accesso alla torre \u00e8 consentito da una scala a chiocciola all'interno della costruzione che arriva fino alla cima.\nLa leggenda.\nUna leggenda collegata alla torre racconta che una strega avvis\u00f2 un re locale che sua figlia neonata sarebbe morta una volta arrivata all'et\u00e0 di diciott'anni; il re, per proteggerla, costru\u00ec un'alta torre dove la ragazza venne confinata. Durante gli anni nessuno entr\u00f2 nella torre, fatta eccezione per la serva che le portava da mangiare; la bambina crebbe da sola e divenne una bella donna ma un giorno un ragno velenoso, che si annidava nel cibo, la morse ed ella mor\u00ec nella torre, all'et\u00e0 di diciott'anni."}
{"id": "2259572", "revid": "116702298", "url": "https://it.wikipedia.org/wiki?curid=2259572", "title": "Coppa Mitropa 1972-1973", "text": "La Coppa Mitropa 1972-1973 fu la trentatreesima edizione del torneo e venne vinta dagli ungheresi del Tatab\u00e1nyai B\u00e1ny\u00e1sz, alla prima vittoria nella competizione.\nTorneo.\nFinale.\n\"Gare giocate il 27 giugno e 1\u00ba luglio\""}
{"id": "2259574", "revid": "767487", "url": "https://it.wikipedia.org/wiki?curid=2259574", "title": "Sulat", "text": "Sulat \u00e8 una municipalit\u00e0 di Quinta classe delle Filippine, situata nella Provincia di Eastern Samar, nella Regione del Visayas Orientale.\nSulat \u00e8 formata da 18 baranggay:"}
{"id": "2259580", "revid": "22468933", "url": "https://it.wikipedia.org/wiki?curid=2259580", "title": "Fixed disk drive", "text": ""}
{"id": "2259592", "revid": "1543377", "url": "https://it.wikipedia.org/wiki?curid=2259592", "title": "Bibliografia su Olivier Messiaen", "text": "In questa voce \u00e8 raccolto l'elenco relativo ai documenti scritti e audio-visuali relativi al compositore Olivier Messiaen.\nScritti di Olivier Messiaen.\nTesti inediti.\nArchivio Olivier Messiaen e Yvonne Loriod.\nAlla morte del maestro, la vedova Messiaen ha raccolto e catalogato l'enorme mole di documenti lasciati dal compositore. Questi comprendono:\nBiblioteca nazionale di Francia.\nPresso il dipartimento di musica della Biblioteca nazionale di Francia, sono custoditi ulteriori documenti autografi, in particolare:"}
{"id": "2259594", "revid": "1728", "url": "https://it.wikipedia.org/wiki?curid=2259594", "title": "Emerita", "text": ""}
{"id": "2259595", "revid": "122269801", "url": "https://it.wikipedia.org/wiki?curid=2259595", "title": "Repubblica di Siena riparata in Montalcino", "text": "La Repubblica di Siena riparata in Montalcino fu l'ultimo tentativo di resistenza della Repubblica di Siena dopo la sconfitta subita dal proprio esercito, alleato con i francesi, nella battaglia di Scannagallo del 2 agosto 1554. Circa seicento famiglie di componenti di due delle quattro fazioni senesi, i Grandi, la nobilt\u00e0, e il Popolo, dopo aver resistito alle sofferenze del lungo assedio da parte dell'esercito ispano-mediceo comandato dal capitano Gian Giacomo Medici, marchese di Marignano, abbandonarono Siena per raggiungere la fortezza di Montalcino, con il proposito di mantenere in vita la Repubblica.\nL'esercito franco-senese dopo la rotta di Scannagallo.\nNella battaglia di Scannagallo il comandante dell'esercito franco-senese, Piero Strozzi, rimase ferito da un proiettile di archibugio. Lo Strozzi riusc\u00ec a raggiungere Lucignano; dopo aver ricevuto le prime cure, non essendo in grado di cavalcare, si fece portare in lettiga alla fortezza di Montalcino dove, ancora convalescente, fu raggiunto da un dispaccio del re di Francia Enrico II: il messaggio, inviato prima della rotta di Scannagallo, lo promuoveva maresciallo di Francia.\nL'esercito dello Strozzi si trovava in condizioni precarie: oltre le gravi perdite subite nel conflitto, aveva dovuto fare i conti con le diserzioni verificatesi dopo l'ultima sconfitta. Con le modeste milizie rimaste fedeli il maresciallo, non essendo pi\u00f9 in grado di confrontarsi con il nemico, si limit\u00f2 a qualche scorreria nel territorio limitrofo. La difesa di Montepulciano, importante presidio fiorentino, era stata affidata al condottiero Leonida Malatesta; questi dovette privarsi di artiglierie e soldati cedendoli al conte Sforza di Santa Fiora, che prelev\u00f2 nove compagnie di cavalleria e tredici cannoni per concorrere con questi rinforzi alla fase finale dell'assedio di Siena. Dal presidio senese di Montalcino lo Strozzi cerc\u00f2 di approfittare dell'alleggerimento delle milizie prelevate dal conte per intraprendere qualche saccheggio nel territorio della Val di Chiana, necessari per il sostentamento dell'esercito e per le necessit\u00e0 alimentari del presidio. Dopo aver ripreso Pienza le milizie francesi iniziarono una serie di scorrerie nel contado montepulcianese. In queste operazioni predatorie, lo Strozzi trov\u00f2 l'opposizione del Malatesta, che corse subito ai ripari e, dopo aver sconfitto in Chiusi il presidio senese di Adriano Baglioni, si spinse fino a Radicofani, sconfisse i nemici, riusc\u00ec ad impadronirsi delle loro prede ed incendi\u00f2 le barche ormeggiate dai francesi nel porto della Chiana.\nLa resa di Siena.\nLa capitolazione della citt\u00e0 di Siena fu pattuita a Firenze il 15 aprile 1555, come previsto nel capitolato di resa. Siena si arrendeva all'esercito assediante di Gian Giacomo Medici, marchese di Marignano. \nIl 21 aprile il condottiero francese Biagio di Monluc ed i suoi soldati uscirono da Siena con l'onore delle armi e nello stesso giorno, per mantenere l'ordine pubblico, vi entrarono le milizie del conte di Santa Fiora. Cominciarono anche ad arrivare viveri. La resistenza dei senesi era stata ammirevole e solo la fame e gli stenti erano riusciti ad aver ragione dell'indomabile spirito dei difensori. La vecchia e gloriosa Balzana, lo scudo bianco e nero della Repubblica, discese al rango di gonfalone comunale, per cedere il posto allo stendardo con le palle dei Medici. Un quadro storico di Pietro Aldi (1882) e la descrizione fatta da Alessandro Sozzini rendono con efficacia il dramma e le sofferenze patite dalla popolazione senese:\nL'esodo dei gentiluomini.\nIl Monluc, che con i resti del suo esercito conduceva gli esuli senesi verso Montalcino per ricongiungersi con le milizie del maresciallo Strozzi, scrisse nei suoi \"Commentari\":\nDopo la resa di Siena, il duca di Firenze Cosimo cominci\u00f2 a far cadere le roccheforti senesi in Val di Chiana: mentre il suo esercito riusciva a conquistare Chianciano e Sarteano, invi\u00f2 quale commissario nella base di Montepulciano Pandolfo della Stufa con molti soldati, per rafforzare il presidio; nel territorio senese invi\u00f2 tremila fanti, alcuni reparti di cavalleria, artiglierie e munizioni, sia per impedire i saccheggi di frumento perpetrati dalle milizie di Piero Strozzi, sia per stringere nella morsa dell'assedio il presidio nemico di Montalcino. In quella fase del conflitto, cos\u00ec compromessa, soltanto l'aiuto esterno del re di Francia, atteso per lungo tempo e mai pervenuto, avrebbe potuto cambiare la sorte dell'esercito francese, ormai circondato in territorio toscano.\nL'atteso evento favorevole allo Strozzi sembr\u00f2 giungere il 23 maggio 1555, quando fu eletto papa Paolo IV: uno dei nemici pi\u00f9 accaniti della Spagna, appartenente alla famiglia napoletana dei Carafa. Il nuovo pontefice, entrato in contrasto con l'imperatore spagnolo, rivolse il suo sostegno in favore di Enrico II di Francia. Questi invi\u00f2 il duca di Guisa, posto a capo di una spedizione in Italia per conquistare il Regno di Napoli, governato dal duca d'Alba. Al comando di un poderoso esercito il duca di Guisa giunse in soccorso dello Stato della Chiesa invaso dai fautori di Marcantonio Colonna, che contrastavano Giovanni Carafa, il congiunto del pontefice che esercitava la sua signoria su Paliano.\nNel 1557 in seguito alla battaglia di San Quintino, dove l'esercito francese era stato gravemente sconfitto da quello di Filippo II di Spagna, il duca di Guisa fu richiamato in Francia. Lasciando l'Italia il Guisa ritir\u00f2 anche i valorosi condottieri impegnati nel conflitto senese: Blaise de Montluc e il maresciallo Piero Strozzi, che sarebbe morto in battaglia durante l'assedio di Thionville, il 21 giugno 1558. Con la partenza dello Strozzi, il comando della Repubblica senese nel presidio di Montalcino venne affidato al vicecomandante Cornelio Bentivoglio.\nLo smembramento della Repubblica di Siena.\nLa costituzione del Granducato di Toscana.\nPer combattere la Repubblica di Siena, Cosimo aveva profuso molte risorse per mantenere efficiente l'esercito spagnolo e gi\u00e0 reclamato pi\u00f9 volte il dominio su quel territorio. Finalmente con atto del 3 luglio 1557 il duca fiorentino ottenne da Filippo II il feudo nobile della citt\u00e0 di Siena. Il possedimento ottenuto venne affidato da Cosimo ad Angelo Nicolini in qualit\u00e0 di governatore. Successivamente, in data 2-3 aprile 1559, dopo la morte di Carlo V (1558), con il trattato di pace di Cateau-Cambr\u00e9sis si concluse tra le due potenze egemoni il lungo conflitto franco-spagnolo. In esecuzione di quel trattato, anche l'ultimo baluardo senese costituito dal presidio di Montalcino venne rilasciato dal comandante Cesare Bentivoglio per l'annessione al ducato fiorentino. Per la tutela del possedimento di Montalcino, Cosimo invi\u00f2 compagnie composite di soldati comandati da Francesco da Montauto. Cos\u00ec Cosimo riusc\u00ec ad ottenere il dominio su quasi l'intera Toscana ad eccezione della Repubblica di Lucca, della Contea di Santa Fiora e del neocostituito Stato dei Presidi, che rest\u00f2 a Filippo II. Infine, in data 27 agosto 1569, con bolla rilasciata da papa Pio V, il duca Cosimo I riusc\u00ec ad ottenere il titolo di \"granduca di Toscana\".\nLo Stato dei Presidi.\nCon il nuovo assetto territoriale stabilito nel trattato di Cateau-Cambr\u00e9sis nel territorio periferico della maremma toscana gi\u00e0 appartenuto alla Repubblica di Siena, Filippo II diede inizio alla costituzione del cosiddetto Stato dei Presidii, piccola entit\u00e0 territoriale nel promontorio dell'Argentario, di grande rilevanza strategica alle dipendenze della corona di Spagna (delegate al vicer\u00e9 spagnolo di Napoli). Nel promontorio dell'Argentario vennero costruite poderose fortezze e numerose torri di avvistamento costiero. L'obiettivo del sovrano spagnolo era quello di esercitare il dominio marittimo sulla costa tirrenica e mantenere sotto controllo il ducato mediceo, la cui intraprendenza cominciava a destare qualche preoccupazione nella corte spagnola."}
{"id": "2259597", "revid": "287204", "url": "https://it.wikipedia.org/wiki?curid=2259597", "title": "Hrvatski akademski \u0161portski klub", "text": "L'HA\u0160K Zagabria (croato: \"Hrvatski akademski \u0161portski klub\"), meglio nota anche come HA\u0160K, fu una squadra di calcio di Zagabria, in Croazia.\nStoria.\nIl club venne fondato il 6 novembre del 1903, a Zagabria, allora parte dell'Impero austro-ungarico, da nove studenti (August Adam, Dragutin Albrecht, Petar \u010cerlek, Vjekoslav Jurkovi\u0107, Marko Kostren\u010di\u0107, Kre\u0161imir Miski\u0107, Oskar Mohr, Lav Wodwar\u0161ka e Hinko W\u00fcrth) dell'Universit\u00e0 di Zagabria.\nDopo la fine della prima guerra mondiale, il team, ricostituito, inizi\u00f2 a militare nel campionato jugoslavo, vincendo il titolo nella stagione 1937-1938.\nCon lo scoppio del secondo conflitto mondiale anche l'attivit\u00e0 sportiva venne sempre meno, e la squadra dopo aver giocato l'ultimo incontro ufficiale contro i rivali cittadini del Gra\u0111anski il 10 aprile del 1945, venne ufficialmente sciolta il 4 giugno 1945.\nDopo la formazione della Repubblica Socialista Federale di Jugoslavia, il club insieme alle altre formazioni di Zagabria, Gra\u0111anski e Concordia, and\u00f2 a formare il nucleo del nuovo club della , che scelse come proprio stadio lo Stadio Maksimir, che aveva ospitato fino a quel momento le partite dell'HA\u0160K.\nRinascita.\nDopo una pausa di quasi mezzo secolo (dal 1946 al 1990), il 23 novembre 1990 il club viene rifondato e registrato il 14 dicembre dello stesso anno. Per 15 anni milita nelle serie inferiori fino al 2006 quando si fonde con il NK Nafta\u0161 di Ivani\u0107-Grad che milita in Druga liga formando cos\u00ec il NK Nafta\u0161 HA\u0160K che si iscrive alla Druga liga 2006-07.\nIn Druga liga raggiunge la salvezza, ma la HNS gli nega la licenza e il club retrocede in Terza Divisione. Ci resta fino al 2009-10 (come NK HA\u0160K Zagreb) quando si piazza secondo nel Girone Ovest di 3. HNL e conquista il ritorno in Druga liga.\nDopo due sofferte salvezze, al terzo campionato giunge ultima e ritorna in 3.HNL, dove, a causa della ristrutturazione del campionato (che passa da 5 a 3 gironi), retrocede ancora nonostante il 9\u00ba posto su 16 squadre.\nOvviamente non gioca pi\u00f9 allo Stadio Maksimir, bens\u00ec in piccoli campi della capitale come lo Stadion na Pe\u0161\u010denici (800 posti) o lo igrali\u0161te u Donjim Sveticama (3000)."}
{"id": "2259599", "revid": "131358", "url": "https://it.wikipedia.org/wiki?curid=2259599", "title": "HA\u0160K", "text": ""}
{"id": "2259601", "revid": "131358", "url": "https://it.wikipedia.org/wiki?curid=2259601", "title": "HASK Zagabria", "text": ""}
{"id": "2259605", "revid": "21880", "url": "https://it.wikipedia.org/wiki?curid=2259605", "title": "Australopithecus aethiopicus", "text": ""}
{"id": "2259619", "revid": "88740", "url": "https://it.wikipedia.org/wiki?curid=2259619", "title": "Taft", "text": ""}
{"id": "2259620", "revid": "1305772", "url": "https://it.wikipedia.org/wiki?curid=2259620", "title": "Missione di pace", "text": ""}
{"id": "2259621", "revid": "88740", "url": "https://it.wikipedia.org/wiki?curid=2259621", "title": "All Saints", "text": ""}
{"id": "2259622", "revid": "745179", "url": "https://it.wikipedia.org/wiki?curid=2259622", "title": "Eau de toilette", "text": ""}
{"id": "2259627", "revid": "486946", "url": "https://it.wikipedia.org/wiki?curid=2259627", "title": "Natalia Laura Esquivel", "text": ""}
{"id": "2259631", "revid": "124123", "url": "https://it.wikipedia.org/wiki?curid=2259631", "title": "Grethe Weiser", "text": ""}
{"id": "2259635", "revid": "7969", "url": "https://it.wikipedia.org/wiki?curid=2259635", "title": "Triagista", "text": ""}
{"id": "2259636", "revid": "767487", "url": "https://it.wikipedia.org/wiki?curid=2259636", "title": "Taft (Eastern Samar)", "text": "Taft \u00e8 una municipalit\u00e0 di Quarta classe delle Filippine, situata nella Provincia di Eastern Samar, nella Regione del Visayas Orientale.\nTaft \u00e8 formata da 24 baranggay:"}
{"id": "2259640", "revid": "1728", "url": "https://it.wikipedia.org/wiki?curid=2259640", "title": "Monotelitismo", "text": ""}
{"id": "2259641", "revid": "767487", "url": "https://it.wikipedia.org/wiki?curid=2259641", "title": "Tulia (Texas)", "text": "Tulia \u00e8 un comune degli Stati Uniti d'America, capoluogo della Contea di Swisher, nello Stato del Texas. Al censimento del 2000 possedeva una popolazione di 5.117 abitanti."}
{"id": "2259645", "revid": "844563", "url": "https://it.wikipedia.org/wiki?curid=2259645", "title": "Slavija Osijek", "text": "Lo \u0160portski klub Slavija Osijek, meglio noto come Slavija Osijek, fu una societ\u00e0 calcistica con sede a Osijek, l'attuale capoluogo della regione di Osijek e della Baranja in Croazia, all'epoca parte del Regno di Jugoslavia.\nGiocava in maglia bianca, pantaloncini e calzettoni neri.\nStoria.\nIl club viene fondato nel 1916 per disputare partite a favore della Croce rossa di Zagabria durante la prima guerra mondiale. I fondatori sono dagli allievi del \"Realne gimnazije\" (Ginnasio reale) di Osijek: V. Hrs, Jela\u010di\u0107, Gasteiger, Petelin e Andu\u010di\u0107. Viene disputata una sola partita (6-0 contro una squadra studentesca di Zemun), poi la maggior parte dei giocatori deve arruolarsi nell'esercito e fino al 1918 non \u00e8 attivo. \nMilita nei campionati della sottofederazione di Osijek (fra le due guerre il sistema calcistico nel Regno di Jugoslavia \u00e8 diviso fra varie sottofederazioni le cui vincitrici competono per il titolo nel Dr\u017eavno prvenstvo, il campionato nazionale) e ne diviene la squadra migliore, tanto da partecipare per 7 volte al campionato nazionale: (1924, 1925, 1930, 1933, 1935, 1936 e 1937). I giocatori pi\u00f9 famosi: F. Glaser, G. Lechner, E. Dubac e M. Adamovi\u0107; i funzionari di spicco: S. Jura\u0161, Lj. Knifer, A. Tajsl, Gold\u0161tajn, Hecht, Ro\u017ei\u0107, Rabel, Bujher e Placijaner.\nSecondo alcune fonti, il club \u00e8 citato con i nomi \"\u0160portski \u0111a\u010dki klub Slavija\", \"Hrvatski \u0161portski klub Slavija\", \"\u0160portski klub Slavija\" e \"Jugoslavenski \u0161portski klub Slavija\". Quando viene fondato l'NDH (lo Stato Indipendente di Croazia) nel 1941, il club cessa di esistere e quando il regime comunista sale al potere, nel 1945, non lo ricostruisce.\nStrutture.\nStadio.\nLo Slavija disputava le partite interne allo \"Stadion kraj Drave\" (\"stadio vicino alla Drava) che, attualmente, ha una capienza di 1000 posti. L'impianto \u00e8 stato costruito all'inizio degli anni '20, insieme al concittadino H\u0160K Gra\u0111anski, recintato nel 1923 e con una piccola dal 1924. Il terreno fu ceduto dall'amministrazione comunale a condizione che non venissero abbattuti due alberi che crescevano in mezzo al terreno: ai giocatori non importava doverli bypassare durante il gioco."}
{"id": "2259646", "revid": "767487", "url": "https://it.wikipedia.org/wiki?curid=2259646", "title": "Buck Owens", "text": "\u00c8 considerato uno dei maggiori interpreti della musica country. Con la sua band, The Buckaroos, raggiunse ben 21 primi posti nella celebre classifica \"Billboard country music chart\".\nBiografia.\nNon ottenne notevoli successi nei primi anni della sua carriera, compresi tra la fine degli anni quaranta e tutti gli anni cinquanta. Ottenne il primo ottimo successo con il suo gruppo The Buckaroos nel 1963, quando il singolo \"Act Naturally\" raggiunse rapidamente le prime posizioni delle classifiche statunitensi.\nPremi e riconoscimenti.\n\u00c8 stato inserito nella Country Music Hall of Fame e nella Nashville Songwriters Hall of Fame."}
{"id": "2259648", "revid": "729019", "url": "https://it.wikipedia.org/wiki?curid=2259648", "title": "Seymour (Texas)", "text": "Seymour \u00e8 una citt\u00e0 degli Stati Uniti d'America, capoluogo di contea della Contea di Baylor, nello Stato del Texas. Secondo il censimento effettuato nel 2010 possedeva una popolazione di 2,740 abitanti.\nGeografia.\nLa citt\u00e0 \u00e8 situata a (33.591552, \u221299.260968), lungo il fiume Brazos. \u00c8 attraversata dalle U.S. Highways 82, 183, 283, e 277 e dalle Farm roads 422 e 1919. Si trova 52 miglia (84\u00a0km) a sud-ovest di Wichita Falls e 102 miglia (164\u00a0km) nord-est di Abilene. Secondo l'Ufficio del censimento degli Stati Uniti d'America la citt\u00e0 ha un'area totale di 2.9 miglia quadrate (7.6\u00a0km\u00b2), di cui 0.004 miglia quadrate (0.01\u00a0km\u00b2, corrispondenti allo 0.20 % del territorio) sono costituiti dall'acqua.\nClima.\nIl clima in questa zona \u00e8 caratterizzato da estati calde e umide e inverni generalmente non troppo rigidi. Secondo la Classificazione dei climi di K\u00f6ppen, Seymour possiede un clima subtropicale umido, abbreviato con \"Cfa\" nelle mappe climatiche.\nSociet\u00e0.\nCensimento del 2010.\nSecondo il censimento del 2010, c'erano 2,740 persone, un calo del 5,78% dal 2000 (168 persone in meno). La composizione etnica della citt\u00e0 era formata dal 91.28% di bianchi (2,501 persone), il 2.45% di afroamericani (67 persone), lo 0.22% di nativi americani (6 persone), lo 0.11% (3 persone) di asiatici, il 4.11% di altre razze (104 persone), e il 3.80% di due o pi\u00f9 etnie. Ispanici o latinos di qualunque razza erano il 3.61% (373 persone) della popolazione. C'erano 1,451 unit\u00e0 abitative.\nCensimento del 2000.\nSecondo il censimento del 2000, c'erano 2,908 persone, 1,273 nuclei familiari e 790 famiglie residenti nella citt\u00e0. La densit\u00e0 di popolazione era di 1,067.5 persone per miglio quadrato (412.8/km\u00b2). C'erano 1,534 unit\u00e0 abitative a una densit\u00e0 media di 563.1 per miglio quadrato (217.8/km\u00b2). La composizione etnica della citt\u00e0 era formata dal 89.24% di bianchi (2,595 persone), il 4.57% di afroamericani (133 persone), lo 0.48% di nativi americani (14 persone), lo 0.72% di asiatici (21 persone), il 3.44% di altre razze (100 persone), e l'1.44% di due o pi\u00f9 etnie (42 persone). Ispanici o latinos di qualunque razza erano il 10.45% (304 persone) della popolazione.\nC'erano 1,273 nuclei familiari di cui il 26.0% aveva figli di et\u00e0 inferiore ai 18 anni, il 49.1% erano coppie sposate conviventi, il 10.0% aveva un capofamiglia femmina senza marito, e il 37.9% erano non-famiglie. Il 35.7% di tutti i nuclei familiari erano individuali e il 21.9% aveva componenti con un'et\u00e0 di 65 anni o pi\u00f9 che vivevano da soli. Il numero di componenti medio di un nucleo familiare era di 2.25 e quello di una famiglia era di 2.90.\nLa popolazione era composta dal 24.3% di persone sotto i 18 anni, il 6.1% di persone dai 18 ai 24 anni, il 20.9% di persone dai 25 ai 44 anni, il 23.9% di persone dai 45 ai 64 anni, e il 24.8% di persone di 65 anni o pi\u00f9. L'et\u00e0 media era di 44 anni. Per ogni 100 femmine c'erano 83.2 maschi. Per ogni 100 femmine dai 18 anni in su, c'erano 79.6 maschi.\nIl reddito medio di un nucleo familiare era di 23,662 dollari, e quello di una famiglia era di 32,917 dollari. I maschi avevano un reddito medio di 21,891 dollari contro i 19,292 dollari delle femmine. Il reddito pro capite era di 16,062 dollari. Circa il 15.6% delle famiglie e il 19.5% della popolazione erano sotto la soglia di povert\u00e0, incluso il 31.8% di persone sotto i 18 anni e il 10.7% di persone di 65 anni o pi\u00f9.\nIstruzione.\nLa pubblica istruzione nella citt\u00e0 \u00e8 servita dal Seymour Independent School District.\nNella cultura di massa.\nIl \"Lake Kemp\", situato nei pressi di Seymour, \u00e8 il luogo dove \u00e8 stato girato il video virale di Internet ternet dal titolo \"Failed Dock Jump Attempt\"."}
{"id": "2259649", "revid": "117191647", "url": "https://it.wikipedia.org/wiki?curid=2259649", "title": "Edgardo Donato", "text": "Biografia.\nFiglio di genitori italiani e musicisti, si trasfer\u00ec a Montevideo ancora bambino. Il padre fu musicista dilettante (mandolino, violoncello) e direttore di un'orchestra da camera.\nCominci\u00f2 i suoi studi musicali al conservatorio Franz List di Montevideo all'et\u00e0 di 10 anni. Dopo i vent'anni divenne professionista entrando nell'orchestra del bandoneonista argentino Jos\u00e9 \" El Negro\" Quevedo, in cui suonava il piano Enrique Delfino. Nel 1922 compone il famoso tango \"Julian\", interpretato tra gli altri da Rosita Quiroga.\nDopo breve tempo compose quello che gli diede fama: uno dei quattro tanghi pi\u00f9 conosciuti al mondo: \"A Media Luz\" (1924), con le parole di Carlos C\u00e9sar Lenzi . I migliori direttori e cantanti lo eseguirono: primo fra tutti, Carlos Gardel (1926).\nDopo aver formato un'orchestra con Roberto Zerrillo, sciolta poi nel 1930, prov\u00f2 a costituirne una tutta sua con la quale cominci\u00f2 a registrare dischi con la casa Brunswick; partecip\u00f2 al film \"\u00a1Tango!\" del 1933, primo film interamente sonoro in Argentina. Pass\u00f2 alla casa discografica Odeon e scrisse musica per vari film. Suon\u00f2 in radio, in vari club e cabaret. \nDonato era un tipo distratto e allegro, dicevano di lui che viveva sulla luna; una volta, chiacchierando sul tram con un amico, scese dalla vettura scordandosi completamente di sua moglie che rimase sul tram. Ascoltando il cantante Adolfo Rivas che cantava in una sala d'incisione disse che avrebbe voluto averlo nella sua orchestra, scordandosi che il cantante stava incidendo proprio per lui.\nMor\u00ec a Buenos Aires.\nComposizioni e orchestre.\nDonato ha composto pi\u00f9 di duecento tanghi, molti dei quali famosi e parecchio eseguiti ancora oggi dalle orchestre moderne. Ricordiamo tra questi, oltre a \"A media Luz\" e \"Julian\": \"El Huracan\", \"T.B.C.\", \"Olga\", \"Pensalo Bien\".\nNella sua orchestra cantarono famose voci come Antonio Maida, Hugo del Carril, Horacio Lagos, Lita Morales e l'uruguaiano Romeo Gavioli (Gavio).\nUltimamente i ballerini hanno rivalutato Donato come direttore, e adesso nelle milonghe di tutto il mondo \u00e8 quasi obbligatorio suonare musica dell'orchestra di Edgardo Donato, per l'eleganza dei suoi tracciati melodici, per il pizzicato degli archi (lui stesso si produceva in assoli al violino), per la ricchezza ritmico-melodica che la distingue, unite alla maestria dei suoi cantanti che spesso duettano in maniera superba. La sua seconda orchestra and\u00f2 avanti fino al 1945. Riform\u00f2 un'altra orchestra integrando il famoso bandoneonista Julian Plaza.\nAltre famose interpretazioni dell'orchestra, non composte da Donato, sono le milonghe \"Sacale Punta\", \"Ella es asi\", il vals \"La Tapera\", i tanghi \"Sinsabor\" , \"Chiqu\u00e9\", \"El Adios\"."}
{"id": "2259650", "revid": "216401", "url": "https://it.wikipedia.org/wiki?curid=2259650", "title": "VIVA World Cup 2009", "text": ""}
{"id": "2259651", "revid": "46931", "url": "https://it.wikipedia.org/wiki?curid=2259651", "title": "Re Giacomo II di Scozia", "text": ""}
{"id": "2259656", "revid": "767487", "url": "https://it.wikipedia.org/wiki?curid=2259656", "title": "The Buckaroos", "text": "The Buckaroos sono stati un gruppo musicale statunitense di genere country, guidato da Buck Owens."}
{"id": "2259675", "revid": "767487", "url": "https://it.wikipedia.org/wiki?curid=2259675", "title": "Mildred Bailey", "text": "Nativa americana, \u00e8 stata una delle prime cantanti di jazz negli anni '30. Dotata di una bellissima voce ottenne un discreto successo popolare e fu conosciuta come \"The Queen of Swing\", \"The Rockin' Chair Lady\" (dalla sua interpretazione del brano Rockin' Chair) e \"Mrs. Swing\" mentre suo marito, Red Norvo, era Mr. Swing.\nNata Mildred Rinker, nello Stato di Washington, inizi\u00f2 ad esibirsi in tenera et\u00e0, suonando il piano e cantando nei cinema nei primi anni '20. Nel 1925 era l'attrazione principale di un club di Hollywood, dove cantava un mix di musica pop, prime melodie jazz e standard vaudeville. Influenzata da Ethel Waters, Bessie Smith e Connee Boswell, svilupp\u00f2 una voce morbida, ma con swing, che piaceva a tutti i tipi di pubblico dei locali notturni nell'area.\nDopo aver inviato a Paul Whiteman un disco come provino, nel 1929 ottenne un posto con quella che era una delle orchestre da ballo pi\u00f9 popolari dell'epoca. La notoriet\u00e0 che ne segu\u00ec la port\u00f2 presto ad avere il suo programma radiofonico. Aveva gi\u00e0 debuttato in una registrazione con il chitarrista Eddie Lang nel 1929, ma nel 1932 divenne famosa registrando \"Rockin' Chair\" con un piccolo gruppo di musicisti dell'orchestra di Whiteman. Il brano, che era stato scritto appositamente per lei da Hoagy Carmichael, divenne il suo emblema. Nelle registrazioni degli anni '30 la Bailey utilizzava spesso suo marito, lo xilofonista Red Norvo. Prese parte anche alle registrazioni dell'orchestra del marito, alla fine degli anni '30 e gli arrangiamenti di Eddie Sauter si rivelarono perfetti per accompagnare la sua voce. Anche dopo il divorzio Bailey e Norvo continuarono ad esibirsi e a registrare insieme durante gli anni '40. Apparve nel programma radiofonico \"Camel Caravan\" di Benny Goodman e si guadagn\u00f2 di nuovo la sua serie di trasmissioni durante la met\u00e0 degli anni '40. Cominci\u00f2 ad avere problemi di salute alla fine degli anni '40 e trascorse del tempo in ospedale affetta da diabete. Mor\u00ec di infarto nel 1951.."}
{"id": "2259676", "revid": "1347902", "url": "https://it.wikipedia.org/wiki?curid=2259676", "title": "Irina Konstantinovna Archipova", "text": "Biografia.\nDedicatasi inizialmente agli studi di architettura, si appassion\u00f2 presto al canto, intraprendendo gli studi con il maestro Malisheva fino al 1953, vincendo in quello stesso anno un concorso internazionale di canto a Varsavia. Sempre nel '53 s'iscrisse al Conservatorio di Mosca dove studi\u00f2 con Savransky, esordendo l'anno successivo a Sverdlovsk, dove cant\u00f2 ininterrottamente fino al '56 in un repertorio basato sul \"Boris Godunov\", \"Don Carlos\", \"Werther\" e \"Kovancina\".\nNel 1956 esord\u00ec al Teatro Bol'\u0161oj con la \"Carmen\", suo ruolo di riferimento. Il teatro divenne la sua \"casa artistica\", dove cant\u00f2 i suoi ruoli pi\u00f9 importanti (\"La dama di picche\", \"Guerra e pace\", \"La fidanzata dello zar\", \"Mazepa\") e i gi\u00e0 citati \"Boris Godunov\", \"Don Carlos\" e \"Kovancina\".\nDal 1960 si esib\u00ec al di fuori della Russia, trionfando con \"Carmen\" a Napoli, \"Guerra e pace\" alla Scala (1964), dove in quello stesso anno ritorn\u00f2 per cantare in \"Boris Godunov\" e \"Kovancina\".\nIl suo debutto negli Stati Uniti avvenne con un recital ad Ann Arbor (Michigan) accompagnata al pianoforte da John Wustman.\nNel 1972 conquist\u00f2 il festival di Orange con la sua interpretazione di Azucena e la San Francisco Opera con Amneris.\nAl Metropolitan Opera di New York apparir\u00e0 diverse volte in tourn\u00e9e col Bol'\u0161oj, cantando con la compagnia statunitense solo nel 1997, all'et\u00e0 di 72 anni, in \"Eugenio Onegin\".\nNel 1975 esord\u00ec alla Royal Opera House di Londra come Azucena, ritornandovi nel 1988 nei panni di Ulrica nel \"Ballo in maschera\". \u00c8 apparsa anche a Berlino, Parigi, Amburgo, Lione, Marsiglia, Belgrado e al festival di Savonlinna.\nHa progressivamente sfoltito gli impegni teatrali per dedicarsi alla direzione di opere.\nNel 1993 \u00e8 stato istituito un concorso di canto in suo onore.\n\u00c8 stata sposata con il tenore Vladislav P'javko.\n\u00c8 deceduta a Mosca l'11 febbraio 2010, all'et\u00e0 di 85 anni, a causa di un arresto cardiaco.\nVocalit\u00e0 e personalit\u00e0 interpretativa.\nDotata di una voce ricca e piena, molto estesa, sonora e sorretta da un'ottima preparazione tecnica, si \u00e8 imposta come interprete vibrante e intensa e stilisticamente versatile, una qualit\u00e0 \u2013 quest'ultima \u2013 possibile grazie all'eccezionale variet\u00e0 timbrica della sua voce.\nDiscografia.\nHa inciso diverse opere complete (\"Boris Godunov\", \"Don Carlos\", \"La pulzella d'Orl\u00e9ans\", \"Il convitato di pietra\") e canzoni di Sergej Rachmaninov e Modest Musorgskij."}
{"id": "2259679", "revid": "1486495", "url": "https://it.wikipedia.org/wiki?curid=2259679", "title": "Episodi de Il laboratorio di Dexter (prima stagione)", "text": "La prima stagione della serie animata Il laboratorio di Dexter, composta da 13 episodi, \u00e8 stata trasmessa negli Stati Uniti, da TNT, TBS e Cartoon Network, dal 27 aprile 1996 al 1\u00b0 gennaio 1997.\nIn Italia \u00e8 stata trasmessa su Telepi\u00f9 Bambini, programma contenitore di TELE+1, dal 1997. In seguito \u00e8 stata ritrasmessa con un nuovo doppiaggio e adattamento su Italia 1 dal 1999, con la sigla composta da Cristina D'Avena.\n\"Che sonno\".\nTrama.\nDopo aver compiuto una grande invenzione, Dexter \u00e8 pronto ad andare a dormire dopo il duro lavoro, sfortunatamente Dee Dee non fa altro che disturbarlo, e dopo svariate volte, il ragazzo decide di andare a dormire nella camera della sorella, facendo sentire molto a disagio quest'ultima.\n\"L'assistente\".\nTrama.\nDexter assume sua sorella Dee Dee come assistente per vincere la gara di scienze, ma con risultati disastrosi, perch\u00e9 Dee Dee si rivela essere pi\u00f9 intelligente di lui. \n\"Il rivale\".\nTrama.\nMandark, il rivale di Dexter, possiede un laboratorio molto avanzato. Allora Dexter, per vendicarsi, gli combina un appuntamento con Dee Dee. \n\"Voglio vedere la TV\".\nTrama.\nPer poter vedere la TV di sera a tardi, Dexter usa una macchina per la crescita per diventare adolescente, ma la sorella Dee Dee come al solito ci mette lo zampino e modificando le impostazioni, fa diventare Dexter un vecchietto.\n\"Il cagnolino giurassico\".\nTrama.\nPrendendo il cuore e il cervello di un cane, Dexter crea un dinosauro dell'era giurassica dalla personalit\u00e0 di un cane a cui sua sorella Dee Dee si affeziona pericolosamente.\n\"La cameretta\".\nTrama.\nDexter tenta di entrare nella stanza di Dee Dee per recuperare una sua invenzione ma la cameretta \u00e8 infestata da alieni.\n\"Omelette al formaggio\".\nTrama.\nDexter si rende conto di non aver studiato per la verifica di francese, perci\u00f2 costruisce una macchina che gli faccia insegnare il francese mentre dorme, ma l'unica espressione che impara \u00e8 \"Omelette du Fromage\" (frittata al formaggio, in italiano), con risultati disastrosi.\n\"Una nuova vita\".\nTrama.\nDee Dee cerca di infondere a Dexter uno stile di vita spensierata, ma alla fine ci\u00f2 porter\u00e0 a scarsi risultati. \n\"La gara di scienze\".\nTrama.\nMandark cerca di battere Dexter in una gara scientifica.\n\"Uao, che mostri!\".\nTrama.\nDexter viene ancora una volta disturbato da Dee Dee, cos\u00ec per farla tacere le fa bere una pozione per farla smettere di parlare, ma che per errore la trasforma in mostro."}
{"id": "2259680", "revid": "106872", "url": "https://it.wikipedia.org/wiki?curid=2259680", "title": "US-A", "text": ""}
{"id": "2259684", "revid": "1543377", "url": "https://it.wikipedia.org/wiki?curid=2259684", "title": "Acetilcisteina", "text": "L\u2019acetilcisteina \u00e8 un derivato \"N\"-acetilato dell'amminoacido \"solforato\" cisteina.\nPresenta attivit\u00e0 antiossidante e mucolitica ed \u00e8 anche un antidoto salvavita in caso di eccessiva assunzione di paracetamolo (avvelenamento da paracetamolo). Inoltre si \u00e8 riscontrato che pu\u00f2 avere propriet\u00e0 antiapoptotica, epatoprotettrice e nefroprotettrice.\nPropriet\u00e0 farmacologiche.\nL'acetilcisteina \u00e8 un mucolitico derivato da un amminoacido naturale \"solforato\" ad azione fluidificante sulle secrezioni mucose o mucopurulente delle vie respiratorie.\nL'attivit\u00e0 pronta e intensa dell'acetilcisteina sulla componente mucosa delle secrezioni \u00e8 conseguente alla presenza nella molecola di un gruppo tiolico libero (-S-H) in grado di ridurre e scindere i ponti disolfuro (-S-S-) responsabili dell'aggregazione delle proteine e quindi dell'alta viscosit\u00e0 del muco. Invece l'attivit\u00e0 dell'acetilcisteina sull'eventuale componente purulenta delle secrezioni \u00e8 dovuta alla sua capacit\u00e0 di depolimerizzare gli acidi nucleici. L'acetilcisteina, modificando positivamente le caratteristiche qualitative e quantitative delle secrezioni delle vie aeree e favorendo il trasporto mucociliare, influisce in misura sostanziale sull'evoluzione e la risoluzione delle broncopneumopatie attenuando il rischio di complicanze da diminuzione di secreto e da insufficiente aerazione del polmone. Inoltre si suppone che l'acetilcisteina svolga un'azione di potenziamento del sistema antiossidante rappresentato dal tripeptide glutatione (GSH), uno dei pi\u00f9 importanti meccanismi di difesa intracellulare. L'azione dell'acetilcisteina e quella del glutatione sono sinergiche nello stimolare l'attivit\u00e0 dei linfociti T e dei macrofagi con positivi effetti immunitari, particolarmente desiderabili in caso di sostenute da virus e batteri. Nei confronti di questi ultimi, l'acetilcisteina \u00e8 in grado di ridurre significativamente l'adesivit\u00e0 alle cellule della mucosa e, promuovendo la sintesi cellulare del glutatione, \u00e8 anche in grado di inattivare composti istolesivi quali le polveri e gli inquinanti atmosferici che vengono frequentemente inalati dal cavallo. L'acetilcisteina quale donatore di elettroni agisce da \"scavenger\" e antagonizza i radicali liberi dell'ossigeno, principali responsabili del fenomeno infiammatorio degenerativo del polmone del cavallo. Bloccando l'azione ossidante del radicale ipocloroso, l'acetilcisteina \u00e8 in grado di proteggere l'alfa-1-antitripsina, efficace inibitore di elastasi e collagenasi, enzimi proteolitici che agiscono sulla parete alveolare determinando l'insorgenza dell'enfisema polmonare.\nMeccanismo d'azione.\nAntidoto.\nL'utilizzo dell'acetilcisteina in caso d'avvelenamento da paracetamolo \u00e8 dovuto alla sua capacit\u00e0 di rigenerare le scorte di glutatione a livello epatico. La cisteina, di cui l'acetilcisteina \u00e8 sostanzialmente una forma di rilascio, \u00e8 uno dei precursori del glutatione. A livello epatico il paracetamolo viene metabolizzato in \"N\"-acetilbenzochinonimmina, un metabolita in grado di indurre un notevole stress ossidativo e di legarsi covalentemente a molte proteine. A dosaggi terapeutici, l\"'N\"-acetilbenzochinonimmina viene prontamente coniugata con il glutatione formando un composto non tossico. Invece a elevate concentrazioni il glutatione non \u00e8 sufficiente per cui, al fine di ripristinarne i livelli fisiologici, viene somministrata acetilcisteina ad alti dosaggi.\nAttivit\u00e0 mucolitica.\nProbabilmente l'attivit\u00e0 mucolitica dell'acetilcisteina \u00e8 dovuta alla sua capacit\u00e0 di scindere i ponti disolfuro (-S-S-) tipici di molte proteine cicliche presenti nel muco (mucoproteine) e questo in ragione della presenza nella molecola di un gruppo tiolico libero (-S-H) in grado di interagire con questi legami responsabili dell'aggregazione delle proteine e quindi dell'alta viscosit\u00e0 del muco. Come risultato della scissione dei disolfuri in tioli, le molecole glicoproteiche vengono scisse in unit\u00e0 pi\u00f9 piccole dotate di minore viscosit\u00e0 per cui vengono modificate le caratteristiche reologiche con conseguente pi\u00f9 facile espettorazione. L'attivit\u00e0 sulla componente purulenta delle secrezioni viene attribuita alla capacit\u00e0 di questo composto di depolimerizzare gli acidi nucleici.\nAttivit\u00e0 antiossidante e protettiva.\nSempre per la sua attivit\u00e0 antiossidante, vari studi hanno suggerito che l'acetilcisteina possa presentare altre azioni:\nTossicit\u00e0.\nLa DL50 dopo somministrazione per via orale \u00e8 superiore a 10\u00a0g/kg peso corporeo nel topo e nel ratto. A seguito di somministrazione endovenosa risulta di 4600\u00a0mg/kg nel topo e 2800\u00a0mg/kg nel ratto. A ci\u00f2 si aggiunga come la molecola in oggetto sia caratterizzata da una mancanza di accumulo di composti tiolici liberi o legati alle proteine a seguito di una ripetitivit\u00e0 dei trattamenti nonch\u00e9 sprovvisto di interferenze sulla fertilit\u00e0 di effetti negativi peri e post natali e di potenzialit\u00e0 teratogena nel ratto e nel coniglio cos\u00ec come i risultati di un test di Ames in presenza e in assenza di S9 non delineano risvolti mutageni che rendano necessaria l'esecuzione di studi di cancerogenicit\u00e0. Dagli studi condotti in merito, \u00e8 possibile rilevare che anche a seguito di trattamenti non corretti non sia rilevato alcun rischio indiretto per i soggetti trattati, per la persona che lo somministra o per l'ambiente\nIndicazioni.\nFluidificazione del muco.\nIl farmaco viene utilizzato soprattutto come mucolitico espettorante e in caso di deficit lacrimale. Esiste qualche studio pubblicato che indica la sua associazione favorevole con amiloride, per la fluidificazione dell'espettorato vischioso in pazienti con fibrosi cistica.\nAvvelenamento da paracetamolo.\nIl farmaco \u00e8 considerato un salvavita in caso di sovradosaggio di paracetamolo soprattutto per evitare lo sviluppo dell'epatite fulminante conseguente. Viene anche utilizzato per trattare l'insufficienza renale che si ritiene compaia nell'1-2% dei casi di avvelenamento da paracetamolo, talora anche in assenza d'epatopatia. Al contrario, altri autori sostengono che l'aumento di glutatione a livello renale possa favorire, anzich\u00e9 ridurre, il danno renale.\nNefropatia da mezzo di contrasto.\nAlcuni studi hanno concluso che l'acetilcisteina potrebbe venir utilizzata quale fattore protettivo contro la nefropatia causata dall'uso dei mezzi di contrasto in radiologia, fenomeno che negli Stati Uniti d'America viene ritenuto avere un'incidenza dello 0,5% con tasso di mortalit\u00e0 che pu\u00f2 arrivare al 35%. In particolare, si \u00e8 visto che i mezzi di contrasto possono alterare l'emodinamica renale e provocare anche necrosi tubulare. Questo fenomeno sembra essere dovuto alla formazione di specie reattive dell'ossigeno e in effetti studi su topi hanno indicato un aumento della perossidazione lipidica in conseguenza dell'uso di questi agenti.Autori d'altri lavori hanno espresso delle perplessit\u00e0 a riguardo dell'efficacia dell'uso dell'acetilcisteina come fattore preventivo nella nefropatia da mezzo di contrasto.\nIn oculistica.\nIn campo oftalmologico \u00e8 usata per il trattamento di disturbi dovuti a deficit lacrimale con o senza alterazione della componente mucosale, come cheratocongiuntiviti e cheratopatie.\nCistite emorragica.\nL'acetilcisteina \u00e8 stata usata per il trattamento di cistiti emorragiche indotte da ciclofosfamide, grazie alla sua capacit\u00e0 di diminuire l'efficacia della ciclofosfamide.\nPsichiatria.\nL'acetilcisteina \u00e8 stata sperimentata con successo nel trattamento della schizofrenia, dei disturbi acuti dell'umore (depressione, mania, ipomania) nell'ambito del disturbo bipolare e del disturbo depressivo, tricotillomania, dermatillomania, autismo, disturbo ossessivo-compulsivo, farmacodipendenza e dipendenza da droghe (tra cui nicotina, cannabis, metanfetamina, cocaina, etc.), gioco d'azzardo patologico.\nIndicazioni in medicina veterinaria.\nIn medicina veterinaria, per gli equidi, esistono alcuni farmaci a base di acetilcisteina (Equimucil) le cui indicazioni terapeutiche riguardano fondamentalmente le affezioni a carico dell'apparato respiratorio, in fase acuta, cronica e di esacerbazione, in cui la molecola viene utilizzata come mucolitico espettorante. La presenza di acetilcisteina in associazione con antibiotici (Equimucil antibiotico: Tiamfenicolo glicinato acetilcisteinato) non crea alcun problema per ci\u00f2 che concerne l'eventuale insorgenza di fenomeni di resistenza batterica, anzi ne agevola l'efficacia terapeutica in determinate forme patologiche grazie alla sua azione mucolitica.\nAgricoltura.\nUno studio pubblicato nel 2013 ha investigato il possibile ruolo della \"N\"-acetilcisteina per il trattamento delle infezioni da \"Xylella fastidiosa\", un microrganismo fitopatogeno che \u00e8 all'origine di gravi patologie dell'apparato xilematico, tra cui la malattia di Pierce, la Clorosi variegata degli agrumi (CVC), il Complesso del disseccamento rapido dell'olivo (CoDiRO), di una vasta gamma di specie di interesse agroalimentare. Lo studio, condotto su coltivazioni idroponiche in condizioni molto vicine a quelle sul campo, ha mostrato una significativa riduzione della popolazione batterica grazie alle capacit\u00e0 del farmaco di sciogliere i legami che garantiscono la coesione dei biofilm microbici. Si tratta della prima evidenza di un'attivit\u00e0 antibatterica della NAC contro un microorganismo patogeno dei vegetali.\nL'abbattimento della popolazione microbica dovuta al trattamento causa una netta riduzione dei sintomi, ma non estirpa in modo definitivo l'infezione. La recrudescenza dei sintomi sulle foglie dopo l'interruzione del trattamento avviene in un tempo di latenza aumentato fino a circa 8 mesi.\nOff-Label.\nL'acetilcisteina riduce inoltre i livelli plasmatici di omocisteina; potrebbe perci\u00f2 potenzialmente risultare benefica nei pazienti con omocistinuria, che sono ad alto rischio tromboembolico..\nL'acetilcisteina su un modello animale mostra di inibire l'attivit\u00e0 dei fibromiociti cardiaci causa di fibrosi cardiaca in corso di cardiomiopatia ipertrofica. Quest'attivit\u00e0 \u00e8 correlata anche a meccanismi che coinvolgono le MMPs (Metallo Proteine di Matrice Zinco dipendenti) in particolare le collagenasi. All'azione sulla collagenasi si somma anche un effetto sulle PGE2 e sull'IL-1\u03b2, con positivi effetti sulla cartilagine articolare.\nLe azioni dell'acetilcisteina si esplicano sulla pelle, con un'azione di inibizione (scavenging) dei ROS (Radicali Liberi dell'Ossigeno), i quali sono anche causa di aumento di collagenasi e MMPs in genere; l'aumento dei ROS comporta una precoce invecchiamento delle strutture profonde della pelle.\nAlcuni studi hanno suggerito che l'acetilcisteina possa essere utilizzata nella terapia eradicativa dell'infezione da Helicobacter pylori. Il farmaco sembra agire, tramite la sua azione mucolitica, riducendo il muco gastrico che ricopre e protegge il batterio, favorendo l'azione battericida degli antibiotici utilizzati.\nEffetti collaterali ed indesiderati.\nIn alcuni pazienti in corso di trattamento sono stati segnalati cefalea, sonnolenza, nausea, vomito, talvolta diarrea, disgeusia e tinnito. In rari casi si sono verificate reazioni da ipersensibilit\u00e0 ed in particolare rash cutaneo e orticaria. L'acetilcisteina pu\u00f2 indurre rinorrea e broncospasmo. Per questo motivo deve essere somministrata con attenzione ai soggetti asmatici, anziani o debilitati, o comunque affetti da disturbi o insufficienza respiratoria perch\u00e9 il farmaco potrebbe esacerbare l'ostruzione delle vie aeree. Il sorbitolo presente come eccipiente delle forme farmaceutiche pu\u00f2 provocare disturbi gastrointestinali inclusa la diarrea.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmacologica. Inoltre \u00e8 controindicato nelle donne in stato di gravidanza e nelle donne che allattano al seno. Le compresse e le bustine contengono aspartame pertanto sono controindicate nei soggetti affetti da fenilchetonuria. La presenza di sorbitolo fra gli eccipienti delle forme farmaceutiche ne controindica l'utilizzo nei soggetti con intolleranza ereditaria al fruttosio.\nDiverse ricerche sembrano evidenziare che l'assunzione extra di antiossidanti (come appunto la \"N\"-acetilcisteina) attraverso l'uso di integratori alimentari da parte di pazienti affetti da tumori provochi l'accelerazione del processo di metastasi (http://www.fondazioneveronesi.it/magazine/articoli/oncologia/troppi-antiossidanti-possono-far-crescere-un-tumore, http://stm.sciencemag.org/content/6/221/221ra15).\nDosi terapeutiche.\nIl dosaggio consigliato nei soggetti adulti \u00e8 di 600\u00a0mg (equivalenti ad una compressa o bustina oppure a 15 ml di sciroppo) una volta al giorno, preferibilmente alla sera. Il trattamento richiede in genere una durata di 5-10 giorni.\nNell'intossicazione da paracetamolo \u00e8 in genere preferita la via di somministrazione endovenosa. La dose iniziale endovena nell'adulto \u00e8 pari a 150\u00a0mg/kg di acetilcisteina in 200 mL di soluzione glucosata al 5%. L'infusione deve avere una durata di almeno 15 minuti. Successivamente si somministrano 50\u00a0mg/kg in 500 ml di soluzione glucosata al 5% per le successive 4 ore ed infine 100\u00a0mg/kg in 1000 ml di soluzione glucosata al 5% per ulteriori 16 ore.\nDosi terapeutiche in medicina veterinaria.\nVia orale: trattamento iniziale (3-5 giorni): 20\u00a0mg/kg/die (pari a 1 bustina al d\u00ec di Equimucil ogni 125\u00a0kg di peso vivo); trattamento di mantenimento (7-10 giorni): 10\u00a0mg/kg/die (pari a \u00bd bustina al d\u00ec ogni 125\u00a0kg di peso vivo di Equimucil granulato). Via endovenosa: 5\u201310\u00a0mg/kg/die per 5-15 giorni (pari a 1,2-2,5 ml/die per 50\u00a0kg di peso vivo di Equimucil iniettabile).\nInterazioni.\nLa somministrazione contemporanea di acetilcisteina e carbone attivato comporta una riduzione della concentrazione plasmatica massima del fluidificante.\nL'acetilcisteina pu\u00f2 essere assunta in contemporanea al paracetamolo: sebbene ne sia un antidoto, essa agisce su un suo metabolita di scarto e non sul paracetamolo."}
{"id": "2259698", "revid": "1543377", "url": "https://it.wikipedia.org/wiki?curid=2259698", "title": "Chivas Regal", "text": "Chivas Regal \u00e8 un brand di Scotch whisky prodotto dalla Chivas Brothers di propriet\u00e0 di Pernod Ricard, lanciato nel 1909 dalla Chivas Brothers ad Aberdeen, in Scozia. La distilleria del marchio \"Chivas\" \u00e8 la Strathisla Distillery con sede a Keith (Moray), nella regione dello Speyside, fondata nel 1786 e pi\u00f9 antico impianto funzionante di produzione di scotch whisky delle Highland scozzesi.\nStoria.\nLe origini di Chivas Regal e della Chivas Brothers risalgono al 1801, quando John Foster apr\u00ec una rivendita di bevande alcoliche nella 47 Castle Street di Aberdeen. Nel 1828 Foster scomparve, e la sua attivit\u00e0 venne rilevata da William Edwards, il quale nel 1838 venne affiancato nella gestione del business da James Chivas; nel 1841, dopo la scomparsa di Edwards, Charles Stewart subentra come nuovo socio di Chivas nella ditta, fondando la Stewart &amp; Chivas. Per la qualit\u00e0 del servizio offerto dalla societ\u00e0, nel 1843 la Regina Vittoria conferisce all'azienda il titolo del Royal Warranty. Nel 1854 la Stewart &amp; Chivas inizia la produzione del \"Royal Glen Dee\", suo primo blended scotch whisky. Nel 1857 la partnership tra James Chivas e Charles Stewart si interrompe, e John Chivas, fratello di James, fa il suo ingresso nella societ\u00e0, che cambia denominazione in Chivas Brothers. James Chivas scompare nel 1862; nel 1863 la societ\u00e0 lancia il suo secondo blended whisky, il \"Royal Strathythan\". Nel 1886, dopo la morte anche di John, le redini dell'azienda vengono prese in carico da Alexander Chivas, figlio maggiore di James. L'8 maggio 1890 un'edizione dello \"Scotland Magazine\" descriveva il Chivas come \u00absenza dubbio il miglior tipo di commercio del nord della Scozia\u00bb. Nel 1893 scompare anche Alexander, ultimo membro della famiglia Chivas rimasto nel business della societ\u00e0, e la gestione della compagnia viene presa in carico dai nuovi proprietari Alexander Smith (dirigente pi\u00f9 importante dell'azienda e braccio destro di Alexander Chivas) e Charles Stuart Howard, il Maestro Miscelatore della Chivas Brothers. Dopo aver studiato per alcuni anni la creazione di uno scotch whisky di pregio che potesse avere caratteristiche definibili \"regali\", riconoscibili anche dai consumatori dei mercati nordamericani, dove nell'era del boom economico erano particolarmente ricercati prodotti di lusso. Howard lancia nel 1909 il Chivas Regal, un blended scotch whisky di 25 anni appunto definito \"regale\", dove nell'etichetta era raffigurata l'effige del secondo Royal Warranty conferito nel 1884 all'azienda dalla Regina Vittoria. Il prodotto divenne presto popolare nell'\u00e9lite di Manhattan: ma a causa delle leggi sul proibizionismo emanate nel 1920 il commercio del Chivas Regal dovette essere interrotto. Nel 1936 la titolarit\u00e0 della compagnia pass\u00f2 in mano a due investitori del settore, Morrison &amp; Lundie, i quali ritennero non pi\u00f9 sostenibile il mantenimento di una formula ventennale della miscela di produzione, optando per una versione di 12 anni. Nel 1939 il prodotto nella sua nuova variante fece nuovamente sbarco sul mercato degli Stati Uniti. Nel 1949 la Chivas Brothers venne rilevata dalla compagnia canadese Seagram di propriet\u00e0 di Sam Bronfman;nel 1950 viene rilevata la distilleria Milltown, con sede a Keith (Moray), nella regione dello Speyside, che verr\u00e0 ribattezzata Strathisla: fondato nel 1786, \u00e8 il pi\u00f9 antico impianto di produzione di scotch whisky delle Highland scozzesi, e la sua fornitura di malto \u00e8 un componente essenziale del prodotto. Negli anni sessanta il Chivas Regal aveva raggiunto nel mercato degli Stati Uniti i centomila volumi di vendita e il prodotto veniva esportato in trentacinque nazioni; negli anni settanta il prodotto aveva raggiunto 1.2 milioni volumi di vendita. Nel 1997 viene creato il Chivas Regal 18 anni; nel dicembre 2000, la Chivas Brothers con il rispettivo brand Chivas Regal viene rilevata dal Gruppo francese del settore degli alcolici Pernod Ricard, a seguito di un'operazione congiunta con l'altra multinazionale della bevande alcoliche britannica Diageo tendente all'acquisizione e alla spartizione del portafoglio marchi della Seagram dal valore di \u00a35.5 miliardi divenendone la sua divisione scotch whisky. Nel 2007 la gamma del prodotto viene ampliata con il lancio del Chivas 25.\nDistilleria Strathisla.\nLa \"casa\" del Chivas Regal e il suo \"store\" per i visitatori si trovano alla distilleria Strathisla. La distilleria \u00e8 stata fondata nel 1786, ed \u00e8 la pi\u00f9 antica delle Highlands scozzesi, localizzata pi\u00f9 precisamente a Speyside. \nLo Strathisla Single Malt \u00e8 un whisky di malto che, grazie alla sua dolcezza naturale, \u00e8 uno degli ingredienti che caratterizzano la miscela del Chivas Regal, \nSituazione attuale.\nNel 2018 Chivas Regal ha riportato vendite per 4,5 millioni per volume.\nProdotti e varianti.\nIl Chivas Regal \u00e8 uno dei pi\u00f9 venduti whisky al mondo nel largo consumo, disponibile in oltre duecento Paesi; \u00e8 lo Scotch whisky pi\u00f9 venduto in Europa e in Asia orientale, ritenuto tra i pi\u00f9 conosciuti marchi di liquori al mondo."}
{"id": "2259703", "revid": "827882", "url": "https://it.wikipedia.org/wiki?curid=2259703", "title": "Baden Powell (matematico)", "text": "Fu anche un importante teologo del cristianesimo liberale, fervente sostenitore di idee progressiste sulla evoluzione. Detenne la cattedra di Geometria all'Universit\u00e0 di Oxford, con il titolo di Savilian Professor of Geometry, dal 1827 al 1860. \nIl figlio maggiore, Sir George Baden-Powell (il cognome fu cambiato nel 1869 dalla vedova Henrietta Grace Smyth, in Baden-Powell) fu un uomo politico, e prest\u00f2 servizio nell'Ufficio Coloniale. Un altro figlio, Warington Baden-Powell, prest\u00f2 servizio nella Marina Militare; il terzo figlio Robert Baden-Powell, 1\u00ba Barone Baden-Powell, fu il fondatore dello scautismo. Un quarto figlio, Maggiore Baden Baden-Powell fu un pioniere dell'aeronautica e un fervente viaggiatore. La figlia Agnes fu, insieme al fratello Robert, fondatrice del Guidismo.\nFamiglia.\nIl primo matrimonio del Professor Baden Powell il 21 luglio 1821 con Eliza Rivaz (morta il 13 marzo 1836) fu senza figli.\nDal secondo matrimonio il 27 settembre 1837 con Charlotte Pope (morta il 14 ottobre 1844) nacquero un figlio e tre figlie\nDal suo terzo matrimonio, il 10 marzo 1846 (nella Chiesa di San Luca, Chelsea) con Henrietta Grace Smyth (3 settembre 1824\u201313 ottobre 1914), nacquero sette figli e tre figlie, tre dei quali morti in et\u00e0 infantile:\nNel 1869, la vedova Henrietta Grace fece mutare il cognome di famiglia da Powell in Baden-Powell\nEvoluzione.\nPowell fu un fervente sostenitore della costante uniformit\u00e0 delle leggi del mondo materiale. I suoi punti di vista furono liberali, ed ebbe una simpatia verso la teoria dell'evoluzione molto tempo prima che Charles Darwin rendesse pubbliche le proprie idee. Egli affermava che la scienza non deve essere accostata alle Sacre Scritture altrimenti i due approcci entrerebbero in conflitto, e in una sua personale versione delle dichiarazioni di Francis Bacon, afferm\u00f2 che il Libro delle Opere di Dio \u00e8 separato dal Libro della Parola di Dio, sostenendo che i fenomeni morali e fisici sono completamente indipendenti.\nLa sua fede nell'uniformit\u00e0 della natura (tranne la mente dell'uomo) scaten\u00f2 una diatriba teologica: se Dio \u00e8 un legislatore, allora un \"miracolo\" spezzerebbe gli editti legali emessi al momento della Creazione. Pertanto, credere nei miracoli \u00e8 espressione di ateismo. Le opere pi\u00f9 significative di Powell presero le difese, in successione, della geologia uniformitaria espressa da Charles Lyell e le idee evoluzionistiche in \"Vestiges of Creation\" pubblicato anonimo da Robert Chambers il quale applicava leggi uniformi alla storia della vita in contrasto con idee allora considerate pi\u00f9 rispettabili come il catastrofismo, che prevede una serie di creazioni divine.\nAllo stesso modo, quando l'idea della selezione naturale fu diffusa da Darwin e Wallace nella loro comunicazione del 1858 alla Linnean Society of London, sia Powell che il pi\u00f9 giovane William Henry Flower ritennero che la selezione naturale rendeva la creazione naturale.\nOpere.\nFu uno dei teologi del cristianesimo liberale che produssero un manifesto intitolato \"Essays and Reviews\" verso febbraio del 1860, che, tra le altre cose fu coinvolto nel dibattito sull\"'Origine delle Specie\". Questi Anglicani comprendevano docenti di Oxford, prelati, il preside della Rugby School e un uomo di legge. La loro dichiarazione che i miracoli erano irrazionali scatenarono una reazione rabbiosa senza precedenti, attirandosi il fuoco e allontanandolo da Charles Darwin. Gli \"Essays\" vendettero 22.000 copie in due anni, pi\u00f9 di quanto vendette l'Origine delle Specie in vent'anni, dando la stura a cinque anni di dibattiti mediante libri e opuscoli contestanti furiosamente le loro argomentazioni.\nRiferendosi al capolavoro di Darwin e riaccendendo le sue affermazioni secondo cui credere nei miracoli \u00e8 ateismo, Baden Powell scrisse che il libro \"deve presto apportare una totale rivoluzione in favore del grande principio del potere autoevolvente della natura.\":\nAvrebbe dovuto essere sul palco durante il leggendario dibattito di Oxford sull'evoluzionismo, organizzato dalla British Association for the Advancement of Science nel 1860, che fu un punto focale delle reazioni alle teorie di Darwin. Sarebbe stato interessante, poich\u00e9 l'antagonista di Huxley sarebbe stato Samuel Wilberforce, che era anche il pi\u00f9 noto critico di \"Essays and Reviews\". Sfortunatamente, Powell mor\u00ec di infarto due settimane prima dell'incontro. \nBibliografia.\nP.CORSI, L'evoluzionismo prima di Darwin. Baden Powel e il dibattito anglicano (1800-1860) Morcelliana, Brescia, 2014\nAllievi famosi.\nLewis Carroll seguiva le lezioni di geometria del Rev. Powell."}
{"id": "2259708", "revid": "438678", "url": "https://it.wikipedia.org/wiki?curid=2259708", "title": "Bakersfield sound", "text": "Il Bakersfield sound \u00e8 un genere di musica country sviluppato nella seconda met\u00e0 degli anni cinquanta attorno a Bakersfield in California\nOrigini.\nIl Bakersfield \u00e8 nato come reazione al Nashville Sound, che nel frattempo stava prendendo piede.\nArtisti.\nBuck Owens con i The Buckaroos, John Dawson, cofondatore dei New Riders of the Purple Sage, e Merle Haggard con i The Strangers sono gli artisti pi\u00f9 famosi e di maggior successo di questo genere musicale."}
{"id": "2259712", "revid": "1573940", "url": "https://it.wikipedia.org/wiki?curid=2259712", "title": "Suiren", "text": "Suiren (cinese: \u71e7\u4eba; pinyin: su\u00ec r\u00e9n), \u00e8 lo scopritore del Fuoco, secondo l'antica mitologia cinese. Si dice inoltre che fosse uno dei Tre Augusti nell'antica Cina primitiva. Nelle sue raffigurazioni appare di solito con tre occhi."}
{"id": "2259715", "revid": "125075278", "url": "https://it.wikipedia.org/wiki?curid=2259715", "title": "Fernando Gallego", "text": "Biografia.\nI pochi dati certi riferiscono che Gallego nacque nella citt\u00e0 di Salamanca intorno al 1440, sebbene non si abbiano notizie precise sul luogo e sul giorno e mese di nascita.\nPer la sua formazione artistica, visibilmente a contatto con i maggiori artisti del secolo, si \u00e8 ipotizzato un suo viaggio nelle Fiandre, scartato del tutto da alcuni studiosi che hanno fatto derivare la sua influenza dalla pittura fiamminga dalle opere che allora circolavano tra Spagna e Paesi Bassi.\nL'artista viene menzionato per la prima volta in un documento, in cui risulta al lavoro nella cattedrale di Plasencia (C\u00e1ceres) insieme ad un pittore sconosciuto, Juan Felipe. Purtroppo di queste opere non rimane alcuna traccia. A partire dal 1573, Gallego si ritrova travolto dalle commissioni della citt\u00e0 di Coria, per la cui cattedrale esegu\u00ec ben sei retabli, anch'essi perduti.\nNel 1486, acquist\u00f2 una casa a Ciudad Rodrigo, presso Salamanca, nelle vicinanze della cattedrale, mettendosi all'opera nella realizzazione di un retablo per l'edificio. Negli anni seguenti, Gallego viene ricordato come autore del polittico di Santa Caterina (1500 circa), bench\u00e9 il documento lo citi come \"Francisco\" e non come Fernando. L'equivoco, che potrebbe essere frutto di un errore storico, ha fatto addirittura sospettare l'esistenza di un Francisco Gallego, figlio del ben pi\u00f9 noto Fernando.\nL'ultima menzione di Gallego risale al 27 luglio 1507; in un documento egli \u00e8 citato come creditore di una somma di 14000 maravedis per una sua opera nell'Universit\u00e0 di Salamanca. All'epoca l'artista doveva aver settant'anni, et\u00e0 molto invidiata per il suo tempo, il che ha ipotizzare agli studiosi un decesso non molto lontano da questa data, avvenuto probabilmente verso la fine dello stesso anno.\nLe sue opere si caratterizzarono per un marcato realismo, per tracce di impronta espressionistica e per la secchezza di tratto, che lo avvicinarono a Rogier van der Weyden."}
{"id": "2259721", "revid": "48344", "url": "https://it.wikipedia.org/wiki?curid=2259721", "title": "Vladimir Bukovskij", "text": ""}
{"id": "2259724", "revid": "339392", "url": "https://it.wikipedia.org/wiki?curid=2259724", "title": "Tigran Petrosian", "text": ""}
{"id": "2259729", "revid": "260676", "url": "https://it.wikipedia.org/wiki?curid=2259729", "title": "Danimarca e l'euro", "text": "Le monete euro danesi (\"Danske eurom\u00f8nter\") sono state progettate ma non emesse.\nLa Danimarca \u00e8 membro dell'Unione europea dal 1973, ma non ha ancora completato la terza fase dell'Unione Economica e Monetaria. Per questo motivo lo Stato continua ad usare la sua moneta storica, la corona danese. Spesso si \u00e8 parlato di nuovi referendum inerenti all'accesso della Danimarca nella zona euro, tuttavia dopo gli sconvolgimenti economici nell'area euro in seguito alla crisi del debito sovrano europeo, l'idea di una probabile adozione della moneta unica si \u00e8 fatta sempre pi\u00f9 lontana.\nBisogna per\u00f2 notare che la Danimarca ha sottoscritto gli accordi europei di cambio dell'eurozona (AEC II), vincolando in questo modo il proprio tasso di cambio a quello dell'euro a 7,46038 corone con un margine di variazione del \u00b12,25%. Questa scelta non le permette tuttavia di influenzare direttamente la politica monetaria dell'area euro, non essendo presente alcuna rappresentanza danese all'interno del Sistema europeo delle banche centrali.\nPrimo referendum sull'euro (2000).\nIl 28 settembre 2000 si svolse un referendum sull'adozione dell'euro: l'esito fu il rifiuto dell'entrata nell'eurozona, con un risultato di 46,8% favorevoli e 53,2% contrari.\nPossibile design dell'euro.\nDopo il referendum del 2000, la Danmarks Nationalbank e la Den Kongelige M\u00f8nt proposero al Ministro dell'Economia il design del futuro euro danese. Il design si basa su quello delle 10 e 20 corone danesi: la regina Margherita II di Danimarca per le monete dai 10 centesimi ai 2 euro, la corona sulle monete da 1, 2 e 5 centesimi."}
{"id": "2259730", "revid": "547034", "url": "https://it.wikipedia.org/wiki?curid=2259730", "title": "Al-Hilla", "text": "al-\u1e24illa \u00e8 una citt\u00e0 dell'Iraq centrale che sorge sul fiume Eufrate, 100 km a sud di Baghdad, con una popolazione calcolata di 544.161 abitanti nel 2010. \nGeografia.\n\u00c8 il capoluogo del governatorato di Babil e si trova nei pressi delle antiche citt\u00e0 di Babilonia, Borsippa e Kish. \u00c8 situata in una regione prevalentemente di carattere agricolo, ampiamente irrigata con l'acqua del fiume che ha incrementato vaste coltivazioni di cereali e frutta.\nStoria.\nLa citt\u00e0 era uno dei maggiori centri di erudizione ed educazione islamica. Si pensa che la tomba del profeta giudaico Ezechiele sia collocata in un vicino villaggio.\nLa citt\u00e0 fu fondata nel 1101 e divenne il maggiore centro amministrativo durante il dominio degli imperi britannico e ottomano.\nNel 1920 la citt\u00e0 fu teatro di un pesante combattimento quando, durante la Insurrezione anti-britannica in Iraq, si ritiene che 300 soldati del reggimento di Manchester siano stati sconfitti.\nSi pensa che qui si trovassero i famosi Giardini pensili di Babilonia, una delle sette meraviglie del mondo antico.\nal-\u1e24illa durante l'invasione americana dell'Iraq.\nal-\u1e24illa \u00e8 stata teatro di un cruento combattimento nel corso dell'invasione dell'Iraq del 2003.\nLe vittime irachene nella divisione \"al-Mad\u012bna\" della Guardia Repubblicana irachena furono in numero sconosciuto, ma si calcola siano state diverse centinaia le vittime nel violento combattimento con l'esercito statunitense. Dopo la battaglia le forze armate degli Stati Uniti avanzarono verso Baghdad e i Marines presero il possesso di al-\u1e24illa.\nPoco tempo dopo l'invasione alcuni locali riportarono della presenza di una fossa comune nell'area intorno ad al-\u1e24illa. I cittadini del posto e i membri dell'Office for Reconstruction and Humanitarian Assistance (ORHA) statunitense lavorarono insieme per recuperare migliaia di iracheni che erano stati uccisi dalle forze di sicurezza di Saddam Hussein durante la rivolta contro il suo governo del 1991.\nLa I divisione dei Marines stabil\u00ec una base in uno dei palazzi di Saddam Hussein, a circa 2 km a nord da al-\u1e24illa, finendo col danneggiare ulteriormente le rovine dell'antica citt\u00e0 di Babilonia.\nLa 372\u00aa Compagnia di Polizia Militare statunitense fece rispettare la legge e l'ordine, addestrando anche un raggruppamento di polizia irachena in citt\u00e0 nel periodo compreso tra il giugno e l'ottobre del 2003, prima di spostarsi nella prigione di Abu Ghraib, presto diventata famigerata per gli abusi condotti da una parte del personale carcerario statunitense, nel complice silenzio dei loro commilitoni.\nLa citt\u00e0 entr\u00f2 a far parte della zona militare assegnata ai soldati polacchi dello schieramento anti-iracheno durante tutta la loro occupazione dell'Iraq.\nAttentati.\nDopo l'invasione iniziale, al-\u1e24illa fu relativamente calma, pur diventando obiettivo di numerosi attentati dinamitardi."}
{"id": "2259733", "revid": "56588", "url": "https://it.wikipedia.org/wiki?curid=2259733", "title": "Johannes Gerardus Maria Willebrands", "text": ""}
{"id": "2259734", "revid": "217830", "url": "https://it.wikipedia.org/wiki?curid=2259734", "title": "Gran Premio motociclistico di Germania 1999", "text": "Il Gran Premio motociclistico di Germania 1999 corso il 18 luglio, \u00e8 stato il nono Gran Premio della stagione 1999 e ha visto vincere la Suzuki di Kenny Roberts Jr nella classe 500, Valentino Rossi nella classe 250 e Marco Melandri nella classe 125."}
{"id": "2259735", "revid": "76963", "url": "https://it.wikipedia.org/wiki?curid=2259735", "title": "Masaaki Tsukada", "text": "Ha lavorato per la Mouse Promotion. Anche la moglie, Masako Nozawa, \u00e8 una doppiatrice ed \u00e8 famosa principalmente per il ruolo di Goku nelle tre serie di Dragon Ball."}
{"id": "2259741", "revid": "767487", "url": "https://it.wikipedia.org/wiki?curid=2259741", "title": "Viva la rivista!", "text": "Viva la rivista! \u00e8 un film del 1953 in quattro episodi, diretto da Enzo Trapani. \u00c8 un omaggio al teatro di rivista.\nTrama.\nLibero assemblaggio di alcuni pezzi del teatro di rivista in versione filmica, spesso interpretati dagli stessi attori che li avevano recitati in teatro.\nIncassi.\nIncasso accertato a tutto il 31 marzo 1959 Lit. 120.312.064"}
{"id": "2259750", "revid": "253269", "url": "https://it.wikipedia.org/wiki?curid=2259750", "title": "Joan Bennett", "text": "\u00c8 stata attiva in teatro, cinema e televisione ed \u00e8 apparsa in pi\u00f9 di 70 pellicole cinematografiche dall'era del cinema muto fino alla fine degli anni settanta.\nBiografia.\nIl lungo percorso artistico di Joan Bennett pu\u00f2 essere suddiviso in tre distinte fasi: durante gli anni trenta interpret\u00f2 ruoli di accattivante ingenua bionda, mentre nel decennio successivo si rivel\u00f2 quale bruna e sofisticata femme fatale; dagli anni cinquanta affront\u00f2 ruoli pi\u00f9 maturi, interpretando figure di moglie/madre espansiva. La sua carriera cinematografica fu danneggiata da uno scandalo nei primi anni cinquanta, quando il suo terzo marito, il produttore Walter Wanger, fer\u00ec con due colpi d'arma da fuoco il suo agente Jennings Lang.\nOrigini.\nTerza delle tre figlie dell'attore Richard Bennett e dell'attrice/agente letterario Adrienne Morrison (morta per un infarto nel 1940), sue sorelle maggiori erano l'attrice Constance Bennett e l'attrice e ballerina Barbara Bennett, madre di Morton Downey Jr.; il nonno materno della Bennett era l'attore shakespeariano giamaicano Lewis Morrison, che intraprese la carriera teatrale alla fine degli anni sessanta dell'Ottocento; aveva retaggio inglese e spagnolo. Dalla parte della nonna materna invece, l'attrice Rose Wood, la professione risale addirittura ai menestrelli itineranti nell'Inghilterra del XVIII secolo.\nLa Bennett apparve per la prima volta in un film muto nei panni di una bambina insieme ai suoi genitori e alle sue sorelle in un dramma interpretato dal padre, \"The Valley of Decision\" (1916), che egli aveva adattato per lo schermo. Frequent\u00f2 la Miss Hopkins School for Girls di Manhattan, poi la St. Margaret, un collegio di Waterbury, quindi l'Hermitage, una scuola di comportamento a Versailles, in Francia. Il 15 settembre 1926, a soli sedici anni, si spos\u00f2 a Londra con John Marion Fox. Ebbero una figlia, Adrienne Ralston Fox (nata il 20 febbraio 1928, in seguito conosciuta come Diana Bennett Markey, poi come Diana Bennett Wanger). La coppia divorzi\u00f2 il 30 giugno 1928 a Los Angeles.\nCarriera.\nIl debutto della Bennett sulle scene teatrali avvenne all'et\u00e0 di 18 anni, quando recit\u00f2 con suo padre in \"Jarnegan\" (1928), che venne replicato a Broadway per 136 volte e per il quale ottenne ottime critiche. A 19 anni, divenne una star cinematografica grazie a ruoli quali quello di Phyllis Benton nel thriller \"Cercasi avventura\" (1929), accanto a Ronald Colman, che fu il suo primo ruolo importante, e quello di Lady Clarissa Pevensey, partner di George Arliss nel biografico \"Disraeli\" (1929).\nAll'inizio degli anni trenta era gi\u00e0 una star di prima grandezza e si specializz\u00f2 in brillanti ruoli di vivace e bionda (il suo colore di capelli naturale) che avrebbe affrontato durante l'intero decennio. Ricopr\u00ec il ruolo di Dolores Fenton in \"Puttin' on the Ritz\" (1930), musical della United Artists al fianco di Harry Richman e di Faith Mapple, e fu partner di John Barrymore nella prima versione sonora di \"Moby Dick, il mostro bianco\" (1930), girato nei Warner Brothers Studios.\nSotto contratto con la Fox Film Corporation, il suo nome fu il primo in cartellone nel film \"She Wanted a Millionaire\" (1932), in cui interpret\u00f2 il ruolo di Jane Miller al fianco di Spencer Tracy. Nello stesso anno recit\u00f2 nuovamente accanto a Tracy, in \"Io e la mia ragazza\" (1932), nei panni della bella cameriera Helen Riley, ruolo che le consent\u00ec di prodursi in brillanti e ironici dialoghi.\nIl 16 marzo 1932 si rispos\u00f2 a Los Angeles con lo sceneggiatore/produttore Gene Markey, dal quale divorzier\u00e0 il 3 giugno 1937. Ebbero una figlia, Melinda Markey (nata il 27 febbraio 1934).\nLa Bennett lasci\u00f2 la Fox per interpretare Amy, l'irriverente sorellina minore in competizione con la Jo March interpretata da Katharine Hepburn in \"Piccole donne\" (1933), diretto da George Cukor per la RKO Pictures. Quest'ultimo film pose la Bennett all'attenzione del produttore indipendente Walter Wanger, che la mise sotto contratto ed inizi\u00f2 a gestire la sua carriera. In \"Mondi privati\" (1935), l'attrice interpret\u00f2 il ruolo di Sally MacGregor, la giovane moglie di uno psichiatra che lentamente scivola nella pazzia, al fianco di Claudette Colbert, Charles Boyer e Joel McCrea. Successivamente, Wanger e il regista Tay Garnett la convinsero a tingere i capelli dal biondo al bruno per interpretare Kay Kerrigan in \"Crociera d'amore\" (1938), con Fredric March.\nA seguito del cambio di look, la Bennett avvi\u00f2 una nuova fase della propria carriera, mentre la sua personalit\u00e0 cinematografica si evolveva in quella di affascinante e seducente femme fatale. Interpret\u00f2 la principessa Maria Teresa in \"La maschera di ferro\" (1939) con Louis Hayward, e la gran duchessa Zona di Lichtenburg in \"Il figlio di Montecristo\" (1940), sempre con Hayward.\nDurante i test per l'assegnazione del ruolo di Rossella O'Hara in \"Via col vento\" (1939), la Bennett fece un provino che impression\u00f2 il produttore David O. Selznick. Per un breve periodo venne considerata la favorita per quel ruolo, ma Selznick cambi\u00f2 poi idea, rivolgendo la sua attenzione prima su Paulette Goddard, e infine verso Vivien Leigh, che fu l'interprete prescelta.\nNel 1939 divenne nonna per la prima volta a 39 anni di Amanda, figlia di Diana.\nIl 12 gennaio 1940 la Bennett spos\u00f2 il produttore Walter Wanger a Phoenix. Dal matrimonio nacquero due figlie, Stephanie (nata il 26 giugno 1943) e Shelley (nata il 4 luglio 1948). La coppia divorzier\u00e0 in Messico nel settembre del 1965.\nIl nuovo look bruno della Bennett, unitamente alla sensualit\u00e0 dello sguardo e alla voce roca, contribu\u00ec a delinearne una personalit\u00e0 meno angelica e pi\u00f9 accattivante. Fu lodata per la sua interpretazione di Brenda Bentley nel giallo drammatico \"L'isola degli uomini perduti\" (1940), con George Raft, e per quella di Carol Hoffman in \"The Man I Married\" (1939), un dramma dai forti toni antinazisti in cui recit\u00f2 con Francis Lederer.\nDurante gli anni 1940 l'attrice ottenne grande successo in una serie di film noir acclamati anche dalla critica e diretti dal regista Fritz Lang, con il quale lei e Wanger formarono una propria casa di produzione. Le quattro pellicole girate sotto la direzione di Lang consacrarono la Bennett tra le maggiori star hollywoodiane dell'epoca: fu la prostituta londinese Jerry Stokes in \"Duello mortale\" (1941) con Walter Pidgeon; la misteriosa modella Alice Reed in \"La donna del ritratto\" (1944) con Edward G. Robinson; la volgare ricattatrice Katherine \u201cKitty\u201d March in \"Strada scarlatta\" (1945) sempre insieme a Robinson. Fu infine Celia Lamphere in \"Dietro la porta chiusa\" (1948), accanto a Michael Redgrave, che secondo molti fu il miglior film hollywoodiano di Lang.\nLa Bennett venne acclamata anche nei ruoli di Margaret Macomber nel melodramma \"Passione selvaggia\" (1947) di Zolt\u00e1n Korda, con Gregory Peck; di Peggy, la moglie fraudolenta in \"La donna della spiaggia\" (1947) di Jean Renoir, con Robert Ryan e Charles Bickford; di Lucia Harper, tormentata vittima di un ricatto in \"Sgomento\" (1949) di Max Oph\u00fcls, con James Mason.\nQuindi, cambiando nuovamente immagine, mut\u00f2 la sua veste cinematografica in quella di una elegante e spiritosa moglie e madre in due commedie classiche dirette da Vincente Minnelli. Nel ruolo di Ellie Banks, moglie di Spencer Tracy e madre di Elizabeth Taylor, la Bennett recit\u00f2 sia in \"Il padre della sposa\" (1950) che nel sequel \"Pap\u00e0 diventa nonno\" (1951).\nFece parecchie apparizioni radiofoniche fra gli anni trenta e cinquanta, partecipando a programmi quali \"The Edgar Bergen and Charlie McCarthy Show\", \"Duffy's Tavern\" e la serie \"Lux Radio Theater\". Con l'accrescere di popolarit\u00e0 della televisione, nel 1951 la Bennett comparve per cinque volte come guest star, incluso un episodio del \"Your Show of Shows\" di Sid Caesar e Imogene Coca.\nLo scandalo.\nPer dodici anni la Bennett fu rappresentata dall'agente Jennings Lang, gi\u00e0 vice presidente della Sam Jaffe Agency e all'inizio degli anni cinquanta a capo della MCA. L'attrice e Lang si incontrarono il pomeriggio del 13 dicembre 1951 per discutere di uno spettacolo televisivo in produzione. La Bennett posteggi\u00f2 la sua Cadillac decappottabile nel parcheggio sul retro degli uffici della MCA, e and\u00f2 via con Lang sull'automobile di lui. Nel frattempo, intorno alle 14:30, suo marito Walter Wanger pass\u00f2 con la macchina e not\u00f2 la Cadillac di sua moglie parcheggiata presso gli studi. Mezz'ora dopo vide ancora la sua macchina l\u00ec e si ferm\u00f2 ad aspettare. La Bennett e Lang rientrarono nel parcheggio qualche ora dopo e lui la accompagn\u00f2 alla macchina. Mentre lei avviava il motore, accendeva i fari e si accingeva ad allontanarsi, Lang si appoggi\u00f2 alla macchina con entrambe le braccia alzate e le parl\u00f2.\nFu a quel punto che Wanger si avvicin\u00f2 e spar\u00f2 due volte, ferendo l'ignaro agente. Un proiettile colp\u00ec Jennings alla coscia destra, vicino all'anca, e l'altro penetr\u00f2 nella zona inguinale. La Bennett dichiar\u00f2 di non aver notato Wanger inizialmente e di aver visto all'improvviso due lampi, poi Lang curvato al suolo. Non appena riconobbe chi aveva sparato, disse a Wanger \u201cVattene e lasciaci soli\u201d. Lui gett\u00f2 la pistola nella macchina di sua moglie. Con l'aiuto del gestore del parcheggio, Lang fu prima condotto dal suo medico e subito dopo trasportato all'ospedale, dove fortunatamente si riprese. La polizia, che aveva udito gli spari, giunse sulla scena, trov\u00f2 la pistola nella macchina della Bennett, e prese in custodia Wanger. Il produttore fu schedato, gli vennero prese le impronte digitali e venne sottoposto a lunghi interrogatori.\n\"Gli ho sparato perch\u00e9 pensavo che stesse smembrando la mia famiglia,\" disse Wanger al capo della polizia di Beverly Hills. Fu accusato di assalto con intenti omicidi. La Bennett tuttavia neg\u00f2 qualunque relazione amorosa. \u201cMa se Walter pensa che la relazione tra me e il signor Lang sia romantica o di qualunque altro tipo piuttosto che non una relazione d'affari, ha torto\u201d, dichiar\u00f2. Lei incolp\u00f2 i contrattempi finanziari che riguardavano le produzioni cinematografiche in cui Wanger era coinvolto, e disse che lui era sull'orlo di un esaurimento nervoso. Il giorno seguente Wanger ritorn\u00f2 alla loro casa di Holmby Hills, prese i suoi averi e se ne and\u00f2. La Bennett, tuttavia, dichiar\u00f2 che non ci sarebbe stato un divorzio.\nIl successivo 14 dicembre, la Bennett convoc\u00f2 un gruppo di giornalisti nella sua residenza e rilasci\u00f2 una dichiarazione in cui diceva che sperava che suo marito \u201cnon venisse biasimato troppo\u201d per aver ferito il suo agente. Lesse la dichiarazione ai reporter nella sua camera da letto, mentre le telecamere televisive registravano la scena.\n\"Spero che Walter non venga troppo biasimato,\u201d disse. \"\u00c8 stato molto infelice e turbato per tanti mesi, a causa di preoccupazioni finanziarie, e a causa dei suoi attuali processi di bancarotta che minacciano di spazzar via ogni centesimo che abbia mai guadagnato nel corso della sua lunga e affermata carriera di produttore. Abbiamo vissuto insieme nella mia casa di Holmby Hills per 11 anni, insieme alle nostre due figlie, che amano profondamente Walter. Jennings Lang \u00e8 il mio agente ed un mio caro amico da lungo tempo. Io e Walter siamo stati molto amici di Jennings e di sua moglie Pam, con i quali ci incontravamo spesso. Sono fiduciosa che Walter non avrebbe mai dato voce ai sospetti da lui espressi sui giornali se non per il fatto che era cos\u00ec confuso mentalmente per le complessit\u00e0 del fardello finanziario che ha dovuto sostenere per lungo tempo. Non avevo mai sognato un matrimonio di successo durato 12 anni come il nostro, con una famiglia deliziosa come la nostra, che non dovrebbe mai essere coinvolta in una situazione cos\u00ec spiacevole.\nConoscendo Hollywood, sapendo quanto buone, sane e sincere siano la gran parte delle persone del mondo cinematografico, voglio esprimere il mio profondo rammarico affinch\u00e9 questo incidente non si aggiunga alla gi\u00e0 erronea opinione che in molti si sono fatti.\u201d\nSulla stessa pagina del \"Los Angeles Times\" comparve la prima dichiarazione di Jennings Lang, rilasciata da sua moglie Pam\n\"Sono sconcertato dallo sfortunato ed immotivato evento avvenuto. Ho rappresentato Miss Bennett per tanti anni in qualit\u00e0 di suo agente, e posso solo dire che Walter Wanger ha frainteso quella che era unicamente una relazione d'affari. Poich\u00e9 sono coinvolte famiglie e bambini, spero che questo spiacevole incidente possa essere completamente dimenticato il prima possibile.\u201d\nL'avvocato di Wanger, Jerry Geisler, predispose la difesa puntando all'infermit\u00e0 mentale temporanea. Egli quindi decise di rinunciare al suo diritto ad avere una giuria, e si rimise alla piet\u00e0 della corte. Wanger scont\u00f2 una condanna di quattro mesi alla County Honor Farm a Castaic, 63 chilometri a nord dalla Downtown di Los Angeles, per poi tornare rapidamente alla sua carriera, mettendo a segno una serie di film di successo. Nel frattempo, la Bennett si spost\u00f2 a Chicago per recitare in teatro nel ruolo della giovane strega Gillian Holroyd in \"Bell, Book and Candle\", e prosegu\u00ec nel tour nazionale con la produzione.\nVirtualmente inserita nella lista nera a causa dello scandalo, nel decennio successivo la Bennett riusc\u00ec a girare solo cinque film. La sparatoria che la coinvolse fu come una macchia indelebile che distrusse la sua carriera, tanto che l'attrice dichiar\u00f2: \u201cPotevo benissimo aver premuto il grilletto io stessa\u201d. Anche se Humphrey Bogart, collega e amico di lunga data, fece pressioni sullo studio in suo favore, consentendole di ottenere il ruolo di Amelie Ducotel nella commedia \"Non siamo angeli\" (1955), questo film fu uno degli ultimi della carriera della Bennett.\nL'attrice continu\u00f2 ad andare in tourn\u00e9e con spettacoli teatrali di successo come \"Susan and God\", \"Once More With Feeling\", \"The Pleasure of His Company\" e \"Never Too Late\". La sua successiva apparizione televisiva fu nel 1954 nel ruolo di Bettina Blane per un episodio di \"General Electric Theater\". Altri ruoli furono quello di Honora in \"Climax!\" (1955) e quello di Vickie Maxwell in \"Playhouse 90\" (1957). Recit\u00f2 anche a Broadway nella commedia \"Love Me Little\" (1958), che rimase per\u00f2 in scena solo per otto repliche.\nGli ultimi anni.\nNonostante lo scandalo e il danno che aveva arrecato alla sua carriera, la Bennett rimase sposata a Wanger fino al 1965. In quel periodo si leg\u00f2 all'attore John Emery, di cui si prese cura durante la sua malattia che lo port\u00f2 alla morte nel 1964. Continu\u00f2 costantemente a lavorare a teatro ed in televisione, entrando nel cast della soap opera gotica \"Dark Shadows\", che attir\u00f2 uno stuolo di fan e di successo per tutti e cinque i suoi anni di programmazione, dal 1966 al 1971, facendole ottenere una nomination agli Emmy Award nel 1968 per la sua interpretazione di Elizabeth Collins Stoddard, padrona della infestata Collinwood Mansion. Nel 1970 apparve come Elizabeth in \"La casa dei vampiri\", film adattato dalla serie. Tuttavia, si rifiut\u00f2 di apparire nel sequel \"La casa delle ombre maledette\", e nel film il suo personaggio venne indicato come appena deceduto.\nLa sua autobiografia, \"The Bennett Playbill\", scritta insieme a Lois Kibbee, venne pubblicata nel 1970. Un'altra apparizione televisiva in qualit\u00e0 di ospite vide la Bennett ricoprire il ruolo di Joan Darlene Delaney in un episodio di \"The Governor &amp; J.J.\" (1970) ed il ruolo di Edith in un episodio di \"Love, American Style\" (1971). Tra il 1972 e il 1982 recit\u00f2 in cinque film televisivi, ma apparve ancora in alcune occasioni sul grande schermo, come nel ruolo di Madame Blanc in \"Suspiria\" (1977), cult movie horror del regista italiano Dario Argento, per cui ottenne una candidatura al Saturn Award per la miglior attrice non protagonista.\nIl 14 febbraio 1978 si rispos\u00f2 con l'editore e critico cinematografico ormai in pensione David Wilde (pi\u00f9 giovane di 7 anni). Il loro matrimonio dur\u00f2 fino alla sua morte. Famosa per non essersi mai presa troppo sul serio, in un'intervista rilasciata nel 1986 la Bennett dichiar\u00f2: \u201cNon penso molto alla gran parte dei film che ho fatto, ma essere una star cinematografica era qualcosa che mi piaceva un sacco\u201d.\nMorte.\nJoan Bennett mor\u00ec all'et\u00e0 di 80 anni a causa di un attacco di cuore, nella sua residenza di Scarsdale. \u00c8 sepolta al Pleasant View Cemetery, Lyme, accanto ai suoi genitori.\nHa una stella sull'Hollywood Walk of Fame al 6310 di Hollywood Boulevard, a Hollywood."}
{"id": "2259756", "revid": "1632387", "url": "https://it.wikipedia.org/wiki?curid=2259756", "title": "Ashbury Heights", "text": "Gli Ashbury Heights sono un gruppo di musica elettronica svedese formatosi nel 2005.\nBiografia.\nOrigini.\nGli Ashbury Heights si formano nel 2005 a Sundsvall, Medelpad, Svezia. La formazione originale era composta da Anders Hagstr\u00f6m (voce maschile, scrittore di testi e compositore) e Yasmine Uhlin (voce femminile), che all'epoca erano fidanzati. Il gruppo in realt\u00e0 si costitu\u00ec solo per pubblicare un demo di Hagstr\u00f6m, che chiese alla ragazza di incidere alcune linee vocali sulle sue canzoni. Il risultato ottenne un successo underground imprevisto, e cos\u00ec il duo si form\u00f2 ufficialmente.\nYasmine annunci\u00f2 l'uscita dal gruppo nel novembre 2008 alla fine di un'esibizione dell'Out Of Line Festival Tour.\nRese note sul proprio MySpace le proprie motivazioni.\nNuova era.\nAnders inizi\u00f2 cos\u00ec a cercare una nuova cantante su internet, trovandola su Myspace nella modella, cantante e attrice Kari Berg, che fino ad allora aveva studiato canto lirico pur essendo influenzata dalla scena Goth anni '80.\nNel novembre 2008 \u00e8 stato annunciato che sarebbe diventata la nuova cantante degli Ashbury Heights, la cui voce potr\u00e0 essere sentita dopo la pubblicazione dell'album \"Take Cair Paramour\", previsto a breve.\nKari era nota gi\u00e0 nell'ambiente dello spettacolo prima di entrare nel gruppo: \u00e8 infatti una modella dark molto conosciuta."}
{"id": "2259760", "revid": "287204", "url": "https://it.wikipedia.org/wiki?curid=2259760", "title": "Lamesa", "text": "Lamesa \u00e8 un comune (\"city\") degli Stati Uniti d'America e capoluogo della contea di Dawson nello Stato del Texas. La popolazione era di 9.422 abitanti al censimento del 2010.\nGeografia fisica.\nSecondo lo United States Census Bureau, la citt\u00e0 ha una superficie totale di 12,98 km\u00b2, dei quali 12,9\u00a0km\u00b2 di territorio e 0,08\u00a0km\u00b2 di acque interne (0,62% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 9.422 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,61% di bianchi, il 4,59% di afroamericani, lo 0,73% di nativi americani, lo 0,45% di asiatici, lo 0,06% di oceanici, l'11,25% di altre razze, e il 2,31% di due o pi\u00f9 etnie. Ispanici o latinos di qualunque razza erano il 58,69% della popolazione."}
{"id": "2259771", "revid": "287204", "url": "https://it.wikipedia.org/wiki?curid=2259771", "title": "Museo Lazaro Galdiano", "text": ""}
{"id": "2259772", "revid": "247933", "url": "https://it.wikipedia.org/wiki?curid=2259772", "title": "Lamesa (Texas)", "text": ""}
{"id": "2259783", "revid": "486946", "url": "https://it.wikipedia.org/wiki?curid=2259783", "title": "Battaglia di Passendale", "text": ""}
{"id": "2259786", "revid": "599013", "url": "https://it.wikipedia.org/wiki?curid=2259786", "title": "Jos\u00e9 Broissart", "text": "Carriera.\nFormatosi inizialmente nelle giovanili di squadre amatoriali, tra cui quella della sua citt\u00e0 natale, Broissart entr\u00f2 nel vivaio di una squadra professionistica nel 1964, nel RC Paris. Nel 1966 esord\u00ec in massima divisione con la maglia del Sedan, che nel frattempo si era fuso con il RC Paris.\nNel 1969, anno del suo esordio in nazionale (in cui collezioner\u00e0 10 presenze fino al 1973), Broissart fu ceduto al Saint-\u00c9tienne in cui vinse nel suo primo anno con i \"Verts\" gli unici due trofei del suo palmar\u00e8s, una Coppa di Francia e il campionato. Ceduto al Bastia all'inizio della stagione 1973-74, Broissart gioc\u00f2 con il club c\u00f2rso fino al 1976, anno in cui si trasfer\u00ec all'Olympique Lione, tra le cui file concluse la carriera nel 1980.\nDopo il suo ritiro Broissart rimase nell'Olympique Lione come responsabile del settore giovanile fino al 2005, quando pass\u00f2, in seguito a problemi giudiziari con la dirigenza della squadra, al . Si ritir\u00f2 definitivamente dal calcio nel 2006."}
{"id": "2259800", "revid": "1543377", "url": "https://it.wikipedia.org/wiki?curid=2259800", "title": "Dollaro zimbabwese", "text": "Il dollaro \u00e8 stata la valuta ufficiale dello Zimbabwe, fino al 12 aprile 2009, quando a causa dell'imponente inflazione, la dollarizzazione ha portato ad utilizzare esclusivamente altre valute al suo posto per le transazioni nel paese. Il dollaro zimbabwese era suddiviso in 100 \"cent\". Normalmente veniva abbreviato con il simbolo del dollaro \"$\" o, in alternativa, con \"Z$\" per distinguerlo da altre valute chiamate dollaro. Pur essendo tra le valute pi\u00f9 pregiate al momento dell'introduzione nel 1980, nel 2009 era la pi\u00f9 inflazionata al mondo.\nStoria.\nIl dollaro zimbabwese e il suo predecessore, il dollaro rhodesiano, non erano veri dollari, poich\u00e9 non erano diretti discendenti del real da 8 spagnolo, come nel caso invece del dollaro statunitense, del dollaro canadese e del dollaro dei Caraibi Orientali. Il dollaro rhodesiano era essenzialmente pari a mezza sterlina britannica quando fu adottato durante la decimalizzazione del 1970; pratica che venne seguita in altri paesi del Commonwealth come Sudafrica, Australia e Nuova Zelanda. La scelta del nome fu dovuta al fatto che il ridotto valore della nuova unit\u00e0 di conto risultava maggiormente correlato al valore del dollaro statunitense piuttosto che a quello della sterlina britannica.\nPrimo dollaro.\nIl dollaro zimbabwese venne introdotto nel 1980 in sostituzione del dollaro rhodesiano alla pari. Il codice ISO 4217 iniziale fu \"ZWD\". Al momento dell'introduzione, il dollaro aveva un valore superiore al dollaro statunitense (ZWD 0,68 = USD 1). Tuttavia il valore della valuta si \u00e8 eroso molto rapidamente negli anni. Il 26 luglio 2006 il valore del dollaro al mercato parallelo \u00e8 caduto ad un milione di dollari per una sterlina britannica.\nSecondo dollaro.\nNell'ottobre 2005 il capo della Banca Centrale dello Zimbabwe, Gideon Gono, annunci\u00f2 che \"lo Zimbabwe avrebbe avuto una nuova valuta entro l'anno successivo\". Furono preparate nuove monete e banconote per sostituire quelle in uso. Gono non forn\u00ec il nome della nuova valuta. Nel giugno 2006 il ministro delle finanze, David Chapfika, afferm\u00f2 che lo Zimbabwe doveva raggiungere le stabilit\u00e0 macroeconomica (cio\u00e8 un'inflazione a sole due cifre) prima di poter introdurre una nuova valuta.\nIl dollaro fu ridenominato il 1\u00ba agosto 2006 con un cambio di 1 secondo dollaro = 1\u00a0000 primi dollari. Il nuovo dollaro era suddiviso in 100 \"cent\" anche se, in pratica, i \"cent\" non vennero mai usati. Oltre ad emettere il nuovo dollaro, il governo lo svalut\u00f2 del 60% rispetto al dollaro USA (vedi la tabella storica dei tassi di cambio pi\u00f9 avanti), da 101\u00a0000 vecchi dollari (pari a 101 rivalutati) a 250 nuovi dollari. Il codice ISO 4217 inizialmente assegnato alla nuova valuta era \"ZWN\" ma, a causa dell'impossibilit\u00e0 della banca centrale di affrontare un cambio valutario, si decise di lasciare il vecchio \"ZWD\".\nLa campagna per la rivalutazione, che Gideon Gono denomin\u00f2 \"Operazione Alba\" (in inglese: \"Operation Sunrise\"), venne completata il 21 agosto 2006. Si stima che circa 10\u00a0000 miliardi di vecchi dollari (pari al 22% dell'offerta di moneta) non furono riscattati durante questo periodo.\nIl 12 dicembre 2006, in un memorandum inviato alle banche e ad altre istituzioni finanziarie, Gono lasci\u00f2 intendere che avrebbe definito la successiva fase delle sue riforme monetarie (denominata \"Project Sunrise Two\") al momento della presentazione del documento di revisione della politica monetaria, prevista per il gennaio 2007. Non fu possibile avere conferma immediata dall'ufficio di Gono se il memorandum potesse essere ritenuto un avviso alle banche riguardo al lancio della nuova valuta in gennaio. Ma l'amministratore delegato di una delle pi\u00f9 grandi banche del paese afferm\u00f2 che gli operatori industriali avevano inteso dal memo del governatore che la nuova moneta sarebbe stata introdotta il mese successivo. Un nome possibile pareva essere \"ivhu\", che significa \"terra\" in lingua shona.\nL'anno successivo, il 2 febbraio 2007, la banca centrale rivel\u00f2 che \"presto\" sarebbe stato emesso un nuovo dollaro (il terzo), e diede alcuni dettagli delle nuove banconote (si veda oltre). Tuttavia, con l'inflazione che in quel momento era ancora a quattro cifre, le banconote rimasero in magazzino. Durante lo stesso mese di febbraio, la banca centrale dichiar\u00f2 l'inflazione \"illegale\", vietando qualsiasi aumento sui prezzi di determinati beni di prima necessit\u00e0 tra il 1\u00ba marzo e il 30 giugno 2007. I dirigenti di alcune imprese locali furono arrestati con l'accusa di aver aumentato i prezzi dei loro prodotti. Gli economisti in generale dubitano che tali misure possano essere efficaci per eliminare il problema nel lungo periodo.\nL'economista Eddie Cross afferm\u00f2 il 15 giugno 2007 che \"Ci sono voci secondo le quali la banca centrale toglier\u00e0 altri tre zeri dalla nostra valuta la prossima settimana e questo vorrebbe dire che un dollaro sar\u00e0 pari a un milione dei vecchi dollari. Nel commercio e nell'industria regna il caos, e gli operatori del settore pubblico sono frenetici\".\nIl dollaro zimbabwese fu nuovamente svalutato il 6 settembre 2007, questa volta del 92%, per avere un cambio ufficiale di 30\u00a0000 dollari locali per un dollaro USA, sebbene il cambio al mercato nero fosse pari a 600\u00a0000 dollari locali per 1 USD.\nNel frattempo la societ\u00e0 \"WM/Reuters\" introdusse una valuta nozionale (ISO ZWD) per riflettere pi\u00f9 accuratamente i cambi del mercato nero. Infatti, da quando si era cominciata a verificare una penuria di valute estere nel paese, il cambio ufficiale era quasi impossibile da ottenere. Il metodo di calcolo era basato sulla parit\u00e0 di potere d'acquisto, utilizzando la doppia quotazione di alcune societ\u00e0 nelle borse valori di Harare (ZSE) e di Londra (LSE).\nTerzo dollaro.\nIl 30 luglio 2008 il governatore della banca centrale, Gideon Gono, annunci\u00f2 che il dollaro sarebbe stato ridenominato. Con effetto dal 1\u00ba agosto 2008, 10 miliardi di vecchi dollari (Z2$) sarebbero diventati 1 nuovo dollaro (Z3$); il codice ISO 4217 della nuova valuta sarebbe stato \"ZWR\". Il progetto prevedeva l'emissione di monete da 5, 10 e 25 dollari e banconote in tagli da 5, 10, 20, 100 e 500 dollari. Mentre all'impresa tedesca \"Giesecke &amp; Devrient\" veniva revocato l'incarico di stampare la valuta zimbabwiana, sui giornali apparve la notizia che la nuova valuta era stata stampata prima che il rapporto venisse interrotto e che era stata tenuta in magazzino fino ad allora.\nA causa della frequente penuria di denaro contante e della perdita di valore del dollaro, le valute estere vennero effettivamente legalizzate come valuta \"de facto\" il 13 settembre 2008, mediante un programma speciale che autorizzava ufficialmente una serie di dettaglianti ad accettare monete straniere- Questo provvedimento non fece altro che riconoscere la dollarizzazione dell'economia che nella realt\u00e0 era gi\u00e0 in corso, con molti commercianti che si rifiutavano di accettare dollari locali, pretendendo invece il pagamento con dollari USA o rand sudafricani. Nonostante la ridenominazione, la banca centrale \u00e8 stata obbligata a stampare banconote di valore sempre maggiore per stare al passo con la montante inflazione, con i 10 zeri che sono riapparsi alla fine del 2008 (si veda oltre).\nDal 29 gennaio 2009 tutti gli individui e le societ\u00e0 dello Zimbabwe sono autorizzati a condurre affari utilizzando qualsiasi valuta.\nQuarto dollaro.\nIl 2 febbraio 2009 la banca centrale ha annunciato l'intenzione di rimuovere dalla valuta 12 ulteriori zeri, con 1\u00a0000\u00a0000\u00a0000\u00a0000 vecchi dollari (Z3$) scambiati con 1 nuovo dollaro (Z4$). Le nuove banconote sono state introdotte con valori facciali da 1, 5, 10, 20, 50, 100 e 500 dollari. Le banconote del quarto dollaro circolano insieme a quelle del terzo, che hanno continuato ad avere corso legale fino al 30 giugno 2009. Il nuovo codice ISO \u00e8 \"ZWL\".\nIl dollaro dello Zimbabwe \u00e8 ormai completamente irrilevante, essendo l'economia del paese quasi del tutto dollarizzata. Anche il servizio postale nazionale, Zimpost, \u00e8 giunto a farsi pagare dai propri clienti in dollari statunitensi, anche per i francobolli denominati in dollari zimbabwiani.\nNella sua prima relazione sul budget, il ministro delle finanze, Tendai Biti, ha affermato che \"\"la morte del dollaro zimbabwiano \u00e8 una realt\u00e0 con la quale dobbiamo vivere; dall'ottobre 2008 la nostra valuta nazionale \u00e8 diventata moribonda\".\nIl 12 aprile 2009 il ministro della programmazione economica, Elton Mangoma, ha annunciato la sospensione della valuta locale \"per almeno un anno\", ponendo di fatto fine al quarto dollaro.\nInflazione.\nL'inflazione dilagante e il collasso dell'economia hanno duramente svalutato la moneta, portando molte organizzazioni ad utilizzare al suo posto il dollaro statunitense, l'euro, la sterlina britannica, il rand sudafricano o il pula del Botswana. All'inizio del XXI secolo il paese cominci\u00f2 a sperimentare l'iperinflazione. L'inflazione raggiunse il 623% nel gennaio 2004, quindi torn\u00f2 a valori inferiori (seppur sempre a tre cifre) nel 2004, prima di superare il 1\u00a0000% nell'aprile 2006 e raggiungere il 1\u00a0281,1% alla fine dell'anno.\nL'inflazione raggiunse un altro picco record di 3\u00a0714% (anno su anno) nell'aprile 2007. Il tasso mensile per l'aprile del 2007 era di oltre il 100%, implicando che l'inflazione avrebbe potuto presto superare tutte le previsioni, tenuto conto che il 100% mensile prolungato su 12 mesi produce un'inflazione annuale di oltre il 400\u00a0000%.\nA met\u00e0 anno l'inflazione per il 2007 stava frantumando ogni record, considerando che l'inflazione per il mese di maggio 2007 era stimata al 4\u00a0530% (anno su anno).\nIl 21 giugno 2007, l'ambasciatore degli Stati Uniti nello Zimbabwe, Christopher Dell, afferm\u00f2 che l'inflazione avrebbe potuto raggiungere il livello di 1,5 milioni percento entro la fine dell'anno. Il tasso d'inflazione non ufficiale in quel momento era di oltre l'11\u00a0000%, e il cambio al mercato nero era di 400\u00a0000 dollari per una sterlina britannica.\nIl 13 luglio 2007 il governo comunic\u00f2 di aver temporaneamente interrotto la pubblicazione dei dati (ufficiali) relativi all'inflazione; manovra che gli osservatori sostennero mirata a distogliere l'attenzione dalla \"inflazione senza controllo che era diventata il simbolo della catastrofe economica senza precedenti del paese\"\".\nIl 27 luglio 2007 il Consiglio dei Consumatori dello Zimbabwe (\"Consumer Council of Zimbabwe\") afferm\u00f2 che, in base ai suoi recenti calcoli sulla spesa mensile di una famiglia urbana composta da sei persone, l'inflazione per il mese di giugno era superiore al 13\u00a0000%. L'Ufficio Centrale di Statistica (\"Central Statistical Office\"), fonte ufficiale dell'indice dei prezzi al consumo, non ha pi\u00f9 pubblicato alcun dato dal febbraio 2007, quando comunic\u00f2 un tasso di inflazione annuo al 1\u00a0729%.\nNel settembre 2007 l'Ufficio Centrale di Statistica annunci\u00f2 un tasso d'inflazione ufficiale del 6\u00a0592,8% per il mese di agosto 2007. Stime private erano ben oltre il 20\u00a0000%. Nell'ottobre 2007 venne annunciato un tasso d'inflazione ufficiale del 7\u00a0892,1% per il mese di settembre 2007. Nel novembre 2007 fu annunciato un tasso d'inflazione ufficiale del 14\u00a0840,5% per il mese di ottobre 2007.\nIperinflazione.\nIl 27 novembre 2007 il capo dell'Ufficio Centrale di Statistica, Moffat Nyoni, annunci\u00f2 che sarebbe stato impossibile calcolare ancora il tasso d'inflazione del dollaro. Questo a causa della mancanza di disponibilit\u00e0 di beni di prima necessit\u00e0, e della conseguente mancanza di informazioni sulla base delle quali calcolare il tasso d'inflazione; inoltre, la maggioranza dei computer e dei software non hanno la capacit\u00e0 di gestire un numero cos\u00ec elevato di cifre. Il Fondo monetario internazionale afferm\u00f2 che l'inflazione era prevista in ascesa fino al 100\u00a0000% annuo.\nIl 14 febbraio 2008 l'Ufficio Centrale di Statistica annunci\u00f2 che il tasso d'inflazione per il mese di dicembre 2007 era pari al 66\u00a0212,3%, e il tasso di cambio non ufficiale era di 7,1 milioni di dollari per 1 USD. Il 20 febbraio 2008 l'Ufficio Centrale di Statistica afferm\u00f2 che, ufficialmente, l'inflazione aveva superato nel gennaio 2008 il livello del 100\u00a0000%, arrivando al 100\u00a0580,2%. Il 4 aprile 2008 usc\u00ec la notizia che l'inflazione ufficiale nel mese di febbraio 2008 era balzata al 164\u00a0900,3%. Il 15 maggio 2008 i giornali riportarono che, ufficialmente, l'inflazione nel mese di marzo 2008 era arrivata al 355\u00a0000%. Il 21 maggio 2008, in base a una valutazione indipendente, l'inflazione nel mese di maggio 2008 era balzata a 1\u00a0063\u00a0572,6%. Il servizio statistico statale aveva affermato che la scarsit\u00e0 di beni nei negozi era tale da impedire il calcolo di nuovi dati (ufficiali). Il 26 giugno 2008 i dati pi\u00f9 recenti dell'Ufficio Centrale di Statistica mostravano che l'inflazione annuale era cresciuta di 7\u00a0336\u00a0000 punti percentuali arrivando a 9\u00a0030\u00a0000% il 20 giugno ed era prevista raggiungere per la fine del mese il livello di 10\u00a0500\u00a0000%.\nSecondo John Robertson, rispettato economista dello Zimbabwe, era probabile che l'inflazione si attestasse a 2 milioni percento nel mese di maggio 2008 e tra i 10 e i 15 milioni percento nel mese di giugno 2008. Robertson stim\u00f2 che l'inflazione nel mese di luglio 2008 sarebbe arrivata a un livello tra i 40 e i 50 milioni percento. L'inflazione poteva essere solamente stimata a causa della impossibilit\u00e0 di seguire il costo dei beni individuali.\nIl 16 agosto 2008 l'Ufficio Centrale di Statistica di Harare rese noto che l'inflazione dello Zimbabwe era balzata a giugno al livello di 11 milioni e 27\u00a0000 punti percentuali su base annua, dai 2,2 milioni del mese precedente.\nSulla base delle statistiche dell'Ufficio Centrale di Statistica, il tasso d'inflazione annuo \u00e8 arrivato al 231 milioni percento nel mese di luglio 2008. Il tasso mese su mese si \u00e8 attestato al 2\u00a0600,2%.\nCome previsto dai manuali di teoria quantitativa della moneta, questa iperinflazione \u00e8 stata causata principalmente dalla scelta della Reserve Bank of Zimbabwe di far crescere a dismisura l'offerta di moneta.\nDal febbraio 2009, in seguito a un periodo di iperinflazione e al rifiuto diffuso della moneta svalutata, alle societ\u00e0 e agli individui \u00e8 stato permesso l'utilizzo per le transazioni domestiche anche di altre valute, come ad esempio il dollaro statunitense o il rand sudafricano. Tale decisione ha avuto come conseguenze la sostanziale dollarizzazione dell'economia del paese e l'abbandono del dollaro zimbabwiano per l'uso quotidiano.\nReazioni all'iperinflazione.\nNel marzo 2009 un quotidiano indipendente pubblicato dai giornalisti dello Zimbabwe in esilio e conosciuto come \"The Zimbabwean\" ha intrapreso una campagna a Johannesburg, in Sudafrica, al fine di protestare contro un pesante dazio all'importazione con cui il governo espressione del partito ZANU-PF lo ha preso di mira. Banconote dello Zimbabwe dal valore facciale enorme sono state distribuite gratuitamente a motociclisti e pedoni. Le banconote senza valore sono state usate anche per ricoprire muri e tabelloni per le affissioni - tutte stampate con slogan come \"\u00e8 pi\u00f9 economico stampare questo sulle banconote\" e \"combatti il regime che ha rovinato una nazione\".\nOfferta di moneta (2006\u20132008).\nIl 16 febbraio 2006 il governatore della Banca Centrale, Gideon Gono, annunci\u00f2 che il governo aveva stampato 20\u00a0500 miliardi di dollari al fine di comprare valuta estera per saldare gli arretrati al Fondo monetario internazionale. All'inizio di maggio 2006 il governo dello Zimbabwe annunci\u00f2 che avrebbero prodotto ulteriori 60\u00a0000 miliardi di dollari. La valuta aggiuntiva era necessaria per finanziare i recenti aumenti salariali concessi a soldati e poliziotti (300%) e agli altri dipendenti pubblici (200%). Tali spese non erano tra quelle previste per il corrente anno fiscale, e il governo non disse da dove sarebbero arrivati i fondi necessari per finanziarle. Il 29 maggio i dirigenti della Reserve Bank dichiararono all'IRIN che i progetti di stampare 60\u00a0000 miliardi di dollari (pari a circa 592,9 milioni di dollari USA al cambio ufficiale) erano stati brevemente ritardati dopo che il governo non era riuscito ad assicurarsi la valuta estera per acquistare l'inchiostro e la carta speciale necessari per stampare la carta moneta. Alla fine di agosto 2006 venne data notizia che circa 10\u00a0000 miliardi di vecchi dollari (pari al 22% dell'offerta di moneta) \"non\" erano stati convertiti in dollari rivalutati. Questi assegni al portatore furono demonetizzati.\nIl 27 giugno 2007 fu annunciato che il presidente, Robert Mugabe, aveva ordinato al governatore della Reserve Bank, Gideon Gono, di stampare ulteriori mille miliardi di dollari per provvedere agli stipendi dei dipendenti pubblici e dei soldati che erano stati aumentati, rispettivamente, del 600% e del 900%. Il 28 luglio 2007 Mugabe afferm\u00f2 che lo Zimbabwe avrebbe continuato a stampare moneta finch\u00e9 questa fosse stata insufficiente per finanziare i progetti pubblici. Il 30 agosto 2007 fu riferito che altri 3\u00a0000 miliardi di dollari erano stati stampati per pagare 500\u00a0000 carri e 800\u00a0000 aratri a trazione animale pi\u00f9 un numero imprecisato di capi di bestiame. Il 3 settembre 2007 i giornali riferirono che il mercato nero in Zimbabwe era ancora fiorente, nonostante i controlli sui prezzi. Persone in precedenza impiegate per 11 USD (pari a 2 milioni di dollari locali) al mese, erano in grado di guadagnare 166 USD (pari a 30 milioni) proprio commerciando al mercato nero. Il 24 novembre 2007 l'offerta di moneta era arrivata a 58\u00a0000 miliardi di dollari rivalutati, pari a 41 milioni di dollari USA al cambio parallelo. Tuttavia, le banche del paese potevano contare solo su mille - 2\u00a0000 miliardi di questi dollari, il che significava che i membri del settore pubblico stavano trattenendo 56-57\u00a0000 miliardi in contanti. Il 4 gennaio 2008 venne data notizia che l'offerta di moneta era stata incrementata di 33\u00a0000 miliardi, arrivando a 100\u00a0000 miliardi di dollari rivalutati. Inoltre venne sospesa la prevista demonetizzazione degli assegni al portatore da 200\u00a0000 dollari, incrementando cos\u00ec l'offerta di moneta. \nL'emissione di ulteriori banconote (in tagli da 1, 5 e 10 milioni di dollari), programmata per il 18 gennaio 2008, avrebbe aumentato l'offerta di moneta per un ammontare sconosciuto. Il 21 gennaio 2008 Gideon Gono annunci\u00f2 che l'offerta di moneta era stata aumentata a 170\u00a0000 miliardi dalla met\u00e0 di dicembre, prevedendo inoltre che avrebbe raggiunto gli 800\u00a0000 miliardi di dollari entro il 28 gennaio 2008.\nIl 1\u00ba marzo 2008 i giornali pubblicarono documenti in base ai quali veniva dimostrato che la societ\u00e0 \"Giesecke &amp; Devrient\" di Monaco stava incassando pi\u00f9 di 500\u00a0000 euro alla settimana per spedire banconote nello Zimbabwe allo sbalorditivo ritmo di 170\u00a0000 miliardi di dollari alla settimana. \"Il regime sta sopravvivendo mediante la stampa di moneta\", ha detto Martin Rupiya, professore di studi bellici e di sicurezza all'Universit\u00e0 dello Zimbabwe. \"A questo punto non c'\u00e8 altra via\". Secondo una fonte alla Reserve Bank of Zimbabwe, la \"Giesecke &amp; Devrient\" spediva ogni settimana 432\u00a0000 fogli di banconote alla tipografia \"Fidelity\" di Harare, dove venivano stampati i valori facciali. Ciascun foglio era composto da 40 banconote e la produzione era interamente costituita da banconote da 10 milioni di dollari. Il 1\u00ba luglio 2008 la societ\u00e0 \"Giesecke &amp; Devrient\" decise che non avrebbe pi\u00f9 stampato banconote per lo Zimbabwe, cedendo alle pressioni del governo tedesco.\nIn un report sull'inflazione in Zimbabwe, pubblicato il 18 luglio 2008, si riportava che il costo di un uovo era di 50 miliardi di dollari (pari a GBP 0,17 e USD 0,32), e venivano mostrati annunci pubblicitari relativi a premi di 100\u00a0000 miliardi in un derby locale e di 1,2 milioni di miliardi di dollari ($1\u00a0200\u00a0000\u00a0000\u00a0000\u00a0000,00 pari a circa GBP 2\u00a0100 e a USD 4\u00a0200) in una lotteria. Rivelava inoltre che una pensione di guerra era al momento pari a 109 miliardi di dollari (pari a GBP 0,37 e USD 0,74) mensili, che i negozi potevano accettare assegni solo se il cliente raddoppiava l'importo, poich\u00e9 i costi sarebbero saliti nel tempo necessario per la liquidazione dell'assegno, e che le persone potevano prelevare solo fino a un massimo di 100 miliardi di dollari dagli sportelli automatici.\nIl 23 luglio 2008 una societ\u00e0 austro-ungherese con sede in Vienna conferm\u00f2 che stava fornendo alla Reserve Bank le licenze e il software necessari per disegnare e stampare la valuta dello Zimbabwe. La societ\u00e0, denominata \"Jura JSP\", afferm\u00f2 che avrebbe considerato la possibilit\u00e0 di porre fine a tale fornitura se l'Unione europea le avesse richiesto di farlo. Senza le licenze e il software, la Banca Centrale dello Zimbabwe non sarebbe stata in grado di stampare banconote in tagli superiori a quelli gi\u00e0 in circolazione.\nIl 24 luglio 2008 la Reserve Bank of Zimbabwe annunci\u00f2 che \"stava per porre in essere misure appropriate indirizzate a fronteggiare l'attuale tracollo sul fronte valutario, cos\u00ec come nei sistemi finanziario e contabile\". Fu promesso che \"nei giorni immediatamente seguenti\" sarebbero stati istituiti cambiamenti al limite dei prelevamenti di contante e alle restrizioni imposte dai sistemi informatici. Al momento il limite di prelevamento di contante imposto dal governo era di 100 miliardi di dollari al giorno, una cifra inferiore al costo di un filone di pane. I sistemi informatici e tecnologici non potevano gestire numeri tanto grandi; gli sportelli ATM di una delle principali banche davano \"errore per eccesso di dati\" (\"data overflow error\") bloccando i tentativi dei clienti di prelevare denaro con cos\u00ec tanti zeri. Il medesimo giorno, l'Istituto di Gestione Commerciale afferm\u00f2 che 1\u00a0200 miliardi di dollari avevano lo stesso valore di una sterlina britannica.\nDal gennaio al dicembre 2008 il tasso di crescita dell'offerta di moneta \u00e8 aumentato da 81\u00a0143% a 658 miliardi percento.\nAbbandono della valuta e demonetizzazione.\nL'uso di valute straniere fu legalizzato nel gennaio del 2009; ci\u00f2 caus\u00f2 per la prima volta, dopo anni di iperinflazione e speculazione, la stabilizzazione dei prezzi al consumo. Il dollaro zimbabwaiano sub\u00ec un netto calo nell'uso, giacch\u00e9 l'iperinflazione aveva reso inservibili perfino le banconote dai valori nominali pi\u00f9 alti.\nIl 2 febbraio del 2009 la valuta fu ridenominata ancora una volta, al cambio di 1\u00a0000\u00a0000\u00a0000\u00a0000 (1012) ZWR per 1 ZWL. Il 12 aprile dello stesso anno la valuta fu effettivamente abbandonata in quanto il Ministro per la pianificazione economica Elton Mangoma ne conferm\u00f2 la sospensione per un periodo di almeno un anno, ma il tasso di cambio fu mantenuto per oltre un anno da allora. Il Governo dichiar\u00f2 che la moneta sarebbe stata reintrodotta solo se la produzione industriale fosse cresciuta del 60% o oltre, comparata con una media di aprile del 2009 del 20%.\nIl 29 gennaio del 2014 la banca centrale dello Zimbabwe annunci\u00f2 che il dollaro statunitense, il rand sudafricano, la pula del Botswana, la sterlina britannica, l'euro, il dollaro australiano, lo yuan cinese, la rupia indiana e lo yen sarebbero state accettate tutte come valuta corrente del Paese.\nIl 12 giugno del 2015, la Reserve Bank dello Zimbabwe dichiar\u00f2 che sarebbe iniziato un processo di demonetizzazione, per passare totalmente al dollaro statunitense alla fine di settembre dello stesso anno.\nMonete.\nNel 1980 furono introdotte monete con i valori di 1, 5, 10, 20 e 50 \"cent\" e 1 dollaro. La moneta da 1 \"cent\" fu coniata in bronzo e le altre in cupronichel. Nel 1989 l'acciaio ricoperto di bronzo sostitu\u00ec il bronzo. Una moneta da 2 dollari fu introdotta nel 1997. Nel 2001 l'acciaio ricoperto di nichel sostitu\u00ec il cupro-nichel nelle monete da 10, 20, 50 \"cent\" e 1 dollaro e fu introdotta una moneta bimetallica da 5 dollari. Queste monete continuano ad avere corso legale, ma a causa del loro bassissimo valore, sono usate solo come gettoni per il gioco d'azzardo nel casin\u00f2 dello Zimbabwe.\nNel giugno 2005 sono stati annunciati i piani della Banca Centrale per l'emissione di nuove monete da 5\u00a0000 e 10\u00a0000 dollari, che tuttavia non sono mai state emesse.\nNell'agosto 2008 tutte le vecchie monete furono reintrodotte al valore facciale da intendersi in nuovi dollari (Z3$) e furono introdotte nuove monete da 10 e 25 dollari. Queste monete erano state coniate nel 2003 ma vennero emesse solo in occasione della ridenominazione.\nBanconote, traveler's cheques e assegni al portatore.\nPrimo dollaro.\nNel 1980 la Banca Centrale dello Zimbabwe introdusse banconote nei tagli da 2, 5, 10 e 20 dollari. Le banconote da 50 dollari furono introdotte nel 1994, seguite da quelle da 100 dollari nel 1995, da 500 dollari nel 2001 e da 1\u00a0000 dollari nel 2003.\nNel 2003, con l'inflazione che montava, la Banca Centrale inizi\u00f2 ad emettere traveler's cheque nei tagli da 1\u00a0000, 5\u00a0000, 10\u00a0000, 20\u00a0000, 50\u00a0000 e 100\u00a0000 dollari. Questi furono sostituiti lo stesso anno da assegni al portatore inizialmente nei tagli da 5\u00a0000, 10\u00a0000 e 20\u00a0000 dollari e quelli da 50\u00a0000 e 100\u00a0000 dollari seguirono nel 2006.\nSecondo dollaro.\nIl 1\u00ba agosto 2006 \u00e8 stata introdotta la nuova valuta con assegni al portatore da 1, 5, 10 e 50 \"cent\", 1, 10, 20, 50, 100, 500, 1\u00a0000, 10\u00a0000 e 100\u00a0000 dollari. Esiste anche un taglio da 5 dollari che per\u00f2 non appare in nessuna delle pubblicazioni della Banca Centrale. Assegni al portatore da 5\u00a0000 dollari (datati 1\u00ba febbraio 2007) e da 50\u00a0000 dollari (datati 1\u00ba marzo 2007) sono stati emessi nel marzo 2007. Assegni da 200\u00a0000 dollari (datati 1\u00ba agosto 2007) sono stati emessi nell'agosto 2007.\nIn seguito, Gideon Gono della Reserve Bank of Zimbabwe annunci\u00f2 (il 19 dicembre 2007) che nuovi assegni al portatore (da 250\u00a0000; 500\u00a0000 e 750\u00a0000 dollari) erano stati prodotti e sarebbero stati distribuiti il 20 dicembre. Inoltre gli assegni al portatore di valore pi\u00f9 elevato (200\u00a0000 dollari) sarebbero stati demonetizzati dal 1\u00ba gennaio 2008. Tuttavia, a causa dei problemi in corso, i progetti di demonetizzare questa banconota furono messi da parte fino alla fine di dicembre.\nIl 16 gennaio 2008, a una conferenza stampa, il governatore della Banca Centrale Gono afferm\u00f2 che \"Con effetto da venerd\u00ec (18 gennaio), la Reserve Bank of Zimbabwe metter\u00e0 in circolazione i seguenti assegni al portatore: un milione di dollari (del valore ufficiale di circa 33 USD/22 EUR ma di circa 50c al tasso di cambio parallelo), cinque milioni di dollari e 10 milioni di dollari\". Continu\u00f2: \"...il limite di prelievo giornaliero di contanti \u00e8 stato innalzato dagli attuali 50 milioni a 500 milioni di dollari per individuo\". Meno di un mese dopo aver annunciato una manovra simile, Gono disse che le nuove banconote avrebbero fornito il sollievo richiesto dai consumatori che spesso dovevano andare a fare la spesa con sacchi di denaro.\nIl 3 aprile 2008 sui giornali apparve la notizia che dal giorno seguente sarebbero stati emessi assegni al portatore da 25 e da 50 milioni di dollari. La Reserve Bank avrebbe aumentato inoltre il limite massimo di prelievi per gli individui a 5 miliardi di dollari al giorno. Il mese successivo, il 5 maggio, la Banca Centrale annunci\u00f2 che sarebbero stati emessi assegni al portatore da 100 e da 250 milioni di dollari a partire dal 6 maggio. Decise inoltre di far fluttuare il tasso di cambio ufficiale per contrastare la speculazione sul mercato nero. Appena dieci giorni dopo, il 15 maggio 2008, la Reserve Bank annunci\u00f2 che sarebbero stati emessi assegni al portatore da 500 milioni di dollari a partire dal 20 maggio. Fu anche annunciato che nello stesso giorno sarebbero stati emessi \"agro cheques\" in tagli da 5, 25 e 50 miliardi di dollari. Tutti avrebbero avuto scadenza alla fine del 2008.\nIl 14 luglio 2008 i giornali riportarono la notizia che una societ\u00e0 tedesca aveva bloccato la fornitura di carta per banconote alla \"Fidelity Printers &amp; Refiners\", la societ\u00e0 statale dello Zimbabwe che stampa la valuta locale. L'uso virtualmente incessante delle presse per la stampa delle banconote aveva causato la rottura dei macchinari, e le parti necessarie per le riparazioni non venivano pi\u00f9 spedite in Zimbabwe.\nIl 19 luglio 2008 la Reserve Bank ha annunciato che sarebbero stati emessi \"agro cheques\" in tagli da 100 miliardi di dollari dal 21 luglio.\nTerzo dollaro.\nDopo la rivalutazione del dollaro nell'agosto 2006, ci furono continue discussioni e proposte relative a un'ulteriore rivalutazione. All'inizio del 2007 sembrava che fosse stata pianificata una rivalutazione, con i disegni per le nuove banconote gi\u00e0 commissionati. Progetti simili furono nuovamente annunciati nell'ottobre 2007. Questi progetti furono posticipati al 2008, anche se nel novembre 2007 la rivalutazione era ritenuta \"imminente\". L'operazione, che sarebbe stata chiamata \"Sunrise Two\", avrebbe dovuto rimuovere almeno quattro zeri dalla valuta. Tuttavia, il 18 dicembre 2007, fu data notizia che era stata prodotta una nuova emissione dei correnti assegni al portatore da 200\u00a0000 dollari; manovra apparentemente sostitutiva della rivalutazione. Dopo questa, ebbero luogo ulteriori emissioni di assegni al portatore.\nIl 30 luglio 2008 la Banca Centrale annunci\u00f2 la nuova moneta, valida dal 1\u00ba agosto 2008, ottenuta rimuovendo 10 zeri dai valori monetari, con \"un fattore di 1 a 10\". Le vecchie monete del primo dollaro da 10, 20, 50 \"cent\", 1, 2 e 5 dollari ebbero corso legale assumendo il valore nella nuova valuta (aumentando cos\u00ec il proprio valore 10\u00a0000 miliardi di volte); in aggiunta vennero introdotte monete da 10 e 25 dollari, e banconote in tagli da 1, 5, 10, 20, 100 e 500 dollari. I vecchi assegni al portatore e \"agro cheques\" avrebbero continuato a circolare insieme alle nuove banconote fino al 31 dicembre 2008, con i prezzi esposti nei negozi in entrambe le valute, la vecchia e la nuova.\nTuttavia, la piega ormai familiare di stampare banconote in tagli sempre maggiori per stare al passo con l'inflazione continu\u00f2 nonostante la rivalutazione. Il 19 settembre 2008 la Reserve Bank introdusse una banconota da 1\u00a0000 dollari, e dieci giorni dopo, quando il cambio non ufficiale era di oltre 270\u00a0000 dollari per 1 USD, emise nuove banconote in tagli da 10\u00a0000 e 20\u00a0000 dollari. Le banconote da 50\u00a0000 dollari furono emesse il 13 ottobre 2008, seguite da quelle da 100\u00a0000, 500\u00a0000 e 1\u00a0000\u00a0000 dollari annunciate il 3 novembre. Il limite di prelievi giornalieri di contante fu incrementato da 50\u00a0000 dollari a 500\u00a0000 dollari per gli individui e a 1 milione di dollari per alcune selezionate societ\u00e0. Banconote in tagli da 10, 50 e 100 milioni furono emesse non appena, il 4 dicembre 2008, il limite di prelievi venne portato a 100 milioni settimanali. Appena quattro giorni dopo, l'8 dicembre, la Banca Centrale emise una banconota da 200 milioni, e introdusse una banconota da 500 milioni il 12 dicembre, del valore approssimativo di 8 USD al momento. In poco pi\u00f9 di sei mesi, i tagli in miliardi ritornarono, con l'emissione da parte della Reserve Bank delle banconote da 1, 5 e 10 miliardi il 19 dicembre.\nNonostante l'inflazione abbia continuato a montare nel 2009, causando l'erosione del valore del dollaro e incentivando la dollarizzazione dell'economia, la Reserve Bank ha annunciato un'altra serie di nuove banconote, questa volta in tagli da 20 e 50 miliardi, da introdurre il 12 gennaio. Passando a un altro ordine di grandezza, la Banca Centrale annunci\u00f2 per la prima volta tagli in migliaia di miliardi, svelando banconote da 10, 20, 50 e 100\u00a0000 miliardi di dollari il 16 gennaio. Le nuove banconote avrebbero dovuto aiutare i cittadini con un impiego formale permettendo loro di prelevare il valore di un intero stipendio mensile dietro presentazione della corrispondente busta paga.\nIl 2 febbraio 2009 la Banca Centrale ha annunciato che avrebbe rivalutato nuovamente la valuta, rimuovendo 12 zeri e riducendo cos\u00ec mille miliardi di vecchi dollari (Z3$) a un nuovo dollaro (Z4$).\nQuarto dollaro.\nIl 2 febbraio 2009 il dollaro \u00e8 stato nuovamente rivalutato, con 1\u00a0000\u00a0000\u00a0000\u00a0000 (mille miliardi) di vecchi dollari (Z3$) ridotti a 1 nuovo dollaro (Z4$). Le nuove banconote introdotte hanno valori facciali da 1, 5, 10, 20, 50, 100 e 500 dollari. Le banconote del quarto dollaro sono circolate insieme a quelle del terzo fino al 30 giugno 2009.\nAndamento storico dei tassi di cambio.\nQuesta tabella mostra una storia condensata dei tassi di cambio con il dollaro USA:\nI tassi di cambio del terzo dollaro sopra riportati sono OMIR. Il tasso di cambio per contanti (\"cash rate\") era significativamente diverso. La tabella seguente ne riporta l'andamento storico per il terzo dollaro:\nPrimo dollaro.\nDal 1978 al 2006 (anno in cui la valuta \u00e8 stata rivalutata), il primo dollaro si \u00e8 svalutato passando da 0,6788 dollari a circa mezzo milione di dollari per 1 USD.\nLa tabella seguente mostra con maggior dettaglio l'andamento storico del tasso di cambio per un dollaro USA:\nSecondo dollaro.\nIl secondo dollaro fu introdotto il 1\u00ba agosto 2006 con un tasso di cambio ufficiale di 250 dollari per 1 USD e un tasso di cambio parallelo di 550 dollari per 1 USD. Nel luglio 2008 il dollaro venne rivalutato di nuovo, con 10 miliardi di vecchi dollari (Z2$) convertiti in 1 nuovo dollaro (Z3$), dopo che il tasso di cambio parallelo aveva raggiunto il livello di 500 miliardi per 1 USD.\nNella tabella seguente si possono trovare dati pi\u00f9 dettagliati:\nRipristino dei dati di mercato.\nNegli ultimi mesi prima delle riforme intraprese dalla Reserve Bank of Zimbabwe il 30 aprile 2008, virtualmente tutti gli strumenti pi\u00f9 popolari per la conversione delle valute facevano affidamento per la pubblicazione dei dati sul tasso di cambio ufficiale di 30\u00a0000 ZWD per 1 USD, malgrado le ampie differenze tra quello e i cambi del libero mercato. Il 23 maggio 2008 \"Bloomberg\" e \"Oanda\" iniziarono a pubblicare tassi di cambio fluttuanti basati sul mercato bancario interno dello Zimbabwe (formalmente regolamentato), mentre \"Yahoo Finance\" cominci\u00f2 ad utilizzare il tasso di cambio ufficiale aggiornato in luglio, ma con il separatore dei decimali spostato di sei posizioni. I tassi di cambio cos\u00ec riportati riflettevano in generale il tasso di cambio ufficiale come mostrato nella tabella sopra riportata. Questi cominciarono presto a differire, sopravvalutando il dollaro dello Zimbabwe in misura sempre maggiore rispetto a mercati meno regolamentati come i mercati esteri o anche i liberi scambi di cartamoneta per le strade di Harare, riflessi sopra dai cosiddetti tassi di cambio paralleli.\nTerzo dollaro.\nIl 1\u00ba agosto 2008 furono rimossi 10 zeri dalla valuta, riducendo 10 miliardi di dollari (Z2$) a 1 dollaro (Z3$). Il 3 ottobre 2008 la Reserve Bank of Zimbabwe sospese temporaneamente il sistema di Real Time Gross Settlement, interrompendo i pagamenti elettronici sul mercato parallelo; il sistema venne ripristinato il 13 novembre 2008.\nDopo la sua introduzione il 1\u00ba agosto 2008, il terzo dollaro ha continuato a svalutarsi.\nNella tabella seguente si pu\u00f2 trovare una panoramica dei tassi di cambio:\nQuarto dollaro.\nIl 2 febbraio 2009 la Banca Centrale ha annunciato l'eliminazione di ulteriori 12 zeri dalla valuta: mille miliardi di vecchi dollari (Z3$) vengono cambiati con 1 nuovo dollaro (Z4$)."}
{"id": "2259838", "revid": "120075648", "url": "https://it.wikipedia.org/wiki?curid=2259838", "title": "Chiesa di San Giuseppe (Savona)", "text": "La chiesa di San Giuseppe sorge nella zona dell'Oltreletimbro del comune di Savona, in prossimit\u00e0 della stazione ferroviaria di Savona Mongrifone. Su progetto dell'architetto savonese Gaetano Sanguineti (1921-1994).\nI lavori iniziarono nel 1959\nCaratteristiche.\nLa chiesa fu realizzata nella seconda met\u00e0 del XX secolo nel nuovo quartiere sorto intorno a piazza Martiri della Libert\u00e0 e sviluppatosi in quegli anni. L'edificio ha uno stile moderno pur richiamando nella sua struttura una classica chiesa ad unica navata con accenno di cupola in prossimit\u00e0 del presbiterio. In facciata \u00e8 posto un bassorilievo in ceramica, opera dell\u2019artista savonese Renata Galbiati. Molto particolare l'imponente crocifisso ligneo sospeso sopra all'altare."}
{"id": "2259840", "revid": "1652635", "url": "https://it.wikipedia.org/wiki?curid=2259840", "title": "Fagioli all'uccelletto", "text": "I fagioli all'uccelletto sono un piatto vegetariano tipico della cucina toscana e in particolare quella dell'area fiorentina.\nOrigine del nome.\nArtusi ipotizz\u00f2 che il nome derivasse dal fatto che gli ingredienti erano utilizzati solitamente in Toscana per cucinare l'uccelletto, mentre altri sostengono semplicemente che l'uccelletto fosse la carne di cui fungeva da contorno.\nPreparazione.\nPer la preparazione la ricetta classica sono utilizzati vari tipi di fagiolo: cannellini, borlotti o fagioli di Lamon, monachini nel Mugello, schiaccioni a Pietrasanta.\nPellegrino Artusi li chiamava la ricetta \"fagioli a guisa d'uccellini\" e ne suggeriva l'abbinamento con il lesso ovvero come piatto unico. Per la preparazione del piatto suggeriva l'uso di un tegame, iniziando con un leggero soffritto di olio e salvia, dove si mettono ad insaporire i fagioli che vanno precedentemente lessati. Si aggiunge quasi subito la salsa di pomodoro unitamente a sale e pepe. Paolo Petroni suggerisce l'aggiunta di aglio soffritto e la possibilit\u00e0 di usare il pomodoro intero."}
{"id": "2259846", "revid": "610351", "url": "https://it.wikipedia.org/wiki?curid=2259846", "title": "Campionati italiani primaverili di nuoto 2007", "text": "I Campionati italiani primaverili di nuoto 2007 si sono svolti a Livorno tra il 19 e il 22 aprile 2007."}
{"id": "2259847", "revid": "121837", "url": "https://it.wikipedia.org/wiki?curid=2259847", "title": "Legge di Michaelis-Menten", "text": ""}
{"id": "2259855", "revid": "1467698", "url": "https://it.wikipedia.org/wiki?curid=2259855", "title": "Napoleone Caix", "text": "Biografia.\nDi cagionevole salute, venne avviato agli studi classici presso l'imperiale e regio Liceo Ginnasio di Cremona, ora \"Liceo Daniele Manin\", dove ebbe come docente il celebre filologo e patriota Gaetano Trezza.\nNel 1859, alla vigilia della seconda guerra di indipendenza, Caix lasci\u00f2 la casa paterna per cercare di arruolarsi nei volontari dell'esercito sardo, dal quale venne per\u00f2 rifiutato dopo la visita medica, a causa della giovane et\u00e0 e, soprattutto, della gracile costituzione fisica.\nTerminati gli studi liceali, nel 1862 si trasfer\u00ec a Pisa per iscriversi all'Universit\u00e0: fu anche ammesso al corso ordinario della Scuola Normale Superiore, ove perfezion\u00f2 la conoscenza di greco, latino, inglese e tedesco, oltre a studiare approfonditamente il sanscrito, l'arabo e l'ebraico.\nPer alcuni tempi insegn\u00f2 Latino e Greco nel Liceo di Parma, fino a che venne chiamato all'Istituto di Studii Superiori di Firenze per l'insegnamento di dialettologia, poi tramutato in cattedra di Lingue romanze.\nAutore di svariate opere destinate a divenire fondamentali per la neonata filologia romanza, era solito dedicarsi all'insegnamento ed alla stesura degli scritti durante i mesi invernali e, in quelli estivi, avventurarsi in lunghi viaggi per scoprire direttamente le fonti dei vari linguaggi, a dispetto della malferma salute.\nNell'estate del 1882 affront\u00f2 un estenuante viaggio di studio in Ungheria e Russia, al termine del quale si ferm\u00f2 nel paese natale per un periodo di riposo. Il male che aveva gi\u00e0 mietuto parecchie vittime nella sua famiglia ebbe ragione di lui in poche settimane.\nLa sua ultima opera, un trattato sulle lingue dei popoli balcanici e sulle relazioni che esse hanno con l'italiano, compilata nel corso dell'estate 1881 durante un viaggio di studio in Romania, a lungo cercata da amici e colleghi, non venne pi\u00f9 ritrovata. I suoi studi e appunti di linguistica e lingue romanze furono acquisiti dall'Universit\u00e0 di Firenze e qui consultati da tutti i filologi della prima met\u00e0 del XX secolo. Danneggiati dall'alluvione del 1966, vennero tratti in salvo dai volontari, bench\u00e9 mischiati a quelli del filologo dalmata Adolfo Mussafia: gli studi di Caix sono in attesa di riclassificazione e restauro.\nArchivio.\nLa Biblioteca Umanistica dell'Universit\u00e0 degli studi di Firenze conserva un Fondo archivistico intitolato a Napoleone Caix. \nIl fondo archivistico Napoleone Caix fu acquistato presumibilmente negli anni \u201980 ed \u00e8 in discrete condizioni, salvo le parti alluvionate.\nLa documentazione \u00e8 da riordinare e parzialmente frammista a quella di Adolfo Mussafia. Consta di 5 contenitori di materiale manoscritto (carteggio, materiali preparatori, ecc.) riguardante argomenti di linguistica e lingue romanze.\nLa serie Corrispondenza contiene alcuni nuclei di corrispondenza, anche familiare, la serie Materiali preparatori, i materiali relativi all\u2019attivit\u00e0 didattica, mentre la serie Manoscritti i materiali di approfondimento relativi a studi di linguistica e fonetica."}
{"id": "2259858", "revid": "193968", "url": "https://it.wikipedia.org/wiki?curid=2259858", "title": "Venere di Dresda", "text": ""}
{"id": "2259859", "revid": "610351", "url": "https://it.wikipedia.org/wiki?curid=2259859", "title": "Campionati italiani estivi di nuoto 2007", "text": "I Campionati italiani estivi di nuoto 2007 si sono svolti a Pesaro tra il 24 e il 28 luglio 2007."}
{"id": "2259861", "revid": "767487", "url": "https://it.wikipedia.org/wiki?curid=2259861", "title": "Shabooh Shoobah", "text": "Shabooh Shoobah \u00e8 il terzo album degli INXS, pubblicato nel 1982 da Atco Records."}
{"id": "2259862", "revid": "610351", "url": "https://it.wikipedia.org/wiki?curid=2259862", "title": "Campionati italiani invernali di nuoto 2007", "text": "I 10. Campionati italiani invernali di nuoto si sono svolti a Riccione tra il 18 e il 22 dicembre 2007. Erano validi come qualificazione per gli Europei di Eindhoven."}
{"id": "2259863", "revid": "1888309", "url": "https://it.wikipedia.org/wiki?curid=2259863", "title": "Chiesa di San Giorgio (Bellagio)", "text": "La chiesa di San Giorgio si trova a Bellagio, di fianco al municipio cittadino. \u00c8 coeva alla Basilica di San Giacomo, la chiesa principale della citt\u00e0: come questa, risale all'XI-XII secolo (\u00e8 datata infatti tra il 1080 e il 1120).\nOriginariamente l'abside e l'altare erano rivolti verso est; furono poi spostati dalla parte opposta, spostando quindi l'ingresso verso la strada. L'oratorio annesso alla chiesa \u00e8, dal 1658, sede della locale Confraternita dei Cinturati.\nLo stile romanico, tipico dell'epoca in cui fu edificata la chiesa, \u00e8 riportato nei muri perimetrale in conci di pietra, nelle finestre a strombo e nel piccolo portale. Singolare \u00e8 il campanile a cavalcioni, lungo Salita Genazzini. All'interno, si trovano un affresco risalente all'XI secolo della \"Madonna della Cintura\" ed una statua lignea della stessa, che viene portata in processione la seconda domenica di settembre per tradizione."}
{"id": "2259882", "revid": "287204", "url": "https://it.wikipedia.org/wiki?curid=2259882", "title": "Texas City", "text": "Texas City \u00e8 una citt\u00e0 degli Stati Uniti d'America, nella Contea di Galveston, nello Stato del Texas.\nGeografia fisica.\n\u00c8 una citt\u00e0 portuale affacciata sulla Baia di Galveston, facente parte dell'area urbana Houston\u2013Sugar Land\u2013Baytown. Una parte rilevante della citt\u00e0 \u00e8 posta nel territorio della contea di Chambers. Al censimento del 2000 possedeva 41.251 abitanti, passati a 44.415 nel 2007.\nStoria.\nQuesta citt\u00e0 \u00e8 tristemente celebre per il terribile disastro che avvenne qui il 16 aprile 1947, quando una nave carica di nitrato di ammonio esplose causando almeno 576 morti."}
{"id": "2259889", "revid": "247933", "url": "https://it.wikipedia.org/wiki?curid=2259889", "title": "Texas City (Texas)", "text": ""}
{"id": "2259892", "revid": "1305772", "url": "https://it.wikipedia.org/wiki?curid=2259892", "title": "Limburgo", "text": ""}
{"id": "2259897", "revid": "1602064", "url": "https://it.wikipedia.org/wiki?curid=2259897", "title": "Ex-convento di San Biagio", "text": "Lex-convento di san Biagio \u00e8 un ex monastero risalente alla fine del XIV secolo sito nel centro storico della citt\u00e0 di Cesena; inizialmente era sede di un ordine monastico che vi permase fino alla sua soppressione nel 1810; da allora ebbe diverse utilizzazioni fino a quando, dopo il restauro del 1975, divenne definitivamente sede di alcune istituzioni comunali come, dal 1984, la Pinacoteca comunale di Cesena.\nStoria.\nIl primo ordine religioso femminile di cui si ha notizie a Cesena fu quella delle benedettine del monastero dei Santi Giacomo e Filippo, presso il ponte delle Abbadesse (IX secolo). Venne poi trasferito dapprima in Camp de' Buoi (zona piazza Aguselli), quindi in Valdoca, dove venne costruzione del monastero dedicato a San Biagio (1394); l'edificio venne completato nel 1424.\nNel 1486 il monastero venne ristrutturato completamente; nel 1650 venne aggiunto un campanile che venne modificato nel 1774 da Agostino Azzolini. La fondazione del monastero delle Benedettine risale verso gli ultimi decenni del XIII secolo, ma gi\u00e0 alla fine del XV secolo l'edificio fu ricostruito.\nIl monastero ebbe la sua massima espansione nella seconda met\u00e0 del XVII secolo, quando arriv\u00f2 ad occupare tutto l'isolato a ridosso delle mura della citt\u00e0. Dopo l'arrivo delle truppe napoleoniche nel 1810, il monastero fu saccheggiato e le suore vennero espulse e, in seguito alla soppressione della chiesa, fu venduto e destinato ad abitazioni, gendarmeria e pi\u00f9 tardi fu utilizzato come orfanotrofio.\nCon la Restaurazione il complesso divenne sede della \"casa di ricovero delle Figlie del Povero\". Seguirono nuovi lavori di ristrutturazione nel 1860 e, dopo la prima guerra mondiale, una parte del convento venne adibita a tabacchificio. L'orfanotrofio \u00e8 stato soppresso solo dopo il 1960. \nFino al 1967 ospit\u00f2 la scuola media statale n. 4.\nNegli anni settanta l'intero edificio fu restaurato e in seguito divenne centro culturale polivalente; oltre alla Pinacoteca comunale, si trova anche la sede del Centro cinema San Biagio, del Museo dell'Immagine, la fonoteca e l'Istituto Musicale \"A. Corelli\".\nIl complesso divenne quindi sede del Centro culturale San Biagio, comprendente una sezione dedicata al cinema (con due sale cinema, biblioteca e videoteca), un centro provinciale teatro per ragazzi, un centro interuniversitario di ricerca in filosofia e fondamenti della fisica (con biblioteca della S.I.L.F.S. e centro di ricerca in epistemologia e storia delle scienze), l'Istituto Musicale \"A. Corelli\", con fonoteca e biblioteca, e la Pinacoteca comunale di Cesena.\nDella chiesa rimane soltanto l'invaso che costituisce l'ingresso al cinema. Nello spazio occupato da una delle due sale che costituiscono il cinema, erano collocati i sessantadue stalli del coro nelle quali le monache, attraverso delle grate, assistevano alle funzioni religiose celebrate nella chiesa al piano inferiore. Della struttura della chiesa rimane solo l'ingresso al cinema, mentre del monastero \u00e8 probabilmente originale la loggia, la loggetta del chiostro \u00e8 del Quattrocento."}
{"id": "2259898", "revid": "287204", "url": "https://it.wikipedia.org/wiki?curid=2259898", "title": "Anthony Carfano", "text": "Capodecina della famiglia Genovese di New York, dagli anni venti agli anni cinquanta, prima alle dipendenze di Joe Masseria, ed in seguito di Lucky Luciano prima, e di Frank Costello poi.\nInizi.\nNato a Manhattan, New York, nel novembre del 1895, da Giovanni Carfagno e Concetta \nVisocchi, entrambi immigrati di origine napoletana. Amico di lunga data di Lucky Luciano, di Frank Costello e di Joe Adonis, inizi\u00f2 la carriera criminale all'inizio degli anni '20, come sicario e contrabbandiere della Famiglia Masseria.\nNel 1928 Joe Masseria lo promosse \"capodecina\" del gruppo e gli affid\u00f2 i racket del gioco d'azzardo e del contrabbando di alcool a Brooklyn e a Coney Island. Con la fine della sanguinosa guerra castellammarese, Luciano divenne il nuovo boss della Famiglia Masseria e Carfano accrebbe il suo potere.\nNel 1936 Luciano viene arrestato e condannato ad una lunga pena detentiva, e affid\u00f2 la reggenza al suo vice, Vito Genovese, ma nel 1937 lo stesso Genovese fu costretto a scappare in Italia per l'accusa di un vecchio omicidio. La reggenza della cosca venne quindi affidata a Frank Costello. Carfano, con Joe Adonis e Willie Moretti, fu tra i boss pi\u00f9 fedeli a Costello.\nTrasferimento a Miami.\nNel 1939 Frank Costello e Joe Adonis inviarono Carfano a Miami, in Florida, per espandere le operazioni criminali della famiglia in quello stato, alleandosi con la famiglia locale. Con base a Miami, Carfano si occup\u00f2 di gioco d'azzardo e di riciclaggio, mediante gli alberghi di propriet\u00e0 della famiglia, tra cui il Wofford Hotel. In pochi anni Carfano increment\u00f2 i guadagni del gioco d'azzardo, in societ\u00e0 con il boss locale Santo Trafficante Jr, per un valore di milioni di dollari.\nGiochi di potere all'interno della famiglia mafiosa.\nAlla fine degli anni quaranta Vito Genovese torn\u00f2 negli Stati Uniti e cerc\u00f2 di recuperare il controllo della famiglia, guidata ufficialmente da Frank Costello dopo l'espulsione di Lucky Luciano in Italia. Nel maggio 1957 Costello sopravvisse ad un attentato ordinato da Genovese, ritirandosi quindi dagli affari. Genovese invit\u00f2 quindi tutti i capidecina ad accoglierlo come nuovo boss della famiglia.\nPochi alleati sostenevano ancora Costello: Willie Moretti il suo fedele vicecapo era stato assassinato nel 1951, Joe Adonis era stato espulso dagli Stati Uniti nello stesso anno, John De Noia era morto di cause naturali e Rocco Pellegrino e John Biello si erano ritirati. Come segno di rispetto e di sostegno, subito dopo l'attentato, Carfano vol\u00f2 a New York ad incontrare Costello, per cercare nuove alleanze in grado di contrastare la nuova leadership, proponendosi in tal modo come principale rivale di Genovese. Di conseguenza Genovese ordin\u00f2 al suo capodecina Anthony Strollo di fare uccidere il suo potenziale rivale.\nOmicidio Carfano.\nLa sera del 25 settembre, 1959, Strollo invit\u00f2 a cena Carfano al ristorante Marino's, con la scusa di un chiarimento. Finita la cena e la discussione Strollo salut\u00f2 i suoi commensali e se ne and\u00f2 dal ristorante. Prima di recarsi da Marino, Carfano pass\u00f2 al noto night club Copacabana. Al ristorante incontr\u00f2 Janice Drake, ex miss New Jersey e moglie del comico Allan Drake, che si era trovata nelle settimane precedenti a testimoniare al processo a carico della famiglia Gambino e del boss Albert Anastasia. Dopo la cena, Carfano si offr\u00ec di accompagnare Janice al suo appartamento a Queens.\nI corpi di Antonio Carfano e Janice Drake vennero ritrovati il giorno seguente dentro l'automobile, uccisi con colpi di arma da fuoco nella testa, vicino all'aeroporto \"La Guardia\". Si ipotizz\u00f2 che due uomini di Strollo si fossero appostati nei pressi dell'aeroporto, e appena videro arrivare l'automobile con le vittime designate, li fecero accostare con una scusa, e fecero fuoco colpendoli in pieno volto."}
{"id": "2259904", "revid": "1305772", "url": "https://it.wikipedia.org/wiki?curid=2259904", "title": "Una prova per non morire", "text": "Una prova per non morire (\"Pilot\" nella versione originale, ma conosciuto anche come \"Everybody Lies\", traducibile come \"Tutti mentono\") \u00e8 il primo episodio della serie televisiva statunitense \"Dr. House - Medical Division\" (dall'originale \"House, M.D.\"). L'episodio venne lanciato in prima assoluta sul canale televisivo statunitense Fox il 16 novembre 2004, e successivamente, doppiato in italiano, il 1\u00ba luglio 2005 sul canale televisivo italiano Italia 1. Esso presenta il personaggio del dottor Gregory House (interpretato da Hugh Laurie), un dottore asociale ed individualista; e la sua squadra di diagnosti al fittizio ospedale Princeton-Plainsboro Teaching Hospital nel New Jersey. L'episodio si focalizza sul tentativo del dottor House di diagnosticare una maestra d'asilo dopo che questa sviene in classe.\n\"Dr. House - Medical Division\" \u00e8 stato creato da David Shore, che ebbe l'idea per l'intrattabile protagonista durante una visita medica. Inizialmente, il produttore Bryan Singer voleva uno statunitense per impersonare House, ma l'audizione dell'attore inglese Hugh Laurie lo convinse che l'attore straniero avrebbe interpretato il ruolo alla perfezione. Shore descrive House come un personaggio in parallelo a Sherlock Holmes: entrambi fanno uso di droghe, sono indifferenti e piuttosto solitari. I produttori della serie volevano che House avesse un qualche handicap, e diedero al personaggio una gamba danneggiata a seguito di una diagnosi scorretta.\nL'episodio ha generalmente ricevuto critiche positive; il personaggio di House \u00e8 stato considerato come un aspetto originale e singolare dell'episodio e della serie in generale, sebbene critici come il medico Sherwin Nuland, sul periodico \"Slate\", hanno ritenuto che un personaggio cos\u00ec perfido non sarebbe tollerato nella vita reale. Altre accuse furono quelle di avere stereotipati personaggi secondari e una premessa implausibile. La prima trasmissione di \"Una prova per non morire\" fu guardata approssimativamente da sette milioni di telespettatori negli Stati Uniti, e circa due milioni e mezzo in Italia, rendendo \"Dr. House - Medical Division\" il sessantaduesimo spettacolo pi\u00f9 guardato della settimana.\nTrama.\nPoco dopo l'inizio della lezione, la maestra d'asilo Rebecca Adler (Robin Tunney) diventa disfasica e sviene a terra. Il dottor James Wilson (Robert Sean Leonard) cerca di convincere il misantropo Gregory House a curare Adler, ma House lo respinge, ritenendo il caso noioso. Quando Wilson afferma che la paziente \u00e8 sua cugina, House accetta di prendere il caso. L'amministratrice dell'ospedale, la dottoressa Lisa Cuddy (Lisa Edelstein), si avvicina ad House nell'ascensore e tenta di persuaderlo ad adempiere i suoi doveri di servizio nella clinica ospedaliera, un lavoro che House detesta a causa della banalit\u00e0 dei casi affidatigli. House rifiuta, reclamando che Cuddy non pu\u00f2 licenziarlo a causa del suo ruolo medico, e se ne va frettolosamente. Quando la squadra di House cerca di eseguire una risonanza magnetica su Adler, si scopre che l'autorizzazione di House \u00e8 stata revocata; Cuddy concede ad House l'autorizzazione per le diagnosi in cambio della sua richiesta presenza in clinica.\nDurante la risonanza magnetica, la gola di Adler si chiude, costringendo due membri della squadra di House, il dottor Robert Chase (Jesse Spencer) e la dottoressa Allison Cameron (Jennifer Morrison), ad eseguire una tracheotomia. Lavorando nella clinica dell'ospedale, House cura un bambino di dieci anni, la cui madre gli permette di usare il suo inalatore per l'asma solo saltuariamente anzich\u00e9 quotidianamente come prescritto. House rimprovera la madre per aver preso una cos\u00ec drastica decisione medica senza conoscere i rischi dell'asma. Durante il suo monologo, House ha un'intuizione e se ne va velocemente per andare a curare Adler; egli le diagnostica una vasculite cerebrale, senza tuttavia averne alcuna prova. Adler temporaneamente migliora molto grazie al trattamento con steroidi.\nSu insistenza di House, il dottor Eric Foreman (Omar Epps), terzo membro della squadra di House, e Cameron irrompono nell'abitazione di Adler per trovare un qualche indizio che possa spiegare la ragione delle crisi sintomatiche, della disfasia e della costrizione delle vie respiratorie di Adler. Trovano un pacchetto aperto di fette di prosciutto (che non \u00e8 casher) nella cucina di Adler, che induce Foreman a rivelare che il dottor Wilson aveva mentito ad House per convincerlo a curare (Wilson \u00e8 ebreo). House ignora la bugia e conclude che Adler \u00e8 affetta da neurocisticercosi dopo aver mangiato del maiale poco cotto; la Taenia solium al suo interno si \u00e8 riprodotta, e le sue larve sono state assorbite nel flusso sanguigno, per poi infestare il suo cervello. Adler, volendo morire con dignit\u00e0, rifiuta di accettare altri trattamenti a meno che non abbia la prova che la diagnosi \u00e8 corretta, ma House cerca di convincerla diversamente. Durante la conversazione, Adler chiede la causa del suo zoppicamento alla gamba destra. House rivela di aver avuto un infarto nei suoi muscoli femorali che ha portato alla morte del muscolo, che avrebbe potuto evitare se il suo medico avesse fatto una diagnosi corretta. House continua, sostenendo che la morte \u00e8 sempre orrenda e che non si pu\u00f2 morire con dignit\u00e0, ma Adler continua a rifiutare il trattamento. House \u00e8 pronto ad archiviare il caso quando Chase suggerisce un'idea per una dimostrazione non invasiva dell'infezione da tenia di Adler; facendo una radiografia della sua gamba, House dimostra che Adler \u00e8 infestata dalle tenie e che le sue condizioni sono curabili. Dopo aver visto la prova, Adler accetta felicemente di prendere i medicinali per uccidere i parassiti.\nProduzione.\nConcezione e creazione.\nL'ideatore della serie David Shore ha tratto l'ispirazione di \"Dr. House - Medical Division\" da un suo antefatto come paziente di un ospedale universitario. Shore ricorda che \u00abio sapevo che, non appena avessi lasciato la stanza, essi mi avrebbero inesorabilmente deriso [per la mia ignoranza] e pensai che sarebbe stato interessante vedere un personaggio che lo facesse in realt\u00e0 prima che lasciassero la stanza.\u00bb Nel 2004, Shore ed i produttori esecutivi Katie Jacobs e Paul Attanasio promossero \"Dr. House - Medical Division\" all'emittente televisiva FOX come un giallo medico, un ospedale dove i medici sarebbero stati i \"detective\" alla ricerca della fonte dei sintomi, \u00abcon i germi e malattie come indagati e colpevoli\u00bb. Dopo che lo spettacolo fu accettato, fu elaborata l'idea del personaggio di Gregory House. Shore scrisse l'episodio pilota con in mente il ricordo della sopracitata visita dal dottore. Quando Shore ebbe dei dolori all'anca dovette aspettare due settimane per avere un appuntamento dal dottore e per allora il dolore era scomparso. Shore ha affermato che, essendo andato comunque alla visita, i dottori furono tuttavia \"incredibilmente gentili\" nonostante l'inutile incomodo. Shore ha poi dichiarato che, quando scrisse l'episodio pilota, si innamor\u00f2 del personaggio che, come dottore, avrebbe veramente detto in faccia al paziente ci\u00f2 che pensa di lui, magari chiedendo \u00abPerch\u00e9 mi stai facendo perdere tempo?\u00bb.\nUn aspetto centrale nella premessa dello spettacolo era che il personaggio principale avrebbe dovuto avere un qualche handicap. Inizialmente, House doveva essere costretto su una sedia a rotelle, ma la FOX scart\u00f2 questa interpretazione (scelta per la quale la squadra fu in seguito grata). La sedia a rotelle divenne una cicatrice sul volto di House, che pi\u00f9 tardi mut\u00f2 in una gamba guasta che necessitava l'uso di un bastone. Il copione originale richiedeva che House avesse 34 anni, tuttavia, Shore ha successivamente spiegato che non voleva che il personaggio fosse cos\u00ec giovane.\nL'episodio stato scritto dall'ideatore della serie David Shore, ed \u00e8 stato girato in Canada; gli episodi successivi sarebbero stati girati negli studi in California. Shore ha affermato che gli scritti di Berton Rouech\u00e9, uno scrittore medico redazionale del periodico statunitense \"The New Yorker\" che registrava misteriosi ed affascinanti casi medici, ha ispirato la trama di \"Una prova per non morire\" e altri primi episodi.\nCast.\nIl produttore Bryan Singer inizialmente chiese che un attore statunitense interpretasse il ruolo di Gregory House; secondo Singer, pi\u00f9 assisteva ad audizioni di attori stranieri per la parte, pi\u00f9 si convinceva che ci\u00f2 di cui avevano bisogno fosse uno statunitense. Al momento della sessione per selezionare il cast, l'attore Hugh Laurie stava girando il film \"Il volo della fenice\". Dopo aver ricevuto solo una scena, composta da due pagine, Laurie registr\u00f2 da solo su una videocassetta un nastro di audizione nel bagno di un hotel in Namibia, l'unico luogo con abbastanza luce, e si scus\u00f2 per il suo aspetto (che Singer paragon\u00f2 ad un \"video di bin Laden\"). Laurie improvvis\u00f2 usando un ombrello come bastone. Singer fu colpito dalla recitazione di Laurie e comment\u00f2 di come l'\"attore americano\" fosse capace di cogliere ottimamente il personaggio, senza rendersi conto che Laurie fosse in realt\u00e0 britannico.\nLaurie ha dichiarato in un'intervista che era inizialmente convinto che la serie televisiva riguardasse il dottor James Wilson, con il dottor House come l'\"amico del cuore\", poich\u00e9 il copione si riferiva a Wilson come un dottore con un aspetto \"da ragazzo\". Laurie non si rese conto che House fosse il protagonista fino a quando non lesse l'intero copione. Secondo Shore, \u00ab\u00e8 facile fare un personaggio stronzo ed antipatico. Ci\u00f2 che \u00e8 complicato \u00e8 di renderlo guardabile. E Hugh \u00e8 arrivato, e ha riportato tutto ci\u00f2 che c'era nella parte, la scortesia, gli aspetti non politicamente corretti. E cos\u00ec lo si vuole guardare ancora, si vuole trascorrere altro tempo con lui.\u00bb\nNell'episodio pilota compaiono analogie tra Gregory House e il famoso detective letterario Sherlock Holmes creato dallo scrittore britannico Sir Arthur Conan Doyle; Shore ha spiegato di essere sempre stato un appassionato di Sherlock Holmes, e di trovare unica la caratteristica indifferenza del personaggio verso i propri clienti. House e Holmes hanno solo un vero amico (il dottor Wilson e il dottor Watson, rispettivamente) che collega il protagonista intellettuale alle faccende umane. Entrambi giungono a rapide conclusioni dopo il pi\u00f9 breve esame del cliente o del paziente, ed entrambi fanno uso di droghe (la cocaina per Holmes, il Vicodin per House). Il principale paziente dell'episodio pilota si chiama Rebecca Adler, riferimento ad Irene Adler, un personaggio femminile del canone sherlockiano.\nRobert Sean Leonard (James Wilson) lesse il copione dell'episodio pilota di \"Numb3rs\" e aveva l'intenzione di fare il provino per la parte, ma era anche attirato dall'audizione per \"Dr. House - Medical Division\" perch\u00e9 gradiva il ruolo della \"persona su cui [il protagonista] conta\", cos\u00ec come le somiglianze con Sherlock Holmes. Leonard ha affermato che non pensava di fare una buona audizione, ma che la sua lunga amicizia con Singer lo avrebbe aiutato ad ottenere il ruolo. Quando gli \u00e8 stato chiesto in un'intervista il motivo per cui il suo personaggio abbia mai stretto un'amicizia con House, Leonard ha risposto:\nL'agente dell'attore australiano Jesse Spencer gli sugger\u00ec l'audizione per il ruolo di Chase, ma quest'ultimo era titubante, temendo che lo spettacolo potesse essere simile a \"General Hospital\". Una volta che l'attore vide il copione, cambi\u00f2 idea; Spencer persuase in seguito i produttori a modificare il suo personaggio in un australiano. Omar Epps, che interpreta Foreman, \u00e8 stato influenzato dal suo ruolo del disturbato tirocinante di medicina nella serie televisiva \"E.R. - Medici in prima linea\".\nAccoglienza.\nIl primo episodio di \"Dr. House - Medical Division\" \u00e8 stato generalmente ben accolto. La critica ha reagito positivamente al personaggio di House; Tom Shales del \"Washington Post\" l'ha chiamato \"il personaggio pi\u00f9 elettrizzante che sia mai giunto in televisione da anni\". Il \"New York Magazine\" ha chiamato la serie \"televisione medica nel suo massimo adempimento e fondamento\", e ha dichiarato che il cast consiste in \"attori [professionisti] nel ruolo di dottori che giungono alla cura da dare ai loro pazienti\", mentre Matthew Gilbert del \"Boston Globe\" ha apprezzato che l'episodio non abbia inzuccherato i difetti dei personaggi per mitigare le paure degli spettatori riguardanti \"i fattori HMO\". Alessandra Stanley del \"New York Times\" ha detto che sebbene i personaggi possano essere di poco interesse per alcuni spettatori, il sangue rappreso e la \"conseguente sfrontatezza\" dello spettacolo sono stati positivi per gli appassionati dei drammi procedurali; Matt Roush di \"TV Guide\" ha dichiarato che la serie \u00e8 stata un'\"insolita cura contro il solito dramma medico\". Critici dell\"'A.V. Club\" l'hanno invece definita la \"pi\u00f9 sgradevole\" commedia nera della FOX dalla serie televisiva di breve durata \"Profit\" del 1996. Essi hanno ritenuto che la serie fosse un'allegra macchietta tra i diversi reality show della FOX, basata sull'orario di trasmissione.\nIl formato dell'episodio \u00e8 stato paragonato alla rivale serie televisiva, \"Medical Investigation\". \"USA Today\" ha favorevolmente sottolineato come \"Dr. House - Medical Division\" sia maggiormente orientato sul personaggio rispetto a \"Medical Investigation\", pi\u00f9 incentrato sulla trama procedurale, ed il \"San Francisco Chronicle\" ha ritenuto quella del dottor House la migliore serie proprio grazie al protagonista che le d\u00e0 il nome. Mentre Brian Lowry di \"Variety\" ha affermato come le due serie televisive siano molto simili e come \"Dr. House - Medical Division\" sia stato contrapposto a torto agli altri programmi della FOX. Altre accuse comprendono gli stereotipi percepiti di giovani ed attraenti dottori. Sherwin Nuland, sullo \"Slate Magazine\" ha fatto dei primi episodi della serie una recensione assai negativa, sostenendo che \u00abdi tutti gli errori medici nella serie (e ci sono alcune fandonie), il pi\u00f9 grande \u00e8 sicuramente la presunzione che un medico cos\u00ec distaccato, cos\u00ec insubordinato, cos\u00ec sadico, cos\u00ec decisamente crudele come Gregory House possa essere tollerato in un qualsiasi ospedale.\u00bb Kay McFadden del \"Seattle Times\" ha ritenuto che l'interpretazione di House da parte di Laurie abbia umanizzato il personaggio, ma che abbia anche rivelato il pi\u00f9 profondo difetto della serie: \"la dipendenza da un'intelligenza superficiale per il sollievo comico\". Altre critiche includono la mancanza di caratterizzazione dei personaggi secondari nei primi pochi episodi.\nLa prima trasmissione dell'episodio pilota ha attirato approssimativamente sette milioni di telespettatori negli Stati Uniti, rendendo la serie il sessantaduesimo programma televisivo pi\u00f9 seguito della settimana dal 15 al 21 novembre 2004. Nel Regno Unito la prima visione terrestre \u00e8 stata trasmessa il 9 giugno 2005 dall'emittente televisiva britannica Five e ha raccolto il 10% di share, ovvero 1,8 milioni di spettatori. In Italia la prima trasmissione dell'episodio doppiato in lingua italiana \u00e8 stata il 1\u00ba luglio 2005 da parte dell'emittente televisiva italiana Italia 1, raccogliendo il 13% di share, ovvero 2,5 milioni di spettatori.\nChristopher Hoag, che ha composto la colonna sonora per \"Una prova per non morire\" e la prima stagione di \" Dr. House - Medical Division\", \u00e8 stato nominato nel 2005 per il premio Primetime Emmy Award per la migliore composizione musicale per una serie televisiva, grazie proprio all'episodio pilota."}
{"id": "2259912", "revid": "287204", "url": "https://it.wikipedia.org/wiki?curid=2259912", "title": "Emanuele Di Giovanni", "text": "Noto ritrattista catanese, ha realizzato moltissimi lavori famosi. Di sua mano sono i numerosi ritratti della \"Galleria dei Sindaci\" a Catania.\nBiografia.\nLa fonte pi\u00f9 autorevole riguardo alla vita del pittore catanese \u00e8 L. Biondo, che nell'\"Enciclopedia di Catania\" cos\u00ec commenta la vocazione pittorica del Di Giovanni:\nIl Biondo ci tramanda quindi che il talento pittorico del piccolo Emanuele fu subito chiaro. Il padre Francesco era anch'egli pittore, come ci dimostra la commissione effettuatagli; tra i dodici ed i vent'anni (1899-1907) fu allievo del grande pittore catanese Antonino Gandolfo, insieme a cui espose, nel 1907, alcuni quadri all'Esposizione Siciliana dell'Agricoltura; i risultati furono ottimi, ed il pittore assunse una certa fama, dimostrata dalla stima di Gandolfo e Benedetto Condorelli (1879-1950). \nNel corso del tempo la sua pittura assume un tratto caratteristico nonch\u00e9 vivace; gli vengono affidati molti lavori importanti, che culminano nel 1959 con una piastrella in avorio donata per il Congresso Eucaristico Internazionale al Papa Giovanni XXIII e da allora conservata in Citt\u00e0 del Vaticano. \nAltri progetti.\nMor\u00ec novantaduenne nella sua Catania, nel 1979, nel ventesimo anniversario del suo ingresso tra gli artisti con opere conservate nei Musei Vaticani."}
{"id": "2259921", "revid": "239447", "url": "https://it.wikipedia.org/wiki?curid=2259921", "title": "Admira Wien", "text": ""}
{"id": "2259922", "revid": "1543377", "url": "https://it.wikipedia.org/wiki?curid=2259922", "title": "Chiharu Igaya", "text": "\u00c8 l'unico sciatore asiatico ad aver vinto medaglie nelle grandi manifestazioni di sci alpino (Olimpiadi e Mondiali).\nBiografia.\nCarriera sciistica.\nMentre studiava negli Stati Uniti, presso il Dartmouth College di Hanover (New Hampshire), ebbe la possibilit\u00e0 di affinare il suo talento sciistico e di essere allenato da Walter Prager.\nStagioni 1952-1956.\nSciatore polivalente, eccelleva nello slalom speciale. Debutt\u00f2 in campo internazionale ai VI Giochi olimpici invernali di , classificandosi 24\u00ba nella discesa libera, 20\u00ba nello slalom gigante e 11\u00ba nello slalom speciale.\nSal\u00ec alla ribalt\u00e0 nella successiva edizione di , quando conquist\u00f2 la medaglia d'argento alle spalle del fuoriclasse austriaco Toni Sailer nello slalom speciale, prima medaglia olimpica nello sci alpino per il Giappone. Si classific\u00f2 invece 11\u00ba nello slalom gigante e non concluse la discesa libera. Sempre nel 1956 vinse il prestigioso slalom gigante della Chuenisb\u00e4rgli ad Adelboden.\nStagioni 1957-1960.\nNel 1958 si conferm\u00f2 ai massimi livelli aggiudicandosi il bronzo ai Mondiali di Bad Gastein, sempre nello slalom speciale. Si piazz\u00f2 invece 4\u00ba nella combinata e 6\u00ba nello slalom gigante.\nAgli VIII Giochi olimpici invernali di non riusc\u00ec a ripetere i brillanti risultati conseguiti nelle stagioni precedenti e si classific\u00f2 34\u00ba nella discesa libera, 23\u00ba nello slalom gigante e 12\u00ba nello slalom speciale.\nCarriera dirigenziale.\nRitiratosi, termin\u00f2 gli studi e successivamente entr\u00f2 nel consiglio di amministrazione di una societ\u00e0 di assicurazioni e nel Comitato Olimpico Giapponese. Membro del Comitato Olimpico Internazionale dal 1982, nel 2005 ne \u00e8 divenuto vicepresidente."}
{"id": "2259923", "revid": "183694", "url": "https://it.wikipedia.org/wiki?curid=2259923", "title": "Moritz Cantor", "text": "Ha inoltre il merito di fondatore, nel XIX secolo, di molte riviste a carattere scientifico.\nBiografia.\nNato in una famiglia di emigranti portoghesi che si era stabilita in Olanda, Moritz Cantor era cos\u00ec fragile di salute che non era in grado di frequentare la scuola e i suoi genitori decisero di provvedere in casa alla sua formazione. \nIn ogni caso riusc\u00ec a raggiungere un livello di istruzione tale da essere ammesso alla Scuola Superiore di Mannheim con un anno di anticipo. Nel 1848 inizi\u00f2 a frequentare l'Universit\u00e0 di Heidelberg per passare poi all'Universit\u00e0 di Gottinga, dove segu\u00ec i corsi di Gauss e Wilhelm Eduard Weber. Nella stessa universit\u00e0, Moritz Abraham Stern risvegli\u00f2 in lui un grande interesse per la ricerca storica.\nDopo la sua tesi di dottorato presso l'Universit\u00e0 di Heidelberg (1851), per ascoltare le conferenze di Lejeune-Dirichlet, si trasfer\u00ec a Berlino, dove segu\u00ec anche i corsi di Jakob Steiner. Nel 1853 torn\u00f2 ad Heidelberg dove ottenne il titolo di \"privatdozent\" con una tesi di abilitazione dal titolo \"Principi di base di aritmetica\" (\"Grundz\u00fcge einer arithmetik-elementare\"). Nel 1860 inizi\u00f2 a insegnare storia della matematica e nel 1863 divenne un professore associato.\nNel 1877 divenne professore ordinario sempre nella stessa universit\u00e0.\nOpere.\nMoritz Cantor \u00e8 stato uno dei fondatori della rivista \"Kritische Zeitschrift f\u00fcr Chemie, Physik und Mathematik\". Nel 1859 divenne, insieme a Oskar Schl\u00f6milch, editore di \"Zeitschrift f\u00fcr Mathematik und Physik\". La sua passione per la storia della scienza fu tale che nel 1877, venne pubblicato un supplemento alla rivista con il titolo di \"Abhandlungen zur Geschichte der Mathematik\" (Dissertazioni sulla Storia della Matematica).\nLa sua prima pubblicazione, \"\u00dcber ein Weniger Gebr\u00e4uchliches Coordinaten-System\", (1851), non aveva dato nessun segnale del fatto che la storia delle scienze esatte sarebbe stata cos\u00ec presto arricchita da un capolavoro di scrittura come quello che poi lui stesso fece.\nIl suo primo lavoro di spicco fu \"\u00dcber die Einf\u00fchrung Unserer Gegenw\u00e4rtigen Ziffern in Europa\", scritto per la rivista \"Zeitschrift f\u00fcr Mathematik und Physik\", vol. I, nel 1856.\nMa il suo pi\u00f9 grande lavoro \u00e8 stato \"Vorlesungen \u00fcber Geschichte der Mathematik\", composto da tre volumi (1880-1898) e poi da un quarto pubblicato postumo.\nIl primo volume ripercorre la storia generale della matematica fino al 1200. Il secondo volume ripercorre la storia fino al 1668. L'anno 1668 \u00e8 stato scelto da Cantor, perch\u00e9 in questo anno Newton e Leibniz hanno intrapreso le loro ricerche matematiche. Il terzo volume continua la panoramica della storia fino al 1758, ancora una volta scelto perch\u00e9 il significato del lavoro di Joseph-Louis Lagrange ha avuto inizio poco dopo tale data.\nDopo il completamento del terzo volume, Cantor si rese conto che, all'et\u00e0 di 69 anni, egli non sarebbe stato all'altezza di completare da solo un altro volume, quindi al Congresso del 1904 ad Heidelberg selezion\u00f2 un \"team\" di nove studiosi, tra i quali erano presenti Gino Loria, Florian Cajori, Eugen Netto e Giulio Vivanti, che lo aiutarono a concludere il suo ultimo libro.\nQuest'ultimo volume ripercorre la storia della matematica fino all'anno 1799, anno della tesi di dottorato di Gauss. Come coordinatore del lavoro, Cantor insistette molto con i suoi discepoli sul fatto che lo stile e l'imparzialit\u00e0 dei primi tre volumi fosse conservata.\nTuttavia l'ultimo libro riporta una serie di errori che segnalano una certa leggerezza e un poco scrupoloso uso delle fonti che Cantor aveva a disposizione.\nIn ogni caso, nonostante alcuni errori di varia gravit\u00e0, molti storici considerano Moritz Cantor come il vero fondatore della storia della matematica, disciplina che, prima di lui, mancava di metodo, di pensiero critico e di coerenza di approccio storico."}
{"id": "2259924", "revid": "119991", "url": "https://it.wikipedia.org/wiki?curid=2259924", "title": "Stazione meteorologica di Sarzana Luni", "text": ""}
{"id": "2259925", "revid": "287204", "url": "https://it.wikipedia.org/wiki?curid=2259925", "title": "Domenico Mancinelli", "text": "Mancinelli fu oboista presso la cappella della Basilica di San Petronio di Bologna dal 1760 fino alla morte. Nonostante ci\u00f2 egli visse per alcuni anni a Londra, citt\u00e0 nella quale pubblic\u00f2 la maggior parte delle sue composizioni. Scrisse un gran quantitativo di duetti per due flauti per essere suonati dai suoi allievi (tutti membri dell'aristocrazia inglese). Il suo stile compositivo facile ed elegante appartiene all'epoca galante. Nei propri lavori prevale l'uso del movimento di breve durata e sono caratterizzati da un prevedibile progressione armonica e da una vitalit\u00e0 ritmica."}
{"id": "2259930", "revid": "436907", "url": "https://it.wikipedia.org/wiki?curid=2259930", "title": "Jealousy (Queen)", "text": "Jealousy \u00e8 un singolo dei Queen, rock band inglese, estratto dall'album \"Jazz\" del 1978.\nEssa \u00e8 stata incisa dal frontman del gruppo Freddie Mercury, che esegue sia la parte strumentale al pianoforte sia quella vocale, mentre Brian May esegue la parte d'accompagnamento alla chitarra (Hairfred) con uno speciale e frizzante effetto sonoro simile al suono del sitar. Il lato b del singolo \u00e8 \"Fun It\"."}
{"id": "2259934", "revid": "1318658", "url": "https://it.wikipedia.org/wiki?curid=2259934", "title": "Megas XLR", "text": "Megas XLR \u00e8 una serie televisiva animata statunitense del 2004, creata da Jody Schaeffer e George Krstic.\nLa serie ruota attorno a Coop e il suo migliore amico Jamie, che trovano un robot meccanico del futuro chiamato Megas (Mechanized Earth Guard Attack System) in una discarica del New Jersey. Coop modifica Megas sostituendogli la testa e il centro di controllo con una classica muscle car, chiamandolo XLR (eXtra Large Robot). Insieme a Kiva, il pilota originale di Megas, devono difendere la Terra da una malvagia razza aliena chiamata Glorft. La serie \u00e8 un omaggio e parodia degli anime di genere mecha.\nLa serie \u00e8 stata trasmessa per la prima volta negli Stati Uniti su Cartoon Network dal 1\u00ba maggio 2004 al 15 gennaio 2005, per un totale di 26 episodi ripartiti su due stagioni. In Italia la serie \u00e8 stata trasmessa su Cartoon Network dal 10 gennaio 2005.\nTrama.\nIn un futuro lontano il popolo della Terra combatte una aspra guerra contro una razza aliena di nome Glorfth. Per salvare il pianeta, la resistenza umana ruba ai Glorfth un prototipo di robot gigante e lo modifica, ribattezzandolo Megas (Mechanized Earth Guard Attack System, in italiano \"Sistema Meccanizzato d'Attacco di Difesa della Terra\"). L'idea \u00e8 di inviare Megas e la sua pilota, Kiva, indietro nel tempo durante l'ultima grande battaglia fra gli umani e Glorfth. L'Umanit\u00e0 ha perso quella battaglia ma i membri della resistenza credono che Megas possa ribaltare l'esito del conflitto.\nPurtroppo, prima dell'avvio del piano, un attacco a sorpresa dei Glorfth, costringe la resistenza a mandare Megas indietro nel tempo, prima che vengano fatte adeguate preparazioni, ma la macchina del tempo viene danneggiata durante il trasferimento, di conseguenza, il decapitato Megas (la sua testa venne distrutta dall'attacco dei Glorfth) approda negli anni 30. Megas giace in una discarica del New Jersey finch\u00e9 non viene scoperto, attorno all'anno 2000, da due ragazzi, Coop e Jamie. Coop \u00e8 in grado di restaurare il robot, ridipingendolo con un nuovo look fiammeggiante, e rimpiazzando la testa originale con una automobile con la sigla \"XLR\" (eXtra Large Robot).\nKiva va indietro nel tempo, nell'anno 2000 con lo scopo di recuperare Megas, e quando scopre che non \u00e8 pi\u00f9 in grado di pilotarlo a causa delle modifiche di Coop, con rassegnazione decide di addestrare Coop. Comunque, i Glorft hanno seguito Kiva nel suo viaggio nel tempo, per cui sar\u00e0 compito di Coop difendere la Terra dalla minaccia aliena."}
{"id": "2259950", "revid": "287204", "url": "https://it.wikipedia.org/wiki?curid=2259950", "title": "Intercolunnio", "text": "L'intercolunnio (o intercolumnio, o intercolonnio), dal latino \"intercolumnium\" \u00e8 in architettura lo spazio compreso fra due colonne di un colonnato, misurato nella parte inferiore della colonna. Nell'architettura romana, rinascimentale e barocca, l'intercolunnio viene misurato in base a una codifica definita dall'architetto romano Vitruvio nel I secolo a.C., espressa in termini di diametro della colonna alla base.\nStandard di intercolunnio.\nDetto D il diametro alla base di una colonna, Vitruvio definisce i seguenti standard:"}
{"id": "2259954", "revid": "648716", "url": "https://it.wikipedia.org/wiki?curid=2259954", "title": "Ramac", "text": "L'IBM 305 RAMAC (\"Random Access Method of Accounting and Control\") \u00e8 stato il primo computer commerciale (1956) dotato di una memoria a disco magnetico a testine mobili.\nIl computer occupava una stanza di ed \u00e8 stato uno degli ultimi computer a valvole costruito da IBM.\nIl prezzo di acquisto del computer era di circa \nIl sistema fu pubblicamente annunciato il 14 Settembre 1956 con esemplari campioni gi\u00e0 installati nella marina militare americana e in alcune aziende private. RAMAC stava per \"Random Access Method of Accounting and Control\" dato che il suo design era stato motivato dal crescente bisogno de contabilit\u00e0 a tempo reale nell\u2019industria.\nL'unit\u00e0 a disco conteneva 5 milioni di caratteri di 7 bit pi\u00f9 parit\u00e0.\nAveva cinquanta dischi da di diametro.\nDue bracci indipendenti si posizionavano sul disco richiesto e facevano seek sulla traccia, tempo di accesso circa ."}
{"id": "2259956", "revid": "767487", "url": "https://it.wikipedia.org/wiki?curid=2259956", "title": "Un uomo in ginocchio", "text": "Un uomo in ginocchio \u00e8 un film italiano del 1979 diretto da Damiano Damiani.\nTrama.\nNino Peralta, padre di due figli, \u00e8 condizionato da una situazione economica precaria, nonch\u00e9 dal suo passato di ex-galeotto. Peralta gestisce un chiosco aperto con i soldi frutto di precedenti furti, e ad aiutarlo nel mestiere provvedono anche il figlio ed un amico di nome Colicchia. Un giorno, vicino al chiosco da lui gestito viene rinvenuta la prigione di una donna sfuggita al sequestro organizzato da una banda mafiosa, e durato alcune settimane: la signora \u00e8 moglie di uno dei pi\u00f9 importanti avvocati della citt\u00e0 di Palermo.\nLe cose si complicano quando la banda di malviventi assoldati per liberare la signora sequestrata trova una tazzina appartenente al bar gestito da Peralta, che faceva consegne nel locale del sequestro, e del quale non conosceva la drammatica verit\u00e0. Con il rinvenimento della tazzina, viene aggiunto anche il nome di Peralta alla lista dei condannati a morte credendolo complice dei sequestratori, e viene cos\u00ec inviato per ucciderlo un tale dal nome Platamona.\nPeralta, tempestivamente spronato dall'amico Colicchia, scopre il volto e l'identit\u00e0 di questa persona, aprendo la porta ad una fitta trama di interessi e giochi di potere che lo costringono a dover risalire la crina per garantirsi di sopravvivere e di non vedere distrutta la propria famiglia, facendo i conti con il proprio passato di criminale e con la propria coscienza.\nProduzione.\nLa pellicola \u00e8 ascrivibile al filone poliziottesco, in voga in quegli anni. Il produttore fu Mario Cecchi Gori.\nFu girato per gli interni negli studi della Rizzoli Film a Roma, mentre gli esterni furono realizzati in Sicilia, alcune scene furono realizzate presso il Palazzo Andriano di Palermo.\nDistribuzione.\nIl film venne distribuito nel circuito cinematografico italiano il 13 aprile del 1979.\nAccoglienza.\nIl film risult\u00f2 l'86\u00b0 incasso al botteghino italiano della stagione cinematografica 1978-79.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2259958", "revid": "767487", "url": "https://it.wikipedia.org/wiki?curid=2259958", "title": "Stanley Jordan", "text": "Ha ricevuto il baccalureato in composizione e musica digitale all'universit\u00e0 di Princeton nel 1981, studiando insieme a molti importanti artisti della musica digitale come Paul Lansky e Milton Babbitt.\nMusica.\nNel 2004 Stanley Jordan ha pubblicato in Usa l'album \"Dreams of peace\" in collaborazione con la \"band\" italiana \"Novecento\".\nL'album, prodotto da Lino e Pino Nicolosi, \u00e8 stato pubblicato in America da Favored Nations, l'etichetta fondata dal chitarrista Steve Vai, ed \u00e8 arrivato in cima alla classifica radio americana.\nFilm.\nJordan appare in un cameo nel film di Blake Edwards \"Appuntamento al buio\" (1987), con Bruce Willis e Kim Basinger."}
{"id": "2259960", "revid": "286031", "url": "https://it.wikipedia.org/wiki?curid=2259960", "title": "Giovanni Ermete Gaeta", "text": ""}
{"id": "2259961", "revid": "124626717", "url": "https://it.wikipedia.org/wiki?curid=2259961", "title": "Whatever Happened to... Robot Jones?", "text": "Whatever Happened to... Robot Jones?, abbreviato Robot Jones o WHTRJ?, \u00e8 una serie televisiva animata statunitense del 2002, creata da Greg Miller. \nLa serie \u00e8 stata trasmessa per la prima volta negli Stati Uniti su Cartoon Network dal 19 luglio 2002 al 14 novembre 2003, per un totale di 13 episodi ripartiti su due stagioni.\nTrama.\nLa serie segue le avventure di un robot adolescente chiamato Robot Jones che frequenta la scuola media suburbana fittizia di Polyneux in un mondo retrofuturistico in stile anni '80. In ogni episodio, Robot Jones vive classici aspetti della vita umana come ascoltare musica, radersi i peli sul viso, andare alla lezione di ginnastica e altro. Guidato dai suoi tre amici Socks, Mitch e Cubey, Robot Jones si mostra innamorato di una giovane ragazza della sua scuola chiamata Shannon Westerburg, che porta un copricapo ortodontico e una protesi. A scuola il robot interagisce con i suoi insegnanti Mr. McMcMc, Mr. Workout e Mrs. Raincoat, il preside Madman e il bidello Clancy. I suoi rivali Lenny e Denny Yogman cercano di sabotare la ricerca di Jones rendendogli la scuola pi\u00f9 difficile.\nProduzione.\nL'episodio pilota della serie \u00e8 stata trasmesso originariamente l'8 giugno 2000 su Cartoon Network. Durante il fine settimana del 25-27 agosto 2000, undici episodi pilota sono andati in onda come parte di una maratona di 52 ore chiamata \"Voice Your Choice Weekend\", in cui gli spettatori avrebbero votato la loro serie preferita. Mentre \"Brutti e cattivi\" ha vinto il concorso con il 57% dei voti, \"Robot Jones\" \u00e8 arrivato al secondo posto con il 23%, iniziando le proprie trasmissioni ufficialmente il 19 luglio 2002.\nLo stile di animazione della serie \u00e8 ispirato ai cartoni animati degli anni '70 e '80 come \"Schoolhouse Rock!\", con un aspetto volutamente disordinato e grezzo. Lo stile artistico \u00e8 influenzato anche da Paul Coker e Jolly Roger Bradfield. La tecnica di animazione, differente dalla maggior parte delle serie animate statunitensi dei primi anni 2000, \u00e8 realizzata con l'animazione tradizionale in rodovetro.\nDurante un'intervista su Facebook, Greg Miller ha dichiarato di aver utilizzato il software di sintesi vocale Microsoft Word 98 sul suo vecchio computer Macintosh per realizzare la voce di Robot Jones durante la produzione della prima stagione; tuttavia dopo il completamento della prima stagione ai dirigenti di Cartoon Network non piaceva come parlava. Bobby Block \u00e8 stato scelto per interpretare il ruolo di Robot Jones nella seconda stagione.\nLa suddetta intervista ha anche rivelato che la serie era originariamente pianificata per parlare di Robot Jones che cresceva nello stile di \"Blue Jeans\" solo per conquistare il mondo in stile \"Terminator\". Secondo Greg Miller, la serie si sarebbe conclusa con una versione anni '90 della stessa in cui Robot Jones radunava un esercito di robot per attaccare la razza umana."}
{"id": "2259966", "revid": "1543377", "url": "https://it.wikipedia.org/wiki?curid=2259966", "title": "Wilhelmina Models", "text": "Wilhelmina Models \u00e8 una agenzia di moda fondata nel 1967 dalla modella Wilhelmina Cooper e da suo marito Bruce Cooper a Manhattan. L'agenzia ha uffici a New York, Los Angeles, Miami e Monaco di Baviera, dove l'agenzia \u00e8 per\u00f2 chiamata \"Wilhelmina-Nova Models\".\nStoria.\nFondata nel 1967, la Wilhelmina Models \u00e8 stata venduta negli anni novanta a Dieter Esch, che ha nominato presidente della Wilhelmina sua figlia Natasha Esch.\nNel 1996 \u00e8 stato pubblicato il volume \"The Wilhelmina Guide to Modeling\" (ISBN 0-684-81491-9) dalla Simon &amp; Schuster di New York. Bench\u00e9 l'autore del libro risulti essere Natasha Esch, in realt\u00e0 colui che ha scritto la guida \u00e8 C.L.Walker, modella dell'agenzia all'epoca della pubblicazione. All'uscita del libro, si scaten\u00f2 una moderata polemica per via delle rivelazioni contenute nel libro relative al trattamento delle modelle ed alla realt\u00e0 degli affari.\nNel 1999 Brad Krassner ha rilevato il 50% della compagnia, ed insieme a Dieter Esch gestisce l'agenzia.\nNel 2004 l'agenzia ha creato una seconda divisione dell'azienda chiamata Wilhelmina Image, destinata allo scouting ed alla formazione di nuovi talenti.\nNel 2007 l'agenzia Charlotte della Carolina del Nord si \u00e8 unita alla Wilhelmina, diventando Wilhelmina-Evolution.\nNel 2008, la compagnia ha firmato un accordo per fondersi con la agenzia pubblicitaria New Century Equity Holding company.\nNel giugno 2008, la cantante Ciara ha firmato un accordo con Wilhelmina per commercializzare una sua linea di abbigliamento.\nModelli rappresentati.\nIl seguente \u00e8 un elenco incompleto dei principali modelli rappresentati dalla \"Wilhelmina Models\".\nCelebrit\u00e0 rappresentate.\nIl seguente \u00e8 un elenco incompleto delle principali celebrit\u00e0 rappresentate dalla \"Wilhelmina Models\"."}
{"id": "2259969", "revid": "666668", "url": "https://it.wikipedia.org/wiki?curid=2259969", "title": "Nashville sound", "text": ""}
{"id": "2259972", "revid": "1566286", "url": "https://it.wikipedia.org/wiki?curid=2259972", "title": "Patrick Labyorteaux", "text": "Biografia.\nFratello maggiore dell'attore Matthew Laborteaux, ha iniziato a recitare da bambino, intorno alla met\u00e0 degli anni settanta.\nNel corso della sua carriera ha preso parte a numerosi film e serie televisive, delle quali una delle sue pi\u00f9 note partecipazioni \u00e8 stata, insieme al fratello Matthew Laborteaux, alla serie \"La casa nella prateria\".\nIl 3 ottobre 1998 ha sposato la produttrice Tina Albanese da cui ha avuto tre figli."}
{"id": "2259973", "revid": "767487", "url": "https://it.wikipedia.org/wiki?curid=2259973", "title": "Battiato", "text": ""}
{"id": "2259974", "revid": "767487", "url": "https://it.wikipedia.org/wiki?curid=2259974", "title": "Agostinho Oliveira", "text": "Carriera.\nGiocatore.\nHa militato nello Sporting Clube de Braga, nel ruolo di difensore, dal 1966 al 1984, anno del ritiro.\nAllenatore.\nDopo aver allenato la Nazionale Under-21, venne chiamato dalla Federazione calcistica del Portogallo ad allenare la Nazionale maggiore, dopo le dimissioni di Ant\u00f3nio Lu\u00eds Alves Ribeiro Oliveira in seguito al .\nEbbe il ruolo di \"CT a tempo\", in attesa dell'arrivo di Luiz Felipe Scolari, avvenuto a fine anno.\nSuccessivamente torn\u00f2 ad allenare l'Under-21 e, dal 2008, \u00e8 diventato assistente di Carlos Queiroz."}
{"id": "2259975", "revid": "167900", "url": "https://it.wikipedia.org/wiki?curid=2259975", "title": "T\u00e0i K\u0101ng", "text": ""}
{"id": "2259982", "revid": "228587", "url": "https://it.wikipedia.org/wiki?curid=2259982", "title": "Freeport", "text": "Freeport pu\u00f2 essere riferito a:"}
{"id": "2259983", "revid": "729019", "url": "https://it.wikipedia.org/wiki?curid=2259983", "title": "Achille Fontanelli", "text": "Biografia.\nNacque a Modena da un'illustre famiglia reggiana; suo padre, il marchese e generale Alfonso Fontanelli, era stato Ministro della Guerra del Ducato di Modena.\nNel 1796, appena uscito dal collegio, ricevette il comando della Coorte II modenese della Legione Cispadana, l'unit\u00e0 militare della neonata Repubblica Cispadana che avrebbe dovuto combattere al fianco dell'Arm\u00e9e d'Italie; fu impegnato nella conquista di Faenza e in quella di Ancona, mentre a Sant'Elpidio si mise in evidenza sconfiggendo i rivoltosi. Con la nascita della Repubblica Cisalpina fu messo a capo del primo battaglione della 3\u00aa Legione Cisalpina, infine il terzo battaglione della 1\u00aa Mezza Brigata di linea cisalpina. Fu inviato con la sua unit\u00e0 nelle Isole ionie, dove contribu\u00ec alla conquista delle isole e divenne amico dell'allora tenente Eugenio di Beauharnais. Tornato in Italia, nel 1799 combatt\u00e9 nella difesa di Ancona; l'anno successivo fu inviato in Toscana con compiti amministrativi, fu catturato dagli austriaci e tenuto prigioniero fino alla pace di Lun\u00e9ville.\nFu poi nominato Aiutante di campo di Napoleone Bonaparte nel 1802, Generale di brigata nel 1804 e fu posto al comando della guardia reale italiana nel 1807.\nMassone, in questo periodo fu membro effettivo della Loggia \"Reale Augusta\" di Milano, prima dipendente dal Grande Oriente di Francia e dal 1806 dal Grande Oriente d'Italia con sede a Milano.\nSi distinse nella battaglia del Piave, e dopo la battaglia di Wagram (1809), Napoleone lo nomin\u00f2 conte dell'Impero e del Regno d'Italia e gli confer\u00ec l'onorificenza della Legion d'onore come grande ufficiale. Nel 1810 fu nominato generale di divisione e nel 1813 ottenne l'ordine della Corona Ferrea. Fu ministro della guerra e della marina del Regno d'Italia dal 1811 al 1813. Dal 1810 al 1813 occup\u00f2 temporaneamente con le sue truppe il Mendrisiotto, con il pretesto di reprimervi il \"contrabbando\" fra Svizzera e Regno d'Italia, ma in realt\u00e0 con il progetto della sua annessione, che per non ebbe luogo perch\u00e9 la Costituzione della Repubblica Elvetica attribu\u00ec il Mendrisiotto al Cantone di Lugano e la popolazione, consultata, scelse l'annessione alla Repubblica Elvetica.\nPrese parte alla battaglia di Lipsia (16-19 ottobre 1813) alla testa della XV divisione di fanteria, IV Corpo di Bertrand, composta di quattro reggimenti e una batteria divisionale (brigate Sant'Andrea e Moroni) di italiani. Dopo Lipsia la divisione da lui comandata riusc\u00ec a conservare Lindenau, mantenendo cos\u00ec aperta l'unica via di ritirata a quel che restava della Grande Armata.\nAlla caduta del Regno d'Italia, fu inserito nei ranghi dell'esercito austriaco come luogotenente maresciallo e, messo a riposo nel 1816, visse prevalentemente nella sua villa di Marzaglia, presso Modena, che lasci\u00f2 per Milano soltanto il 2 febbraio 1831, su ordine del governo ducale, per evitare che potesse essere utilizzato il suo nome nella congiura capeggiata da Ciro Menotti. A Milano mor\u00ec nel 1838 di un tumore osseo.\nAveva sposato il 17 novembre 1813, in seconde nozze, Lucia Frapolli, nota amica di Ugo Foscolo, e ne aveva avuto sei figli. Tra questi, Camillo Fontanelli diverr\u00e0 senatore del Regno d'Italia."}
{"id": "2259986", "revid": "287204", "url": "https://it.wikipedia.org/wiki?curid=2259986", "title": "Wolfgang Unzicker", "text": "Impar\u00f2 gli scacchi da suo padre quando aveva 10 anni. Vinse sei volte il campionato tedesco: nel 1948, 1950, 1952, 1959, 1963 ed \"ex aequo\" nel 1965. Nel 1951 fu 2\u00ba nel torneo zonale di Bad Pyrmont 1951 e poi 1\u00ba nello zonale di Monaco 1954. Nel 1954 ottenne il titolo di Grande maestro.\nMigliori risultati di torneo.\n1\u00ba a Heidelberg 1949, 1\u00ba a Travem\u00fcnde 1950, 1\u00ba al torneo di Hastings 1950-51, 1\u00ba a Lucerna 1953, 2\u00ba a Leningrado 1960, =1\u00ba con Spasskij a So\u010di nel 1965, 1\u00ba a Maribor (davanti a Reshevsky) nel 1967, 2\u00ba ad Hastings 1969-70 , 1\u00ba ad Amsterdam 1980.\nPrese parte a 12 Olimpiadi dal 1950 al 1970, 10 volte in 1\u00aa scacchiera. Vinse la medaglia d'oro in 1\u00aa scacchiera, insieme a Miguel Najdorf, alle olimpiadi di Ragusa 1950."}
{"id": "2259988", "revid": "287204", "url": "https://it.wikipedia.org/wiki?curid=2259988", "title": "Freeport (Texas)", "text": "Freeport \u00e8 un comune (\"city\") degli Stati Uniti d'America della contea di Brazoria nello Stato del Texas. La popolazione era di 12.049 abitanti al censimento del 2010.\nGeografia fisica.\nFreeport \u00e8 situata a (28.959527, -95.356941).\nSecondo lo United States Census Bureau, la citt\u00e0 ha una superficie totale di 44,19 km\u00b2, dei quali 38,73\u00a0km\u00b2 di territorio e 5,46\u00a0km\u00b2 di acque interne (12,36% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 12.049 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,98% di bianchi, il 12,18% di afroamericani, lo 0,79% di nativi americani, lo 0,5% di asiatici, lo 0,01% di oceanici, il 17,14% di altre razze, e il 4,42% di due o pi\u00f9 etnie. Ispanici o latinos di qualunque razza erano il 59,95% della popolazione."}
{"id": "2259990", "revid": "101743125", "url": "https://it.wikipedia.org/wiki?curid=2259990", "title": "Acido poliprotico", "text": "Un acido poliprotico \u00e8 un particolare tipo di composto acido che pu\u00f2 dare pi\u00f9 di una deprotonazione (perdita di un protone). Essi vengono detti diprotici, triprotici ecc. in base al numero di protoni che sono in grado di dissociare.\nEsempi di acidi poliprotici sono:\nDifferenze nelle dissociazioni.\nUn acido ha solitamente solo la prima dissociazione completa e quindi con costante di dissociazione formula_5 elevata, mentre le successive dissociazioni sono non complete e con formula_5 molto basso. Per questo motivo il pH di una soluzione poliprotica pu\u00f2 essere valutato con buona approssimazione considerando solo la prima dissociazione. Questo comportamento \u00e8 dovuto a fattori di natura elettrica e chimica, infatti sar\u00e0 tanto pi\u00f9 difficile sottrarre un idrogeno ad un composto quanto pi\u00f9 sullo stesso si avr\u00e0 una carica negativa. Proprio la carica negativa \u00e8 quella che aumenta nelle dissociazioni come nell'esempio seguente:"}
{"id": "2259991", "revid": "167900", "url": "https://it.wikipedia.org/wiki?curid=2259991", "title": "Tai Kang", "text": ""}
{"id": "2259992", "revid": "287204", "url": "https://it.wikipedia.org/wiki?curid=2259992", "title": "Nenad Zimonjic", "text": ""}
{"id": "2259999", "revid": "767487", "url": "https://it.wikipedia.org/wiki?curid=2259999", "title": "Juca", "text": "Carriera.\nDopo aver militato nello Sporting Lisbona fu nominato allenatore del club in tre occasioni; nel 1961, nel 1964 e nel 1975.\nFu anche selezionatore della per tre volte, nel 1977-1978, nel 1980-1982 e nel 1987-1989; entrambe le volte la squadra fall\u00ec la qualificazione al Campionato mondiale di calcio."}
{"id": "2260004", "revid": "51032", "url": "https://it.wikipedia.org/wiki?curid=2260004", "title": "Vecchio della Montagna", "text": ""}
{"id": "2260005", "revid": "1543377", "url": "https://it.wikipedia.org/wiki?curid=2260005", "title": "Vivi per un miracolo", "text": "Vivi per un miracolo \u00e8 un singolo del gruppo musicale italiano Gemelli DiVersi, estratto dalla raccolta \"Senza fine 98-09 - The Greatest Hits\" e pubblicato il 18 febbraio 2009.\nIl singolo.\nIl gruppo ha presentato il brano sul teatro Ariston durante la prima serata, il 17 febbraio, superando il primo turno della gara, nonch\u00e9 il secondo del giorno successivo, il 18. Durante la quarta serata del festival, il 20, il gruppo si esibisce in \"Vivi per un miracolo\", accompagnati sul palco da ventiquattro dei sessanta elementi della BMB Marching Band. Tuttavia i Gemelli DiVersi non si classificano nelle dieci posizioni che hanno accesso alla serata finale, e vengono eliminati definitivamente dalla gara.\nVideo musicale.\nIl videoclip \u00e8 stato girato fra il 25 ed il 29 gennaio 2009 a Barcellona ed \u00e8 entrato nella rotazione dei canali tematici a partire dal 18 febbraio, il giorno successivo alla prima apparizione del gruppo a Sanremo. Il video \u00e8 stato diretto dal regista Cosimo Alem\u00e0.\nSuccesso commerciale.\n\"Vivi per un miracolo\" ha debuttato nella top 20 dei singoli pi\u00f9 scaricati in Italia il 26 febbraio 2009, all'undicesima posizione. La settimana seguente il brano \u00e8 salito sino alla settima posizione, raggiungendo il suo apice, e scendendo poi sino alla ventesima la settimana successiva."}
{"id": "2260012", "revid": "51032", "url": "https://it.wikipedia.org/wiki?curid=2260012", "title": "Il Vecchio della Montagna", "text": ""}
{"id": "2260015", "revid": "210936", "url": "https://it.wikipedia.org/wiki?curid=2260015", "title": "Orizzonte delle particelle", "text": ""}
{"id": "2260016", "revid": "1573940", "url": "https://it.wikipedia.org/wiki?curid=2260016", "title": "Xia Tai Kang", "text": "Xia Tai Kang \u00e8 il nome completo di Tai Kang (), terzo sovrano della probabilmente leggendaria dinastia Xia\nEra il figlio di Qi.\nSal\u00ec al trono nell'anno di Guiwei (\u7678\u672a), fissando la capitale del regno nella citt\u00e0 di Zhenxun (\u659f\u5bfb), dove si trasfer\u00ec anche uno dei capi dei suoi vassalli, Houyi (\u7fbf).\nTai Kang regn\u00f2 19 anni. Secondo la tradizione, era amante della caccia e dei divertimenti e non govern\u00f2 bene, tanto che alla fine dovette cedere il trono al fratello minore Zhong Kang.\nMor\u00ec 10 anni dopo la perdita del trono, secondo le \"Memorie del grande storico\", o 4 anni secondo gli \"Annali di bamb\u00f9\". "}
{"id": "2260023", "revid": "51032", "url": "https://it.wikipedia.org/wiki?curid=2260023", "title": "Vecchio della montagna", "text": ""}
{"id": "2260026", "revid": "287204", "url": "https://it.wikipedia.org/wiki?curid=2260026", "title": "Milos Paravinja", "text": ""}
{"id": "2260027", "revid": "30445", "url": "https://it.wikipedia.org/wiki?curid=2260027", "title": "Intercolumnio", "text": ""}
{"id": "2260029", "revid": "110157", "url": "https://it.wikipedia.org/wiki?curid=2260029", "title": "Guerrero Negro", "text": "Guerrero Negro \u00e8 una citt\u00e0 dello Stato federato della Bassa California del Sud, nel Messico.\nGeografia.\nLa citt\u00e0 \u00e8 compresa tra la Baia Sebasti\u00e1n Vizca\u00edno, la Laguna Ojo de Liebre e il Deserto di Vizca\u00edno e si trova sulla Penisola della California, dal lato oceanico (opposto al Golfo di California)."}
{"id": "2260049", "revid": "1894831", "url": "https://it.wikipedia.org/wiki?curid=2260049", "title": "Paolo Viacava", "text": "Vincitore ad oggi di 11 titoli italiani e 14 trofei SIAD Bombola d'oro nella classe Dinghy 12 piedi, pi\u00f9 numerose altre regate. Nel 1986 vince anche il titolo europeo classe 6 metri stazza internazionale e partecipa a due Admiral Cup 1983 e 1985 sull'imbarcazione \"Mandrake\" e \"Brava\".\n\u00c8 stato insignito di Medaglia d'Argento al Valore Atletico.\nNelle elezioni amministrative del 15 e 16 maggio 2011 si candida alla carica di sindaco di Portofino, nel golfo del Tigullio, con una propria lista civica (Punta Cajega). La vittoria andr\u00e0 per\u00f2 all'avversario Giorgio D'Alia (239 voti contro i 125 voti a favore di Viacava) gi\u00e0 sindaco del borgo nel 2009."}
{"id": "2260051", "revid": "2229174", "url": "https://it.wikipedia.org/wiki?curid=2260051", "title": "Present perfect", "text": "Il present perfect \u00e8 un tempo verbale composto della lingua inglese.\nIn italiano viene erroneamente confuso col passato prossimo.\nFormazione.\nForma negativa.\n1La forma contratta \u00e8 haven't/hasn't\nParticipio passato in inglese.\nNormalmente il participio passato si forma aggiungendo alla fine \"-ed\", come al past simple.\nVariazioni.\nEsistono, inoltre, numerosi verbi irregolari che non seguono alcuna regola per formare il participio."}
{"id": "2260057", "revid": "281901", "url": "https://it.wikipedia.org/wiki?curid=2260057", "title": "Tordo d'alga", "text": ""}
{"id": "2260060", "revid": "124568113", "url": "https://it.wikipedia.org/wiki?curid=2260060", "title": "Palazzo di Tatoi", "text": "Il palazzo di Tatoi (in greco: \"\u03a4\u03b1\u03c4\u03cc\u03b9\"), \u00e8 un complesso in forma di tenuta esteso per circa 4700 ettari, posto a circa 15 chilometri a nord di Atene, presso il comune di Acharnes. Esso era la residenza estiva della casa reale di Grecia (ramo cadetto dei Schleswig-Holstein-Sonderburg-Gl\u00fccksburg), luogo di nascita di molti suoi membri e pantheon dinastico. La zona \u00e8 un pendio densamente boscoso a sud-est del monte Parnete e ha ripreso l'antico nome di Decelea.\nStoria.\nIl sito prima del palazzo.\nIl sito su cui venne costruito in seguito il palazzo reale greco, corrispondeva all'antico insediamento attico di Decelea. L'area venne fortificata per la prima volta nel 413 a.C. durante la guerra del Peloponneso quando gli spartani guidati da re Agide II occuparono l'area da cui si poteva dominare la pianura che da Atene si estendeva verso il mare. I resti di queste fortificazioni si possono ancora oggi notare nel parco della tenuta.\nDurante il periodo dell'occupazione ottomana, l'area venne occupata da mulini, cappelle e insediamenti abitati principalmente da militari di origini albanesi. La regione era attraversata, gi\u00e0 in antichit\u00e0, dalla principale arteria stradale che da Atene conduceva in Calcide. \nNel 1842, dopo la guerra d'indipendenza greca, la tenuta di quasi 50 km\u00b2 venne acquistata dal nobile fanariota Alexandros Kantakouzinos che la pass\u00f2 quindi al genero, il generale Skarlatos Soutzos, marito di sua figlia Elpida. All'epoca il complesso comprendeva una modesta casa a un unico piano, un mulino sulla collina a est e piccole fattorie e fabbricati per la produzione agricola.\nLa costruzione del palazzo.\nNell'agosto del 1843, la regina Amalia visit\u00f2 per la prima volta la tenuta di Tatoi, rimanendo colpita dall'aspra bellezza del suo paesaggio. Quasi vent'anni dopo, il 6 aprile 1865, anche il re Giorgio I venne invitato a Tatoi da Soutzos, che nel frattempo era divenuto suo maresciallo di corte. Il monarca dorm\u00ec nella tenuta una notte, prima di partire alla volta della Calcide come parte del suo tour della Grecia.\nA partire dal 1870, re Giorgio I era alla ricerca di un luogo ove costruire la propria residenza estiva e il suo architetto, Ernst Ziller, lo instrad\u00f2 a puntare sulla tenuta di Tatoi. Non solo Soutzos era ansioso di vendere l'intero complesso che era divenuto troppo dispendioso da gestire per le sue finanze, ma la tenuta era anche vicina ad Atene, ben servita, con acqua potabile disponibile e un clima mite.\nRe Giorgio I di Grecia acquist\u00f2 quindi l'intera tenuta per la somma di 300.000 dracme dalla famiglia Soutsos. Il suo architetto di corte era convinto di edificare sul sito un maestoso complesso di palazzi, ma Giorgio I precis\u00f2 da subito di aver fatto tale acquisto unicamente per il proprio svago e proprio per questo aveva comprato la tenuta con fondi privati parti del suo portafoglio privato.\nPer questo fine Ziller si limit\u00f2 a progettare una semplice casa a due piani di stile greco-svizzero, con tetto a due falde, che paradossalmente doveva svolgere il ruolo di foresteria, uso al quale a ogni modo non venne mai destinata. Questo primo edificio venne completato nel 1874 e venne utilizzato come prima residenza estiva da parte della famiglia reale greca. Tuttavia, le crescenti esigenze della famiglia reale e l'arrivo di nuovi membri, costrinsero Giorgio I a costruire una nuova abitazione per il suo svago, questa volta in chiaro stile inglese. Per questo nuovo progetto venne scelto l'architetto Savvas Boukis che si ispir\u00f2 alla fattoria inglese fatta costruire dall'architetto inglese Adam Menelaws per il complesso del palazzo di Peterhof per lo zar Alessandro II di Russia, zio tra l'altro della regina consorte greca Olga. Per questo motivo nel 1884 vennero intrapresi nuovi lavori di costruzione del palazzo che giunse a una superficie totale di 1100 m\u00b2. La costruzione venne terminata nel 1889 e vi prese residenza stabile il principe ereditario Costantino con la moglie Sofia da poco sposata.\nSempre alla fine dell'Ottocento vennero realizzati nel complesso della tenuta anche una serie di edifici accessori nello stile degli insediamenti rurali dell'Europa occidentale come ad esempio una casa adibita a scuola per i bambini della famiglia reale, una cucina collegata al palazzo tramite un tunnel sotterraneo, due chiese dedicate rispettivamente al profeta Elia (1873) e alla Risurrezione (1899), una fattoria per la produzione di prodotti agricoli a sostegno della famiglia reale, un ufficio telegrafico, l'alloggio del direttore della tenuta, la residenza della servit\u00f9, una cantina capace di ospitare oltre 4000 bottiglie di vino, un laboratorio per la produzione del burro, tre stalle, diversi magazzini, laboratori artigianali tra cui quello di un fabbro e gli alloggi per un piccolo drappello del corpo di guardia e addirittura un hotel aperto al pubblico, noto come \"Tatoion\": per mostrarsi aperto e democratico nei confronti dei suoi sudditi, Giorgio I decise di costruire un piccolo albergo per consentire a chi lo volesse di soggiornare nella tenuta reale di Tatoi, ma con la sola limitazione di pernottarvi massimo per due notti. L'albergo rimase in funzione sino al 1935 quando la struttura venne chiusa e l'edificio compreso negli edifici del complesso residenziale reale. Il vecchio mulino conservato da prima della costruzione del palazzo, venne trasformato in una torre di forme antiche e al suo interno venne allestito un museo archeologico con i reperti ritrovati negli scavi condotti della zona. \nContemporaneamente Giorgio I si serv\u00ec di Hans Ludwig M\u00fcnder (1873-1892), silvicoltore e filelleno danese, per la progettazione dell'enorme \"Foresta del re\", una vasta area piantumata che gi\u00e0 circondava in parte la casa d'abitazione e che venne in parte ripiantumata con essenze tipiche del luogo. M\u00fcnder venne inoltre nominato primo direttore della tenuta, venendo seguito da un altro danese, Otto Weismann (1893-1914). Il sovrano greco fece importare anche diversi cervi dall'Ungheria per popolare l'area e crearvi una riserva di caccia privata e sfrutt\u00f2 corsi d'acqua naturale per creare anche due piccoli laghi artificiali inseriti nel contesto naturalistico.\nDistruzioni e ricostruzioni.\nNel 1916, durante la prima guerra mondiale, gran parte della tenuta and\u00f2 danneggiata e, coi tempi turbolenti che seguirono, non fu possibile ricostruire immediatamente la residenza. Negli anni 1920 la casa, ormai ridotta a un rudere, venne depredata ma nel 1936 torn\u00f2 di propriet\u00e0 di Giorgio II di Grecia che avvi\u00f2 un programma di profondi restauri con la collaborazione degli architetti Anastasios Metaxas, Emmanouil Lazaridis e Konstantinos Sakellariou.\nDurante la seconda guerra mondiale, quando il re si trovava in esilio e i greci soffrirono notevolmente durante l'occupazione tedesca della Grecia, gli alberi della \"Foresta del re\" che era parte del complesso del palazzo di Tatoi vennero tagliati per il riscaldamento delle abitazioni e vennero realizzate delle fosse comuni. L'amministratore della tenuta, Vassilios Drouvas (1925-1961), si trov\u00f2 nella non facile posizione di mantenere il delicato equilibrio tra le forze di occupazione naziste e i guerriglieri di Parnitha, con l'obiettivo finale di salvare la tenuta.\nRe Giorgio II riottenne il possesso della propriet\u00e0 nel 1946, rimanendo di propriet\u00e0 privata ed esclusiva dei sovrani di Grecia. La tenuta si trovava a ogni modo in pessimo stato: la principale fonte di reddito per il suo sostentamento, ovvero la vicina foresta del re, era stata irrimediabilmente compromessa e per questo si punt\u00f2 sulla costruzione di un vigneto per la produzione di vino e sull'allevamento per la produzione di formaggi e latte. Per questa nuova fase di ricostruzione, Paolo di Grecia si serv\u00ec degli architetti K. Guinness e Alexios Baltatzis. A partire dal 1948, la famiglia reale greca prese stabile residenza al palazzo di Tatoi e vi rimase sino al 1967, anno della dittatura dei colonnelli.\nCostantino II e la confisca.\nDopo la proclamazione della Repubblica Ellenica, il palazzo di Tatoi era rimasto tra le propriet\u00e0 di Costantino II di Grecia, ultimo sovrano a risiedervi stabilmente prima di intraprendere la via dell'esilio. Questa particolare condizione, aveva per\u00f2 impedito a Costantino II di poter amministrare il palazzo e le terre annesse e di conseguenza l'intera tenuta era entrata in un periodo di profonda decadenza.\nNel ventennale della costituzione della repubblica, nel 1994, il palazzo e la tenuta annessa vennero definitivamente confiscate a Costantino II di Grecia dal governo socialista del primo ministro greco Andreas Papandreou: questa e altre confische di beni appartenenti al sovrano, avvenute senza alcuna compensazione, produssero una causa giudiziaria arrivata fino alla Corte europea dei diritti dell'uomo. Il deposto sovrano sosteneva che la propriet\u00e0 fosse stata acquistata in modo legale dai suoi predecessori e che quindi doveva essere sua per normale via ereditaria. Lo Stato greco sosteneva per contro che la propriet\u00e0 era stata impiegata dalla famiglia reale in virt\u00f9 del proprio status di sovrani o che era stata ottenuta approfittando di tale condizione e che quindi, abolita la monarchia, la propriet\u00e0 dovesse ritornare automaticamente allo Stato.\nLa corte giunse, nel giugno 2002, a una soluzione mediana, ordinando alla Grecia di indennizzare l'ex sovrano per 12 milioni di euro (cifra di molto inferiore rispetto al valore dell'intero complesso che comunque Costantino II ha devoluto in beneficenza), ma permettendole di mantenere la propriet\u00e0.\nIl palazzo oggi.\nDopo un abbandono dovuto anche a motivazioni politiche, nel giugno 2007 il governo ellenico comunic\u00f2 ufficialmente di voler trasformare la propriet\u00e0 in un museo.\nA ogni modo nel settembre del 2012 lo stesso governo annunci\u00f2 di voler vendere l'intera propriet\u00e0 per gli eccessivi costi di ristrutturazione e manutenzione della struttura. Si costitu\u00ec quindi l'associazione \"Amici di Tatoi\" che da quello stesso anno si occup\u00f2 di trovare fondi per restaurare il palazzo e convertirlo in un museo.\nNel 2015 dieci automobili conservate nell'ex residenza reale di Tatoi, vennero designate come oggetti culturali dal Consiglio Centrale dei Monumenti Moderni. Malgrado questa tutela, a ogni modo, le automobili e le carrozze conservate a palazzo rimasero nel complesso e vennero colpite dal crollo di un soffitto nel 2016. Nel 2020 le automobili e le carrozze vennero rimosse e restaurate dal governo greco.\nNel 2019 il governo greco ha rilanciato l'idea di ristrutturare e preservare la propriet\u00e0 mettendola all'asta con l'idea di farne sede di un resort con ristoranti, ma l'idea venne cassata dal pubblico che continuava a sostenere che Tatoi dovette essere aperto al pubblico come museo associandovi anche il recupero dell'ex residenza reale presso il villaggio di Polydendri, anch'essa in completo stato d'abbandono.\nNegli ultimi mesi del 2019, il ministero della cultura greco ha infine avviato un piano per ristrutturare l'intero complesso. Dopo un anno di restauri conservativi, il governo greco ha annunciato una destinazione mista per il complesso dopo il termine dei lavori, abbinando cio\u00e8 un museo nella parte centrale del palazzo, dedicato alla famiglia reale e alla storia della Grecia, alla costruzione di un nuovo hotel di lusso con spa.\nNel corso degli incendi boschivi del 2021, una porzione significativa dei boschi circostanti la residenza \u00e8 andata distrutta, oltre all'abitazione del direttore del complesso, alla casa del custode e all'ufficio telegrafico, ma il palazzo di Tatoi \u00e8 stato preservato dalle fiamme. Durante le operazioni di risistemazione e pulitura della residenza, \u00e8 stata dissotterrata una pregevole collezione di 4000 bottiglie di vino locale nascosta durante il periodo bellico.\nIl palazzo di Tatoi nella storia greca.\nDiverse furono le celebrit\u00e0 d'epoca che ebbero modo di visitare il palazzo di Tatoi come ad esempio lo zar Nicola II di Russia, l'imperatrice Sissi, i re Edoardo VII del Regno Unito e la consorte Alessandra di Danimarca o, in tempi pi\u00f9 recenti, Elisabetta II del Regno Unito e Jacqueline Kennedy Onassis.\nTatoi fu teatro di scene di grande intensit\u00e0 drammatica nella storia greca, come ad esempio la cacciata di Costantino I nel 1917, l'agonia e la morte di re Alessandro o la morte di re Paolo. Qui si tennero alcuni tra gli eventi principali della prima met\u00e0 del Novecento nella storia greca come ad esempio le consultazioni sull'entrata o meno in guerra del Regno di Grecia nell'estate del 1915, le consultazioni in vista dell'attacco della Germania nazista nell'inverno del 1941. Tre governi prestarono giuramento al palazzo di Tatoi: quello di Eleftherios Venizelos nell'agosto 1915, quello di Dimitrios Rallis nel novembre 1920 e quello di George Papandreou nel febbraio 1964.\nIl mausoleo di Tatoi.\nIl 6 agosto 1899, su iniziativa della regina Olga, venne fondata non lontano dal palazzo di Tatoi, la chiesa della Resurrezione del Signore, su una collina denominata \"Paliokastro\" e su progetto dell'architetto Anastasios Metaxas. In tale cappella venne posto il mausoleo della famiglia reale greca e la prima a esservi sepolta fu proprio la regina consorte. Successivamente, Costantino e Sofia hanno costruito una loro tomba personale, su progetto dell'architetto Emmanuel Lazaridis. Il 1\u00ba settembre 2020 la tomba di Paolo di Grecia e Federica \u00e8 stata vandalizzata con la rottura della croce sovrastante le due tombe.\nNel cimitero di Tatoi sono stati inumati:\nAlessandra di Grecia (1921-1993) \u00e8 stata inumata a Tatoi fino al 2013, quando le sue spoglie sono state esumate e trasferite in Serbia."}
{"id": "2260065", "revid": "110157", "url": "https://it.wikipedia.org/wiki?curid=2260065", "title": "Culhuacan", "text": "Culhuacan o Colhuacan (nahuatl classico: C\u014dlhu\u00e0c\u0101n; pronunciato ko\u02d0\u026c.'wa\u0294.ka\u02d0n) fu una delle Citt\u00e0-Stato precolombiane di lingua nahuatl presenti nella valle del Messico.\nStoria.\nSecondo la tradizione Culhuacan fu fondata dai Toltechi guidati da Mixcoatl, e si tratt\u00f2 della prima citt\u00e0 tolteca. Le persone di lingua nahuatl affermano che Culhuacan fu la prima citt\u00e0 a chiamare tlatoani i propri re.\nCulhuacan sopravvisse alla caduta di Tollan, e mantenne il proprio prestigio fino alla met\u00e0 del XIV secolo.\nNel 1299, il tlatoani di Culhuacan, Cocoxtli, aiut\u00f2 i Tepanechi di Azcapotzalco, di Xochimilca e di altre citt\u00e0 a cacciare i Mexica da Chapultepec. Cocoxtli concesse poi ai Mexica il permesso di insediarsi sullo sterile territorio di Tizapan, a sudovest di Chapultepec, divenendo vassalli di Culhuacan. In seguito i Mexica furono assorbiti dalla cultura di Culhuacan, ed i loro soldati furono usati come mercenari.\nAll'inizio del XIV secolo i Mexica chiesero la figlia di Achitometl, per poterne fare la loro dea Yaocihuatl. All'insaputa di Achitometl, i Mexica decisero di sacrificarla. Come racconta la storia, durante una cena rituale si present\u00f2 un sacerdote che ne indossava la pelle. Dopo aver visto, il re ed il popolo di Culhuacan furono terrificati cacciando i Mexica, che si trasferirono su una piccola isola del lago Texcoco, dove fondarono la loro nuova capitale, Tenochtitl\u00e1n.\nIl tlatoani di Tenochtitl\u00e1n fu Acamapichtili, figlio della figlia del tlatoani Culhua Nauhyotzin. Nel 1377 Azcapotzalco sottomise Culhuacan grazie alle numerose truppe Mexica. Nel 1428 Itzc\u00f3atl aiut\u00f2 a sovvertire l'egemonia di Azcapotzalco, accettando il titolo di \"Regnante di Culhua\"."}
{"id": "2260069", "revid": "1573940", "url": "https://it.wikipedia.org/wiki?curid=2260069", "title": "Xia Zhong Kang", "text": "Xia Zhong Kang \u00e8 il nome completo di Zhong Kang (), quarto sovrano della dinastia Xia.\nEra il fratello minore di Tai Kang.\nSal\u00ec al trono nell'anno di Jichou (\u5df1\u4e11). La capitale del suo regno era a Zhenxun (\u659f\u5bfb).\nIl suo regno \u00e8 ricordato anche per l'eclisse solare che si verific\u00f2 nel mese di settembre del quinto anno, nel giorno di Gengwu (\u5e9a\u620c).\nSecondo la tradizione, ordin\u00f2 ad uno dei suoi generali, Zeng (\u80e4), di condurre le sue truppe a conquistare Yihe (\u7fb2\u548c), per punire il re di quel paese che indulgeva al vino e ai piaceri della vita e trascurava i suoi doveri verso i sudditi.\nNel sesto anno di regno, nomin\u00f2 Kunwu (\u6606\u543e) come suo primo ministro. Suo figlio e suo futuro successore, Xiang lo lasci\u00f2 e and\u00f2 a vivere per un periodo a Shangqiu (\u5546\u4e18) con un altro ministro di nome Pi (\u90b3).\n "}
{"id": "2260072", "revid": "167900", "url": "https://it.wikipedia.org/wiki?curid=2260072", "title": "Zh\u00f2ng K\u0101ng", "text": ""}
{"id": "2260082", "revid": "547034", "url": "https://it.wikipedia.org/wiki?curid=2260082", "title": "TV3 (Svezia)", "text": "TV3 \u00e8 un canale televisivo svedese pay di propriet\u00e0 della Modern Times Group (MTG).\nFu una delle prime reti televisive sul satellite Astra 1A.\nFondato il 31 dicembre 1987 dall'imprenditore Jan Stenbeck, doveva essere inizialmente un canale trasmesso in tutta la Scandinavia, ma poco dopo Danimarca e Norvegia ottennero la loro versione di TV3.\nIl canale veniva trasmesso da Londra in modo da evitare le severe regole sulla pubblicit\u00e0 imposte dal governo svedese.\nHa sede a Middlesex, come gli altri canali Viasat. Fu il primo canale svedese privato nella storia a rompere il monopolio di SVT.\nL'offerta di programmi \u00e8 mista e, nel corso degli anni, il canale ha spaziato tra diversi generi.\nNel 2006 si \u00e8 definitivamente configurato come canale di intrattenimento, con un leggero approccio femminile.\nOltre alle serie importate dall'estero e alle sitcom, TV3 offre anche molti importanti eventi sportivi, programmi di attualit\u00e0, telegiornali, reality, quiz, giochi e programmi mattutini per bambini.\nTra i programmi acquisiti da TV3 ci sono i \"Simpsons\", \"NCIS\", \"La Tata\", \"Weeds\", \"Streghe\" e \"My Name is Earl\". Tra i programmi della rete ci sono reality e giochi come \"Expedition Robinson\" (comprato da SVT dopo la settima stagione), oltre a programmi di attualit\u00e0 e notiziari.\nTV3 \u00e8 disponibile su tutte le reti via cavo e sulla piattaforma satellitare Viasat di MTG. Attualmente \u00e8 disponibile anche sulla piattaforma digitale concorrente \"Canal Digital\". Malgrado il gruppo MTG abbia fatto richiesta di analoghe licenze terrestri, queste non gli sono mai state concesse.\nQuando cominci\u00f2 la televisione digitale terrestre (DTT) nel 1999, TV3 ottenne una licenza e inizi\u00f2 a trasmettere nel 2000, ma nell'agosto del 2001 decisero di eliminare le trasmissioni terrestri. Nel 2003, il gruppo fece di nuovo richiesta di una licenza e ricominci\u00f2 a trasmettere sulla rete DTT nel marzo del 2004. Questa volta decisero di trasmettere in chiaro, ma il segnale si alter\u00f2 e divenne disponibile solo per gli abbonati Boxer.\nNel 2014 e 2016 ha trasmesso le Olimpiadi.\nLoghi.\nIl nuovo logo venne creato in cooperazione con lo studio grafico Trollb\u00e4ck + Company, con sede a New York."}
{"id": "2260084", "revid": "287204", "url": "https://it.wikipedia.org/wiki?curid=2260084", "title": "Jo\u00e3o Cordeiro da Silva", "text": "Biografia.\nLa sua prima informazione biografica reca la data del 21 novembre 1756, giorno nel quale fu ammesso all\"'Irmandade de Santa Cec\u00edlia\", l'associazione dei musicista di Lisbona. Nel 1763 era gi\u00e0 organista e compositore della Real Capela da Ajuda e a partire dall'anno seguente inizi\u00f2 a percepire un compenso annuale di 240.000 realiper i suoi servigi svolti presso i teatri reali. Molto spesso viaggiava al seguito della corte portoghese nelle diverse residenze reali, essendo insegnante di alcuni membri della corte reale, pur non avendo ricevuto una nomina ufficiale. Dopo il suo ritiro dallo scenario musicale della corte portoghese, gli succedettero prima Davide Perez e poi Jo\u00e3o de Sousa Carvalho.\nStile.\nSilva compose prevalentemente opere (per lo pi\u00f9 serie), le quali furono scritte per la corte reale portoghese e tutte vennero rappresentate nei vari teatri dei palazzi reali di Lisbona, essendone il responsabile di produzione. In questi lavori egli mantenne sempre uno stile molto affine a quello di Niccol\u00f2 Jommelli, adattandone molte di questo compositore all'uso e alla lingua locale. Purtroppo nessuna delle sue opere \u00e8 stata soggetta a riprese in tempi moderni. Scrisse anche composizioni sacre in \"stile concertato\", specializzandosi nella composizione di opere per coro, voci soliste e basso continuo, pur non evitando composizioni per orchestra (come la \"Messa a 5 Voci Due Soprani, Alto, Tenore, e Basso. Con Oboe, Flauti, Violoncelli, Corni, Trombe, Fagotti, Timpani, e Basso. Del Sigr. Giovanni Cordeiro S\u00aa. L'anno 1793\")."}
{"id": "2260097", "revid": "287204", "url": "https://it.wikipedia.org/wiki?curid=2260097", "title": "Forme, sottospecie e variet\u00e0 di Cladonia", "text": "Di seguito sono elencate le 1553 sottospecie, forme, sottoforme, variet\u00e0 e sottovariet\u00e0 di licheni del genere Cladonia, note a tutto il 2008. "}
{"id": "2260101", "revid": "223320", "url": "https://it.wikipedia.org/wiki?curid=2260101", "title": "Custo Barcelona", "text": ""}
{"id": "2260102", "revid": "19933", "url": "https://it.wikipedia.org/wiki?curid=2260102", "title": "Colhuacan", "text": ""}
{"id": "2260106", "revid": "155634", "url": "https://it.wikipedia.org/wiki?curid=2260106", "title": "Fredrik Nordh", "text": "\u00c8 fratello di Carolina, a sua volta sciatrice alpina di alto livello.\nBiografia.\nOriginario di Sollentuna e attivo in gare FIS dal febbraio del 2001, Nordh esord\u00ec in Coppa Europa il 2 dicembre 2003 a \u00c5re in slalom speciale, senza completare la prova, e in Coppa del Mondo il 4 gennaio 2004 partecipando allo slalom speciale di Flachau, senza qualificarsi alla seconda manche. Ai Mondiali juniores del 2004, disputati a Maribor, conquist\u00f2 tre medaglie, una d'argento (combinata) e due di bronzo (slalom gigante e slalom speciale). Nel 2005 fu convocato ai Mondiali di Bormio/Santa Caterina Valfurva, sua unica presenza iridata, dove non port\u00f2 a termine la prova di slalom speciale.\nOttenne il suo miglior piazzamento in Coppa Europa il 9 febbraio 2006 a La Molina (4\u00ba in slalom gigante) e in Coppa del Mondo il 30 gennaio 2007, giungendo 21\u00ba nello slalom speciale di Schladming. La sua ultima gara nel massimo circuito internazionale fu lo slalom speciale di Wengen del 18 gennaio 2009, che non port\u00f2 a termine; continu\u00f2 a gareggiare in Coppa Europa e poi in prove minori (gare FIS, Campionati svedesi) fino al ritiro, avvenuto in occasione dello slalom gigante FIS disputato a Fj\u00e4terv\u00e5len il 5 febbraio 2012.\nPalmar\u00e8s.\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante\nSL = slalom speciale"}
{"id": "2260107", "revid": "767487", "url": "https://it.wikipedia.org/wiki?curid=2260107", "title": "Desert Center", "text": "Desert Center \u00e8 un centro abitato di 125 abitanti situato nella contea di Riverside, nella California meridionale. Si trova nel deserto del Colorado, a met\u00e0 strada tra le citt\u00e0 di Indio e Blythe allo svincolo della Interstate 10 e della Strada statale 177 (Desert Center - Strada del riso). In prossimit\u00e0 del Centro sono il deserto Chuckwalla Mountains, Corn Springs, Eagle Mountain e Chiriaco Peak. Il Cap \u00e8 92239, e la comunit\u00e0 si trova all'interno prefisso 760."}
{"id": "2260117", "revid": "125624218", "url": "https://it.wikipedia.org/wiki?curid=2260117", "title": "Eclipse (gruppo musicale)", "text": "Gli Eclipse sono un gruppo musicale svedese power metal fondato nel 1999 da Erik M\u00e5rtensson.\nStoria.\nLa band \u00e8 stata fondata nel 1999 a Stoccolma dal cantante Erik M\u00e5rtensson e dal batterista Anders Berlin. Insieme al chitarrista Magnus Henriksson hanno firmato un contratto discografico con l'etichetta inglese Z Records. L'album di debutto della band, \"The Truth and A Little More\" \u00e8 stato pubblicato nel 2001.\nGli Eclipse successivamente sono passati con l'etichetta italiana Frontiers Records e nell'aprile 2004 hanno pubblicato l'album \"Second To None\". Nel 2008 arriva il loro terzo album \"Are You Ready to Rock\". Erik M\u00e5rtensson si \u00e8 dedicato contemporaneamente anche ad un progetto secondario, scrivendo la maggior parte delle canzoni, WET (la cui sigla deriva dai gruppi di appartenenza dei singoli membri coinvolti: Work of Art (W), Eclipse (E) e Talisman (T)).\nNel 2012 hanno pubblicato l'album \"Bleed &amp; Scream\". Dopo tre anni, ha visto invece la luce il quinto lavoro della band intitolato \"Armageddonize\". Gli Eclipse hanno anche partecipato al Melodifestivalen 2016 col brano \"Runaways\".\nLa band ha pubblicato il sesto album \"Monumentum\" a marzo 2017. Nel 2019 \u00e8 uscito il loro settimo lavoro discografico: \"Paradigm\". Poco prima della sua pubblicazione, il bassista Magnus Ulfstedt decide di lasciare il gruppo. Conseguentemente viene scelto come nuovo bassista Victor Crusner, fratello del batterista Philip Crusner.\nNel 2021 hanno pubblicato il loro ottavo album: \"Wired\"."}
{"id": "2260128", "revid": "729019", "url": "https://it.wikipedia.org/wiki?curid=2260128", "title": "Pallavolo femminile ai III Giochi panamericani", "text": "Il II campionato di pallavolo femminile ai Giochi panamericani si \u00e8 svolto dal 28 agosto al 6 settembre 1959 a Chicago, negli Stati Uniti, durante i III Giochi panamericani. Al torneo hanno partecipato 4 squadre nazionali nordamericane e sudamericane e la vittoria finale \u00e8 andata per la prima volta al Brasile. Come nell'edizione del 1955, la formula era quella del girone unico all'italiana con doppio confronto tra tutte le 4 squadre partecipanti.\nPodio.\nCampione.\nBrasile(Primo titolo)\nSecondo posto.\nStati Uniti\nTerzo posto.\nPer\u00f9"}
{"id": "2260130", "revid": "599", "url": "https://it.wikipedia.org/wiki?curid=2260130", "title": "Moritz Benedikt Cantor", "text": ""}
{"id": "2260133", "revid": "767487", "url": "https://it.wikipedia.org/wiki?curid=2260133", "title": "One Piece - La spada delle sette stelle", "text": " \u00e8 un film del 2004 diretto da Kazuhisa Takenouchi. \u00c8 il quinto film anime basato sulla serie manga sh\u014dnen \"One Piece\" di Eiichir\u014d Oda, ed \u00e8 incentrato prevalentemente sul personaggio di Roronoa Zoro, uno dei protagonisti della serie. Alla sua uscita in Giappone, avvenuta il 6 marzo 2004, il film venne accompagnato dal cortometraggio \"One Piece: Mezase! Kaizoku yaky\u016b \u014d\", in cui la ciurma di Cappello di Paglia e la ciurma di Arlong giocano a baseball.\nTrama.\nQuando la ciurma di Cappello di Paglia sbarca sull'isola di Aska, Zoro si allontana con gli scagnozzi del suo amico d'infanzia Saga. Alla ricerca di Zoro, i suoi compagni incontrano la giovane sacerdotessa Maya. Monkey D. Rufy e Usop si perdono e incontrano Saga, mentre i suoi uomini attaccano il villaggio di Maya. Zoro, insieme a loro, porta via a Maya tre sfere viola che nessuno degli uomini di Saga pu\u00f2 toccare. Rufy combatte contro Saga, ma durante lo scontro cade da un alto dirupo, seguito da Usop. Zoro torna da Saga con le sfere e le getta in un pozzo. Rufy e Usop trovano un sistema di tunnel e lo esplorano. Qui inciampano sulle sfere e le portano con s\u00e9. Al villaggio gli altri membri della ciurma sentono parlare della malvagia spada delle sette stelle, che ha preso il controllo di Saga, e delle sfere rubate necessarie per sigillare il potere della spada, quando Rufy e Usop emergono dal terreno di fronte a loro. Dopo aver ascoltato la storia, la ciurma decide di aiutare gli abitanti. Zoro scopre che Saga \u00e8 controllato dalla spada delle sette stelle e che Saga intende fare di lui il primo sacrificio della spada. Iniziano un combattimento durante il quale Zoro tenta di distruggere la lama maledetta. Usando le sfere, Maya esegue un rituale per impedire al potere della spada di risvegliarsi completamente. Saga sconfigge Zoro, ma prima che possa ucciderlo, il rituale cattura la sua attenzione e si affretta ad interromperlo. Dopodich\u00e9, con il potere della spada che si dispiega, Saga combatte Rufy una seconda volta. Durante il loro combattimento, la spada si sbriciola e il suo potere viene trasferito nel corpo di Saga. Quindi Zoro, che si \u00e8 ripreso, prende il posto di Rufy e sconfigge il suo vecchio amico. Dopo che il potere maledetto ha lasciato il corpo di Saga e la sua mente \u00e8 stata liberata dall'influenza del male, la ciurma salpa per la sua prossima avventura.\nDistribuzione.\nEdizione italiana.\nL'edizione italiana del film fu trasmessa su Italia 1 divisa in cinque parti, dal 5 al 19 marzo 2009. Il doppiaggio fu eseguito dalla Merak Film e diretto da Marcello Cortese e Sergio Roman\u00f2 su dialoghi dello stesso Cortese. Oltre a presentare dialoghi edulcorati rispetto agli originali, l'edizione italiana include diversi errori tra cui i berry (o danari) definiti dollari e l'affermazione da parte di Toma che Crocodile sia il capo della Flotta dei Sette. Rispetto al cast del film precedente, Claudio Ridolfo sostituisce Sergio Roman\u00f2 come voce di Drake.\nEdizioni home video.\nIn Giappone il film \u00e8 uscito in DVD il 21 luglio 2004 e in Blu-ray Disc l'11 dicembre 2009. In Italia \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIl film debutt\u00f2 al terzo posto del botteghino giapponese nel weekend d'apertura e incass\u00f2 in totale 1,8 miliardi di yen.\nAltri media.\nIl film fu adattato in un \"anime comic\" pubblicato in Giappone da Sh\u016beisha in due volumi il 2 luglio 2004."}
{"id": "2260144", "revid": "37401", "url": "https://it.wikipedia.org/wiki?curid=2260144", "title": "Dogo", "text": ""}
{"id": "2260162", "revid": "104458", "url": "https://it.wikipedia.org/wiki?curid=2260162", "title": "Lars Elton Myhre", "text": "Polivalente, otteneva i risultati migliori nello slalom speciale ma era competitivo anche in discesa libera, supergigante e combinata.\nBiografia.\nStagioni 2000-2005.\nAttivo in gare FIS dal dicembre del 1999, Myhre inizi\u00f2 a partecipare a competizioni sciistiche di alto livello durante la stagione 2001-2002: quell'anno infatti fece il suo esordio in Coppa Europa, il 14 dicembre a Pozza di Fassa senza concludere lo slalom speciale in programma, e ai Mondiali juniores di Tarvisio/Sella Nevea, dove ottenne come miglior piazzamento il 6\u00ba posto nello slalom speciale.\nIl 5 gennaio 2003 partecip\u00f2 alla sua prima gara di Coppa del Mondo, lo slalom speciale di Kranjska Gora, chiuso senza qualificarsi per la seconda manche. Nel 2004 ai Mondiali juniores di Maribor si piazz\u00f2 nei primi dieci in quattro specialit\u00e0 diverse (8\u00ba nella discesa libera, 5\u00ba nel supergigante, 6\u00ba nello slalom gigante, 4\u00ba nello slalom speciale) e vinse la medaglia di bronzo nella combinata. Il 25 novembre 2004 a Landgraaf ottenne la sua prima vittoria, nonch\u00e9 primo podio, in Coppa Europa, in un KO slalom.\nStagioni 2006-2013.\nIl 4 dicembre 2005 si piazz\u00f2 8\u00ba nello slalom speciale di Beaver Creek, conquistando cos\u00ec i suoi primi punti in Coppa del Mondo; nel febbraio successivo inoltre rappresent\u00f2 il suo Paese ai XX Giochi olimpici invernali di , suo esordio olimpico, senza completare la prova di slalom speciale. Nel 2007 fu convocato ai Mondiali di \u00c5re, suo esordio iridato, dove si classific\u00f2 25\u00ba nella discesa libera, 35\u00ba nel supergigante, 10\u00ba nello slalom speciale e 15\u00ba nella supercombinata. Il 28 novembre 2007 ottenne il suo miglior piazzamento di carriera in Coppa del Mondo: 5\u00ba nella supercombinata di Beaver Creek. Due anni dopo ai Mondiali di Val-d'Is\u00e8re 2009 si piazz\u00f2 11\u00ba nello slalom speciale e non port\u00f2 a termine discesa libera, supergigante e supercombinata.\nAi XXI Giochi olimpici invernali di , sua ultima presenza olimpica, si classific\u00f2 31\u00ba nella discesa libera, 25\u00ba nel supergigante e non concluse lo slalom speciale e la supercombinata; l'anno dopo ai Mondiali di Garmisch-Partenkirchen 2011, suo congedo iridato, fu 35\u00ba nella discesa libera, 23\u00ba nello slalom speciale e 7\u00ba nella supercombinata. Il 25 novembre 2012 ottenne a Levi in slalom speciale la sua ultima vittoria, nonch\u00e9 ultimo podio, in Coppa Europa; si conged\u00f2 dal Circo bianco in occasione dello slalom speciale di Coppa del Mondo disputato a Zagabria Sljeme il 6 gennaio 2013, senza concludere la prova.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nKO SL = KO slalom"}
{"id": "2260171", "revid": "183976", "url": "https://it.wikipedia.org/wiki?curid=2260171", "title": "Lars Myhre", "text": ""}
{"id": "2260173", "revid": "287204", "url": "https://it.wikipedia.org/wiki?curid=2260173", "title": "Razza del futuro", "text": "La razza del futuro \u00e8 una teoria razzista elaborata dallo statunitense Madison Grant che propugna l'egemonia del gruppo caucasico sulle altre etnie e che, al fine di essere realizzata, necessita il blocco dei flussi migratori in entrata nei Paesi a maggioranza bianca (o \u00abdi etnia superiore\u00bb) e la sterilizzazione delle \u00abpersone deboli\u00bb gi\u00e0 presenti in essi.\nStoria.\nLa teoria fu formulata nel 1916 da Madison Grant (1865-1937) nel suo \"The Passing of the Great Race\" (\"la caduta della Grande Razza\") nel quale l'autore faceva proprie tutte le assunzioni del razzismo scientifico a iniziare dalla diseguaglianza strutturale degli esseri umani di razze diverse.\nSecondo Grant tale \u00abgrande razza\u00bb (o \"razza del futuro\"), di cui lamentava la presunta decadenza, era quella bianca.\nDa l\u00ec Grant partiva per operare classificazioni di razze inferiori, a iniziare dai \u00abnegroidi\u00bb, stabilitisi in Africa e \u00abmongoloidi\u00bb stanziali in Asia, questi ultimi all'origine degli \u00abamerindi\u00bb, oggi antropologicamente definiti \"Nativi americani\".\nA propria volta, nella razza bianca europoide, Grant distingueva tra \u00abnordici\u00bb, l'etnia superiore, gli \u00abalpini\u00bb e, infine, quelli che egli definiva \u00abuna piaga viziosa, pigra e stupida\u00bb, i \u00abmediterranei\u00bb (greci, italiani e spagnoli).\nDa questa base lui ricavava la tesi centrale di questa teoria: \"\"l\u2019immigrazione indiscriminata di questi esseri inferiori stava distruggendo l\u2019America\", e i \"bruti si riproducevano cos\u00ec tanto che la loro carica genetica stava rovinando il nordico popolo americano\". \"Era una vergogna\", diceva Grant, che i suoi compatrioti \u201c\"volessero vivere una vita facile e agiata per una manciata di generazioni\"\u201d importando quella manodopera a basso prezzo che avrebbe spazzato via la loro razza.\nPer prevenire questo lui proponeva \u201c\"un rigido sistema di selezione attraverso l\u2019eliminazione dei deboli e dei disabili\"\u201d che \"nel giro di cent\u2019anni ci consentir\u00e0 di disfarci degli indesiderabili che riempiono le nostre carceri, i nostri ospedali e i nostri manicomi\"\". A differenza dei successivi metodi nazisti Grant proponeva un massiccio piano di sterilizzazione per bloccare il propagarsi del fenomeno: \u201c\"\u00c8 una soluzione pratica, misericordiosa e inevitabile che pu\u00f2 essere applicata a una cerchia crescente di rifiuti sociali, a cominciare dai criminali, dai malati e dai pazzi per poi essere estesa gradualmente ai tipi che potremmo chiamare non pi\u00f9 difettosi ma deboli, e infine alle tipologie razziali inutili\"\u201d\nRisvolti storici.\nIl suo discorso basato sull'eugenetica e l'endogamia fece presa sull'opinione pubblica e, pochi anni dopo l'uscita del suo libro, la corte suprema degli Stati Uniti dichiar\u00f2 che la sterilizzazione dei \u201c\"deboli di mente\"\u201d non violava la costituzione; ci\u00f2 port\u00f2 nei dieci anni successivi alla sterilizzazione forzata di 60.000 donne.\nLa sua opera \"The passing of the great race\" fu anche alla base dell\"'Inmigration act\" promulgato nel 1924 da un governo repubblicano americano (presieduto da Calvin Coolidge), nel quale si stabil\u00ec delle quote che limitavano l\u2019arrivo di italiani, polacchi, cinesi, giapponesi ed ebrei portando alla fine della prima grande ondata migratoria americana.\nPure Adolf Hitler bas\u00f2 buona parte delle sue idee sull'opera di Grant: \u201c\"questo libro \u00e8 la mia Bibbia\"\u201d e lo utilizz\u00f2 come base per il \"Mein Kampf\"."}
{"id": "2260174", "revid": "767487", "url": "https://it.wikipedia.org/wiki?curid=2260174", "title": "Karen Elson", "text": "Biografia.\nModa.\nLa sua carriera da indossatrice inizia nel 1995, anno in cui viene scoperta da un talent scout e l'anno successivo ottiene la sua prima copertina importante: quella di \"Vogue\" Francia.\nDal 1997 in poi la sua carriera da top model internazionale decolla, appare sulle copertine pi\u00f9 prestigiose come quella di \"Vogue\" Italia e viene fotografata dai pi\u00f9 celebri fotografi al mondo tra i quali: Steven Meisel, Bruce Weber, Craig McDean, Mario Testino e molti altri.\nInoltre sfila sulle passerelle delle case di moda pi\u00f9 famose al mondo tra New York, Londra, Milano e Parigi.\nInfatti nel corso della sua carriera la Elson ha sfilato per la maggior parte dei pi\u00f9 importanti stilisti internazionali, inclusi Marc Jacobs, Gianfranco Ferr\u00e9, Chanel, Dolce &amp; Gabbana, Balenciaga, Missoni, Gucci, Fendi, Alexander McQueen, Versace, Moschino, Dries Van Noten, Bottega Veneta, Zac Posen, Valentino, Herm\u00e8s, Vivienne Westwood, Paul Smith, Calvin Klein, Donna Karan, Oscar de la Renta, Carolina Herrera, John Galliano, Dior, Balmain, Chlo\u00e9, Salvatore Ferragamo, Lanvin e moltissimi altri.\nInoltre \u00e8 stata testimonial per le campagne pubblicitarie di Yves Saint Laurent, Jean Paul Gaultier, Louis Vuitton, Prada, Giorgio Armani, Versace, Christian Dior, Gucci, Escada, Christian Lacroix, Perry Ellis, Clinique, Guerlain, Burberry, Chanel, C\u00e9line, Roberto Cavalli, Tiffany, Tom Ford, Dsquared\u00b2 e molte altre.\n\u00c8 stata il volto della celebre pubblicit\u00e0 del profumo \"Classique\" di Jean Paul Gaultier.\n\u00c8 inoltre comparsa sulle copertine di \"Vogue\", \"W\", \"Dazed &amp; Confused\", \"Num\u00e9ro\", \"Marie Claire\", \"Elle\" ed altri.\nNel 1998 ha vinto il premio VH1 Fashion Award ed \u00e8 stata definita da Karl Lagerfeld \"bellezza del millennio\" e nel 2005 ha vinto il British Fashion Award come migliore modella dell'anno.\nTra i numerosi traguardi professionali della Elson vanno ricordate anche la partecipazione alle sfilate di Victoria's Secret nel 2001 e nel 2002 e la presenza in ben due edizioni del calendario Pirelli: quella del 2001 e quella del 2006.\nMusica.\nLa Elson nel 2002 \u00e8 comparsa in un video, girato da Craig McDean, mentre canta in duetto \"Devil's Plaything\" una cover dei Danzig con Melissa Auf Der Maur, che suona anche una chitarra Fender Jaguar, nel Chelsea Hotel di New York. Ha lavorato nel 2003 come corista per Robert Plant, con cui ha registrato alcuni duetti nel 2004, che tuttavia non sono mai stati pubblicati.\nNel 2005 un suo singolo intitolato \"Coming Down\" \u00e8 stato pubblicato come allegato della rivista \"Uncut\".\nNel 2006 ha registrato una cover di \"Je t'aime moi non plus\" insieme a Cat Power, nell'album tributo all'artista Serge Gainsbourg \"Monsieur Gainsbourg Revisited\" (Virgin Records/Verve).\nIl 25 maggio 2010 \u00e8 uscito il suo primo album, intitolato \"The Ghost Who Walks\", che vede alla batteria il compagno Jack White. Nel 2015 ha rivelato di stare lavorando al suo secondo album, che sarebbe stato pubblicato l'anno successivo. Il 7 aprile 2017 \u00e8 infine uscito l'album \"Double Rouse\".\nLa Elson appare inoltre nel video musicale dei The White Stripes \"Blue Orchid\", diretto da Floria Sigismondi.\nAltre attivit\u00e0.\nNel 2008 ha aperto una boutique vintage a Nashville. \nHa partecipato ad alcuni filmati dedicati al mondo della moda, come \"Tom Ford Is Missing\", \"War Opera\" e molti altri.\nVita privata.\nLa Elson \u00e8 stata spesso portavoce di come l'industria della moda possa danneggiare le giovani donne, dando un ideale fisico sbagliato e malsano, ammettendo ella stessa di soffrire di disordini alimentari sin da quando aveva sette anni.\nNel 2005 sposa il musicista Jack White del gruppo statunitense The White Stripes. Il luogo del matrimonio, officiato da uno sciamano, \u00e8 una canoa sul Rio delle Amazzoni. Il rito comunque viene convalidato pi\u00f9 tardi da un sacerdote cattolico.\nLa coppia ha avuto due figli: Scarlett Teresa (2 maggio 2006) ed Henry Lee (7 agosto 2007). Nel giugno del 2011, la coppia divorzia."}
{"id": "2260175", "revid": "287204", "url": "https://it.wikipedia.org/wiki?curid=2260175", "title": "Campionato tedesco di scacchi", "text": "Il Campionato tedesco di scacchi \u00e8 un torneo che si gioca in Germania dal 1861 per determinare il campione nazionale.\nPrima del 1877 erano attive in Germania tre diverse federazioni: la \"Westdeutscher Schachbund\" (WDSB), la \"Norddeutscher Schachbund\" (NDSB) e la \"Mitteldeutscher Schachbund\" (MDSB). Ognuna di esse organizzava un proprio campionato. \nNel 1877 le tre federazioni si fusero nella \"Deutscher Schachbund\" (DSB), che organizz\u00f2 un unico campionato fino al 1932.\nNel 1933 il Terzo Reich prese il potere in Germania e tutte le attivit\u00e0 sociali, comprese quelle sportive e quindi anche gli scacchi, passarono sotto il controllo del regime nazista. Fino al 1943 i campionati tedeschi furono organizzati dalla \"Gro\u00dfdeutscher Schachbund\". Dopo il termine della seconda guerra mondiale si disputarono per qualche anno campionati separati nelle due zone di occupazione, occidentale e orientale. Dal 1950 (1953 per la RFT) al 1989 si disputarono i due campionati nazionali della Repubblica Federale Tedesca e della Repubblica Democratica Tedesca.\nDal 1991, in seguito alla riunificazione della Germania, la \"Deutscher Schachbund\" ha organizzato un unico campionato nazionale."}
{"id": "2260184", "revid": "62748", "url": "https://it.wikipedia.org/wiki?curid=2260184", "title": "Biancaneve (personaggio)", "text": "Biancaneve \u00e8 la protagonista dell'omonima fiaba dei fratelli Grimm e dei suoi vari adattamenti, alcuni dei quali assumono il titolo pi\u00f9 esteso di \"Biancaneve e i sette nani\". La fiaba racconta la storia di una bambina cacciata dal castello in cui viveva a causa della gelosia della matrigna, di come si sia rifugiata presso sette nani che lavoravano in una miniera, e di come la matrigna tenti di avvelenarla. Biancaneve, dopo aver mangiato una mela avvelenata, sembra come morta ma \u00e8 salvata dall'arrivo di un Principe che si innamora di lei.\nLa fiaba dei fratelli Grimm.\nLa storia di \"Biancaneve\" a cui si fa generalmente riferimento, \u00e8 quella raccontata nella settima edizione delle fiabe dei fratelli Grimm del 1857. La storia racconta che un giorno una regina era intenta a cucire vicino a una foresta, sulla neve. Si punge un dito e guardando il sangue sul terreno innevato, desidera avere un figlio con i capelli scuri come l'ebano, la pelle bianca come la neve e le labbra rosse come il sangue; dopo qualche tempo la regina ebbe una bambina, alla quale d\u00e0 il nome Biancaneve. Nel darla alla luce la regina muore. Il re, per assicurare una figura materna alla figlia, decide di risposarsi. La seconda moglie del re, una bellissima donna che possedeva uno specchio magico, invidiosa della bellezza della giovane figliastra, incarica un cacciatore di portare la ragazza nel bosco, ucciderla e riportarle i polmoni e il fegato (il cuore in alcune versioni) come prova della conclusione del suo compito. Il cacciatore, per\u00f2, impietosito dell'implorare della fanciulla e dalla sua bellezza, decide di lasciarla nel bosco e di uccidere un cinghiale, portando alla regina gli organi di questo animale, convinto che comunque Biancaneve verr\u00e0 uccisa da qualche belva feroce. La regina, dopo aver ricevuto il fegato e i polmoni, li mangia, convinta che siano quelli della figliastra.\nBiancaneve, dopo aver vagato per un po' nel bosco, si imbatte in una casa costruita proprio nel cuore della foresta nella quale abitano sette nani, che lavorano in una vicina miniera per guadagnarsi da vivere. La casa \u00e8 vuota e Biancaneve, affamata e stanca, si nutre con parte del cibo e del vino gi\u00e0 preparato dai nani, prendendone un poco di ogni porzione, per poi addormentarsi nell'unico dei sette letti della propria misura. I nani, dopo un primo attimo di sgomento per l'intrusione, sono felici di ospitare la dolce Biancaneve, che in cambio li accudisce nelle faccende domestiche.\nLa vita scorre tranquilla fino a quando la regina cattiva, grazie allo specchio fatato, scopre che la ragazza \u00e8 viva e in salute.\nTravestitasi da vecchia venditrice, cerca perci\u00f2 per due volte di uccidere Biancaneve, prima stringendole una cintura in vita fino a toglierle il respiro, poi con un pettine avvelenato. In entrambi i casi la giovane viene per\u00f2 salvata dall'intervento dei nani, che riescono a farle riprendere i sensi, ammonendola ogni volta di non far entrare nessuno in casa.\nA questo punto la regina, travestita da vecchia contadina e venditrice di frutta, si avvia nuovamente verso la casa dei nani con l'obiettivo di far assaggiare a Biancaneve una mela avvelenata. Per convincere Biancaneve ad accettare almeno una mela in dono la taglia in due, assaggiandone la met\u00e0 che non era avvelenata. Biancaneve al primo morso della parte avvelenata, cade in uno stato di morte apparente da cui nessuno degli sforzi compiuti dai nani riesce a svegliarla. Gli stessi nani, convinti che sia morta, la pongono in una bara di cristallo e la sistemano sulla cima di una collina in mezzo al bosco.\nPer molto tempo Biancaneve resta vegliata dai nani finch\u00e9 un giorno non viene notata da un principe che passava di l\u00ec. Il principe, vorrebbe portarla nel suo castello, per poterla ammirare e onorare per tutti i giorni della sua vita. Dopo molte insistenze i nani, impietositi dai sentimenti del giovane, acconsentono alla sua richiesta. Avviene per\u00f2 che uno dei servitori del principe, arrivati per trasportare la bara al castello, inciampi su di una radice sporgente, facendo cadere la bara gi\u00f9 per il fianco della collina. Durante la caduta esce dalla bocca di Biancaneve il boccone di mela avvelenato e cos\u00ec la ragazza si risveglia. Biancaneve s'innamora subito del principe e vengono organizzate le nozze a cui viene invitata anche la matrigna di Biancaneve. Questa, che non conosceva il nome della sposa, ma era stata avvertita dallo specchio che era pi\u00f9 bella di lei, rimane impietrita riconoscendo Biancaneve. Nel frattempo erano state fatte arroventare sulle braci due scarpe di ferro che la strega viene costretta ad indossare. A causa del dolore procuratole dalle calzature incandescenti la strega \u00e8 costretta a ballare finch\u00e9 cade a terra, morta.\nIpotesi di origine del personaggio.\nKarlheinz Bartels, farmacista tedesco, ha recentemente reso pubblica la sua ipotesi che la figura di Biancaneve sia il risultato della trasposizione orale della storia di Maria Sophia Margaretha Catharina von Erthal, nata nel 1725 a Lohr, vicino a Francoforte e figlia del principe locale, Philipp Christoph von Erthal. \nIl padre, due anni dopo essere rimasto vedovo, si rispos\u00f2 con Claudia Elisabeth von Reichenstein, che lo avrebbe dominato al punto da essere la sola ad avvantaggiarsi della posizione sociale di lui. Maria fu cacciata dal palazzo e si rifugi\u00f2 lontano dalla citt\u00e0, dove si trovavano diverse miniere. I \"nani\" della storia sarebbero identificabili nei locali minatori, individui di bassa statura quale risultato di malnutrizione e povert\u00e0 in cui versava la classe operaia dell'epoca. L'avversione dei concittadini per la matrigna fece esaltare Maria come una santa. Il castello dei von Erthal \u00e8 ancora oggi un'attrazione turistica.\nUn'altra teoria, pubblicata dallo storico Eckhard Sander nel 1994, vedrebbe invece la Biancaneve originale in Margaretha von Waldeck, nata a Bruxelles nel 1533: la ragazza sarebbe stata l'amore giovanile di Filippo II di Spagna, ma fu tolta di mezzo a ventuno anni dalla polizia segreta del re, che vedeva nella loro unione un possibile impedimento ai matrimoni combinati delle case regnanti. Margaretha fu uccisa con del veleno. Anche in questo caso sembrano esserci numerose corrispondenze tra fiaba e realt\u00e0: a parte la vicenda della donna (anche lei orfana di madre in giovane et\u00e0 e affidata a una matrigna), suo padre, il conte Samuel von Waldeck, gestiva nella zona di Bruxelles diverse miniere, dando vita alla figura dei Nani come nella teoria di Barthels. A questi elementi si aggiungerebbe anche la figura dello Stregone dei Meli, una sorta di \"Uomo Nero\" del folklore locale, la cui presenza viene utilizzata per suggestionare i bambini e spingerli a non rubare dai frutteti altrui: lo Stregone sarebbe infatti in grado di avvelenare le mele per causare nei bambini-ladruncoli lancinanti dolori di gola e di stomaco. La sovrapposizione delle credenze locali con la storia di Margaretha avrebbe dato vita alla storia di Biancaneve.\nAdattamenti.\nNumerosi sono stati gli adattamenti della fiaba con protagonista Biancaneve:"}
{"id": "2260186", "revid": "1039155", "url": "https://it.wikipedia.org/wiki?curid=2260186", "title": "Tomoko Kawakami", "text": "Laureatasi alla Toho Gakuen School of Music, la Kawakami ha lavorato per la Production Baobab. La causa della morte \u00e8 stata un cancro alle ovaie.\nCarriera.\nKawakami debutta nel 1995 come doppiatrice di Chiriko in \"Fushigi y\u00fbgi\". Due anni dopo doppia per la prima volta il personaggio principale di Utena Tenj\u014d nell'anime \"La rivoluzione di Utena\". Dopo Chiriko e Utena, riceve altri ruoli importanti in \"Air\" (Misuzu Kamio), \"Bleach\" (Soifon), \"Chrono Crusade\" (Rosette Christopher), \"Hikaru no Go\" (Hikaru Shindou) e \"Keroro\" (Fuyuki Hinata).\nKawakami \u00e8 stata una doppiatrice versatile capace di modulare la voce per interpretare voci che andavano da giovani ragazzi (Hikaru Shindo, Fuyuki Hinata, Chiriko), graziose ragazze (Sugar, Misuzu Kamio, Sayuri Kurata) e personaggi comici (Ai Mori, Pirika). Ma era meglio conosciuta per i suoi ruoli di personaggi forti (Soifon, Utena Tenj\u014d)."}
{"id": "2260194", "revid": "729019", "url": "https://it.wikipedia.org/wiki?curid=2260194", "title": "Freestyle Championship Wrestling", "text": "La Freestyle Championship Wrestling (FCW) \u00e8 una federazione di wrestling olandese, attualmente la prima nei Paesi Bassi nonch\u00e9 quella con maggiore tradizione.\nStoria.\nLa federazione nacque all'inizio del 1997, quando in Olanda parlare di wrestling era parlare arabo. \nFu infatti una grande scommessa puntare su uno sport fino ad allora mai provato.\nLa scommessa, durante il primo periodo, si rivel\u00f2 quasi del tutto persa a causa della ancora radicata diffidenza della gente, che caus\u00f2 un esimio numero di show, appena due in due anni.\nMa, col passare del tempo, il prodotto FCW miglior\u00f2 molto sia nell'aspetto tecnico che in quello scenico, grazie soprattutto al fondamentale apporto di personale esperto e qualificato, che guid\u00f2 la federazione ad uno sviluppo quasi insperato.\nGrazie anche al particolare stile della FCW, ed anche a strategiche alleanze con prestigiose promotions europee (soprattutto tedesche), la federazione ha acquisito una discreta visibilit\u00e0 nei media orange ed ha sfornato dalla sua accademia wrestler che si sono poi imposti a livello continentale."}
{"id": "2260196", "revid": "436907", "url": "https://it.wikipedia.org/wiki?curid=2260196", "title": "Planet Funk (album)", "text": "Planet Funk \u00e8 la prima raccolta del gruppo dance-rock italiano Planet Funk, pubblicato nel 2009 dalla Universal Records. Essa, oltre a contenere i pi\u00f9 grandi successi del gruppo contiene anche tre inediti (\"Lemonade\", Too Much TV, Paper Feathers)."}
{"id": "2260197", "revid": "2080735", "url": "https://it.wikipedia.org/wiki?curid=2260197", "title": "Avtovo", "text": "La stazione di Avtovo () \u00e8 una stazione di metropolitana della Linea 1 di San Pietroburgo. Progettata da Levinson, \u00e8 stata inaugurata come parte della prima linea, il 15 novembre 1955. Al momento dell'apertura della linea ne rappresentava uno dei capolinea.\nLe colonne riccamente decorate si uniscono ad altre ricoperte di vetro ornamentale, preparate dalla vicina fabbrica di Lomonosov, cos\u00ec da far sembrare il vestibolo della stazione il foyer di un teatro o una sala di un palazzo: anche se il progetto originale prevedeva che tutte le colonne dovessero essere ornate di vetro, in alcuni casi venne utilizzato il solo marmo bianco, probabilmente per questioni di tempistica di consegna. Questa avrebbe dovuto essere una soluzione solo temporanea, ma rimase poi a carattere definitivo.\nLe pareti stesse sono \"tappezzate\" dello stesso marmo che ricopre le colonne e sono interrotte sul lato settentrionale da griglie ornamentali per la ventilazione: al termine del marciapiede si pu\u00f2 vedere un mosaico che rappresenta l'assedio di Leningrado, che dur\u00f2 pi\u00f9 di due anni (1941-1944) nell'ambito delle operazioni sul fronte orientale della seconda guerra mondiale.\nL'entrata della stazione \u00e8 ricoperta da un edificio di stile neoclassico, con una grande cupola."}
{"id": "2260199", "revid": "13102", "url": "https://it.wikipedia.org/wiki?curid=2260199", "title": "Girolamo Pompei", "text": "Biografia.\nFiglio del nobile veronese Francesco Pompei e di Bianca Brenzona.\nAutore di canzoni pastorali, rime, tragedie, dissertazioni di carattere morale e letterario, \u00e8 famoso soprattutto per il suo volgarizzamento delle \"Vite parallele\" di Plutarco, pubblicato in prima edizione nel 1772-73 e ristampato moltissime volte fino al 1940, che \u00e8 giudicato fedele, seppur \u00abmonotono e ineguale e spesso aspro\u00bb. Tradusse anche le \"Eroidi\" di Ovidio."}
{"id": "2260200", "revid": "30445", "url": "https://it.wikipedia.org/wiki?curid=2260200", "title": "Whitewater (indice)", "text": ""}
{"id": "2260221", "revid": "125230364", "url": "https://it.wikipedia.org/wiki?curid=2260221", "title": "Felix (serie animata 1995)", "text": "Felix (\"The Twisted Tales of Felix the Cat\") \u00e8 una serie televisiva animata incentrata sul personaggio di omonimo. Venne prodotta dalla Film Roman e trasmessa per la prima volta il 16 settembre 1995 dalla CBS per due stagioni, con l'episodio finale in onda il 2 novembre 1996. La prima stagione \u00e8 composta da 13 episodi e la seconda da 8 episodi.In Italia La Serie \u00e8 Stata Trasmessa Su RaiSat 2"}
{"id": "2260223", "revid": "17654", "url": "https://it.wikipedia.org/wiki?curid=2260223", "title": "Galleria Umberto I (Napoli)", "text": ""}
{"id": "2260236", "revid": "352448", "url": "https://it.wikipedia.org/wiki?curid=2260236", "title": "Mal de' fiori", "text": ""}
{"id": "2260237", "revid": "352448", "url": "https://it.wikipedia.org/wiki?curid=2260237", "title": "L mal de' fiori", "text": ""}
{"id": "2260238", "revid": "339392", "url": "https://it.wikipedia.org/wiki?curid=2260238", "title": "TJ ZVL \u017dilina", "text": ""}
{"id": "2260245", "revid": "21880", "url": "https://it.wikipedia.org/wiki?curid=2260245", "title": "Crocidura osorio", "text": ""}
{"id": "2260246", "revid": "239447", "url": "https://it.wikipedia.org/wiki?curid=2260246", "title": "Schwarz-Wei\u00df Bregenz", "text": ""}
{"id": "2260247", "revid": "114295984", "url": "https://it.wikipedia.org/wiki?curid=2260247", "title": "Coppa Mitropa 1973-1974", "text": "La Coppa Mitropa 1973-1974 fu la trentaquattresima edizione del torneo e venne vinta dagli ungheresi del Tatab\u00e1nyai B\u00e1ny\u00e1sz, alla seconda vittoria nella competizione.\nTorneo.\nFinale.\n\"Gare giocate l'8 e 15 maggio\""}
{"id": "2260250", "revid": "1442080", "url": "https://it.wikipedia.org/wiki?curid=2260250", "title": "Salvatore Pagliaro Bordone", "text": "Biografia.\nNacque dal vice pretore Agostino Pagliaro Bordone e da Concetta D'Angelo Bordone. Ottenuto nel 1865 il diploma di abilitazione al notariato, continu\u00f2 a studiare medicina, in modo specifico oculistica. Eletto consigliere comunale nel 1871, scrisse varie opere storiografiche edite e inedite su Capizzi, Mistretta e Cerami e opere sulla medicina. In particolare, del saggio storico \u201cMistretta antica e moderna\u201d, pubblicato originariamente dall\u2019autore nel 1902."}
{"id": "2260254", "revid": "1075510", "url": "https://it.wikipedia.org/wiki?curid=2260254", "title": "Alessandro Papacino D'Antoni", "text": "Biografia.\nPapacino proveniva da una famiglia di origine franco-spagnola, distintasi nel campo militare.\nI suoi genitori furono Antoine Victor, capitano a Villafranca e Giovanna Angela D'Antony.\nSuo zio Giovanni Pietro Papacino serv\u00ec con distinzione nell'artiglieria sabauda in qualit\u00e0 di capitano sotto Vittorio Amedeo II e suo fratello Giuseppe Antonio ottenne anche il grado di luogotenente-colonnello d'artiglieria, con il comando dell'arsenale di stanza a Nizza.\nAlexandre segu\u00ec quindi le orme dei parenti e all'et\u00e0 di 18 anni prese servizio nell'artiglieria in qualit\u00e0 di volontario.\nSi distinse nelle basi di Casale, Pizzighettone e a Tortona.\nAvendo coperto con onore l'importante incarico di aiutante\u2013maggiore nel suo reggimento nella famosa \u201cgiornata di Pavia\u201d, il 14 marzo 1734, fu nominato sotto-luogotenente, poi luogotenente, il 12 dicembre 1741.\nRiscoppiata la guerra, il regno di Sardegna si alle\u00f2 dapprima con la Francia e poi con l'Austria, e Papacino pot\u00e9 farsi notare non solamente come buon artigliere, ma anche come abile ingegnere militare, durante gli scontri in cui combatt\u00e9.\nDistinguendosi nella battaglia di Villafranca (1744), riusc\u00ec ad ottenere il grado di capitano.\nNel 1747, dopo essersi fatto notare notare per la sua preparazione dal sovrano, venne nominato commissario, e nel suo nuovo ruolo fu tra quelli mandati a Piacenza, Pavia e Milano per discutere con gli ufficiali spagnoli ed austriaci per regolare la spartizione e la restituzione dei pezzi d'artiglieria e delle munizioni di guerra, a seguito della convenzione di Nizza del 1749.\nSin dalla pi\u00f9 giovane et\u00e0, Papacino fu interessato alla fisica ed alle scienze matematiche e, questi suoi studi lo portarono a legarsi intellettualmente con due degli scienziati che godevano di maggiore seguito alla corte di Torino: l'abate Gerolamo Tagliazzucchi ed il direttore della Scuola Reale d'artiglieria, Ignazio Bertola.\nIn seguito l'abate Jean Antoine Nollet, professore di fisica in Francia, fu chiamato a Torino ad insegnare, presso il convento di San Francesco da Paola, e Papacino ne pot\u00e9 seguire le conferenze e gli esperimenti.\nQuando fu scelto nel 1755, come direttore della Scuola di Artiglieria, Papacino aveva il grado di maggiore nell'artiglieria. Il 12 giugno 1759, fu nominato cavaliere dell'Ordine dei Santi Maurizio e Lazzaro e fu allora che prese il cognome di sua madre, D'Antony, sotto il quale \u00e8 maggiormente conosciuto nel mondo delle scienze.\nCome direttore della Scuola d'Artiglieria, Papacino cre\u00f2 un corso di studi nel quale univa le scienze matematiche, l'artiglieria e l'ingegneria militare, che fu nei suoi insegnamenti tradotto in francese da Mont-Rosard e pubblicato in francese nel 1777.\nQuesto corso, di vera scienza militare, fu adottato per l'insegnamento nelle scuole d'artiglieria in Prussia e nei territori della repubblica di Venezia.\nNonostante fosse preso dall'insegnamento, la carriera militare di Papacino fu segnata da continui avanzamenti di grado.\nIl 12 settembre 1774 fu nominato brigadiere, poi il 18 novembre 1780 generale maggiore. Nel 1783 fu nominato capo del corpo reale d'artiglieria e il 24 dicembre 1784 fu innalzato al grado di generale luogotenente.\nNel 1783 fu nominato Socio nazionale dell'Accademia delle Scienze di Torino con lettere patenti di fondazione, ma era gi\u00e0 membro della \"Societ\u00e0 Scientifica Privata Torinese\" da cui l'Accademia ebbe origine .\nFu scelto da Vittorio Amedeo III per insegnare al principe l'arte della guerra, in qualit\u00e0 di precettore, ed il sovrano per testimoniargli tutta la sua soddisfazione, lo decor\u00f2 della Gran Croce del Ordine dei Santi Maurizio e Lazzaro e gli accord\u00f2, il 1\u00ba ottobre 1779, una ricca comanderia, nelle terre degli Avogadro di Massazza. Fu inoltre fu nominato \"Grande maestro di artiglieria del Regno di Sardegna\".\nPapacino D'Antony continu\u00f2 ad interessarsi dello sviluppo dell'artiglieria sabauda, stabilendo delle nuove formule per la fabbricazione delle polveri.\nSiccome nei corpi d'artiglieria mancavano sottufficiali sufficientemente istruiti, cre\u00f2 per il suo reggimento una scuola, affinch\u00e9 ogni artigliere sapesse leggere e scrivere, pagandone i maestri con i suoi averi."}
{"id": "2260258", "revid": "122871", "url": "https://it.wikipedia.org/wiki?curid=2260258", "title": "Rainbow tables", "text": ""}
{"id": "2260264", "revid": "599013", "url": "https://it.wikipedia.org/wiki?curid=2260264", "title": "Steven Lust\u00fc", "text": "Carriera.\nClub.\nInizi\u00f2 la carriera professionista nel 1991 nel N\u00e6stved. Pass\u00f2 poi al Herf\u00f8lge, con cui vinse la Superligaen nel 2000.\nGioc\u00f2 poi per l'AB, e, dopo un anno, si trasfer\u00ec al Lyn Oslo in Norvegia.\nTorn\u00f2 in Danimarca al Silkeborg nel dicembre 2006, debuttando con il club in Superliga l'11 marzo 2007 nel match contro l'Horsens.\nNazionale.\nFece il suo debutto nella Nazionale allenata da Morten Olsen nell'agosto 2000 nel match contro le Isole F\u00e6r \u00d8er.\nDurante la sua permanenza al Lyn, Lust\u00fc gioc\u00f2 otto partite con la Nazionale, partecipando anche ai Mondiali del 2002 in Corea e Giappone. Partecip\u00f2 anche alle qualificazioni per i Mondiali successivi, giocando la sua ultima partita nel febbraio 2005 contro la Grecia."}
{"id": "2260268", "revid": "729019", "url": "https://it.wikipedia.org/wiki?curid=2260268", "title": "Herpa", "text": "Herpa Miniaturmodelle GmbH (Hergenr\u00f6ther Patente), con sede in Dietenhofen (Baviera) \u00e8 uno dei pi\u00f9 grandi produttore mondiali di modelli di autoveicoli e di aerei.\nLa produzione di modelli di autoveicoli \u00e8 iniziato nel 1978. In precedenza Herpa era gi\u00e0 un produttore di accessori per fermodellismo. La societ\u00e0 \u00e8 stata fondata nel 1949 da Wilhelm Hergenrother a Norimberga.\nProdotti.\nIl ventaglio di modelli prodotti da Herpa comprende i modelli di camion in scala 1:87, 1:120, 1:160 e 1:220, automodelli plastici in scala 1:43, aereo modelli in scala 1:160, 1:200, 1:400, 1:500 e 1:1000, modelli di navi scala 1:1250.\nOgni anno Herpa produce pi\u00f9 di quattro milioni di modelli di auto e camion, l'azienda impiega 250 dipendenti.\nHerpa Wings.\nHerpa Wings \u00e8 il settore degli aeromodelli, in varie scale. I primi prodotto sul mercato sono stati un paio di aeromodelli in plastica scala 1:500 lanciati, nel febbraio 1992, in occasione della Fiera del giocattolo di Norimberga.\nOggi, la produzione di aeromodelli comprende centinaia di modelli di decine compagnie aeree di tutto il mondo, in scala 1:1000, 1:600 (serie Magic-models), 1:500 (serie standard), 1:400, 1:200 e 1:160.\nDal 2001, gli aeromodelli sono stati completamente rivisti e sono forniti completi di stand e ruote, sono anche prodotti per conto di molte compagnie aeree.\nInoltre la produzione copre anche accessori e set per ricreare miniature di aeroporti in scala, con veicoli, luci, case, alberi, ecc."}
{"id": "2260284", "revid": "1305772", "url": "https://it.wikipedia.org/wiki?curid=2260284", "title": "Creation", "text": "Il termine Creation, che significa creazione in lingua inglese, pu\u00f2 riferirsi a:"}
{"id": "2260299", "revid": "1935652", "url": "https://it.wikipedia.org/wiki?curid=2260299", "title": "Nikola Eterovi\u0107", "text": "Biografia.\nViene ordinato sacerdote del clero di Lesina il 26 giugno 1977 dall'allora vescovo diocesano, monsignor Celestin Bezmalinovi\u0107.\nMinistero episcopale.\nIl 22 maggio 1999 viene nominato nunzio apostolico in Ucraina, e nel contempo innalzato alla dignit\u00e0 arcivescovile, con il titolo di Siscia (Sisak).\n\u00c8 consacrato vescovo il successivo 10 luglio nella cattedrale di Lesina dal cardinale Angelo Sodano (cardinal segretario di Stato), co-consacranti l'arcivescovo Ante Juri\u0107 (arcivescovo di Spalato-Macarsca) e il vescovo Slobodan \u0160tambuk (vescovo di Lesina, sua diocesi di origine).\nL'11 febbraio 2004 papa Giovanni Paolo II lo sceglie quale segretario generale del sinodo dei vescovi.\nIl 30 novembre 2009 papa Benedetto XVI, in vista del ripristino della diocesi di Sisak, lo trasferisce alla sede titolare di Cibale, con titolo personale di arcivescovo.\nIl 28 febbraio 2011 viene nominato consigliere della pontificia commissione per l'America Latina.\nIl 21 settembre 2013 papa Francesco lo nomina nunzio apostolico in Germania.\nGenealogia episcopale.\nLa genealogia episcopale \u00e8:"}
{"id": "2260303", "revid": "1543377", "url": "https://it.wikipedia.org/wiki?curid=2260303", "title": "Comunit\u00e0 degli italiani di Lussinpiccolo", "text": "La Comunit\u00e0 degli italiani di Lussinpiccolo (in croato: \"Zajednica Talijana Mali Lo\u0161inj\") \u00e8 il gruppo locale appartenente all'Unione Italiana, che riunisce gli italiani residenti nell'isola di Lussino, in Croazia. Ha sede a Lussinpiccolo, principale localit\u00e0 dell'isola di Lussino.\nGli italiani dell'isola di Lussino.\nLe prime rilevazioni sulla \"lingua d'uso\" della popolazione dei lussini vennero effettuate ai tempi dell'Impero austro-ungarico e - per quanto riguarda i tre comuni dell'isola di Lussino - registrarono la seguente situazione:\nLa forte oscillazione dei dati rende evidente come per molti lussignani la scelta di dichiarare l'uso di una lingua o di un'altra fosse indifferenziata.\nL'esodo giuliano dalmata modific\u00f2 radicalmente tali percentuali, anche se i dati dei censimenti jugoslavi continuarono a rilevare ancora per qualche anno una forte percentuale di italiani nel comune di Cherso-Lussino:\nGli italiani esodati dal comune di Lussinpiccolo fondarono in Italia la Comunit\u00e0 di Lussinpiccolo: una delle varie associazioni degli esuli giuliano-dalmati.\nLa prima associazione degli italiani: il Circolo italiano di cultura.\nNell'ultimo periodo della seconda guerra mondiale, le costituende nuove autorit\u00e0 jugoslave si preoccuparono di creare un'associazione (chiamata \"Unione degli Italiani dell'Istria e di Fiume\" - UIIF) con lo scopo iniziale di appoggiare la richiesta di annessione della Venezia Giulia e di Zara alla Jugoslavia e successivamente di controllare politicamente la minoranza nazionale italiana.\nEsclusa qualsiasi autonomia politica, venne lasciata agli italiani la possibilit\u00e0 di fondare nelle varie localit\u00e0 di insediamento dei \"circoli di cultura\", all'interno dei quali sviluppare una serie di attivit\u00e0 associative in gran parte legate al folclore: fu cos\u00ec che nel 1948 nacque il \"Circolo italiano di cultura\" di Lussinpiccolo come articolazione dell'UIIF: nel periodo a ridosso del crollo della Jugoslavia federale e della dichiarazione di indipendenza della Slovenia e della Croazia, il nome dell'UIIF verr\u00e0 cambiato in Unione Italiana, cos\u00ec come le sue articolazioni locali diverranno \"Comunit\u00e0 degli Italiani\".\nIl cambiamento del nome sottintese anche una profonda cesura con la storia precedente, ed una modifica dello scopo complessivo dell'associazione, che fra l'altro intendeva assumere la rappresentanza \"politica\" degli italiani della Jugoslavia (e successivamente dei suoi stati successori) nei confronti delle istituzioni pubbliche locali e nazionali e della maggioranza slovena o croata.\nLa situazione delle contigue isole di Cherso e Lussino era per\u00f2 del tutto particolare. La stessa creazione di un'associazione che riunisse gli italiani della Jugoslavia, mentre era prevista per le zone dell'Istria e di Fiume, a Cherso e a Lussino era solamente \"tollerata\", essendo ondivaga l'idea dell'esistenza di una minoranza italiana in quelle isole: a causa dell'elevato numero di abitanti che portavano un cognome di ascendenza slava o conoscevano sia l'italiano che il croato, questi venivano considerati \"etnicamente croati\", sia pure \"incidentalmente italiani\", di conseguenza le autorit\u00e0 croate svilupparono una fortissima pressione assimilatrice. \nOltre a ci\u00f2, proprio in quegli anni oltre il 90% degli italiani scelse di andarsene. All'interno di questo quadro, nel 1952 l'allora ispettore generale del ministero dell'istruzione croato - Anton Peru\u0161ko - eman\u00f2 un decreto che impose l'immediato trasferimento nelle scuole croate di tutti gli scolari considerati di famiglia originaria croata. La storia plurisecolare delle scuole italiane di Lussino venne perci\u00f2 troncata: vennero via via chiuse le tre scuole elementari \"Martinolich\" di Lussino (137 alunni nell'anno scolastico 1951/1952), la sezione periferica di Neresine (20 alunni) e quella di Ossero (18 alunni), e licenziati gli insegnanti. Negli stessi anni venne chiuso lo storico Liceo Nautico di Lussinpiccolo, che aveva dato per secoli lustro alla marineria locale e nel quale avevano fra l'altro studiato Agostino Straulino e Niccol\u00f2 Rode.\nAlla fine degli anni cinquanta anche il Circolo di cultura - che pi\u00f9 che altro aveva svolto delle modeste attivit\u00e0 ricreativo/culturali - venne chiuso e per oltre trent'anni non si sent\u00ec pi\u00f9 parlare di un'organizzazione degli \"italiani di Lussino\".\nDal Circolo di Cultura alla Comunit\u00e0 degli italiani.\nUno degli effetti secondari del disfacimento della Jugoslavia socialista fu il riaffioramento di molti italiani precedentemente \"sommersi\". Molti appartenenti alla minoranza che precedentemente non osavano nemmeno dichiararsi \"di madrelingua italiana\" al censimento presero nuovo coraggio: il loro numero fra il 1981 e il 1991 quasi raddoppi\u00f2, allo stesso modo di coloro i quali si dichiararono \"di nazionalit\u00e0 italiana\". Vennero anche create delle nuove comunit\u00e0 degli italiani in varie localit\u00e0 croate.\nA partire dal 1990 ripresero alcune attivit\u00e0 della locale minoranza, e grazie all'impegno di un gruppo di italiani, guidato da Edoardo Cavedoni e Stelio Cappelli - ultimo presidente del Circolo italiano di cultura - anche a Lussinpiccolo venne rifondata un'associazione degli italiani. Essendo stata cambiata negli anni settanta la denominazione di questo tipo di associazioni in Jugoslavia da \"Circoli italiani di cultura\" a \"Comunit\u00e0 degli italiani\", quest'ultimo fu quindi il nome che assunse il nuovo gruppo di Lussinpiccolo, che rinacque come articolazione locale dell'Unione Italiana. Al censimento del 1991, considerando i comuni di Cherso e Lussino gli italiani quasi triplicarono.\nLe attivit\u00e0 della Comunit\u00e0 furono da sempre condotte fra mille difficolt\u00e0: mancando una sede sociale, i soci si riunirono per anni vuoi nei locali di un'agenzia turistica, vuoi presso le abitazioni o le sedi di lavoro di diversi lussignani, fino a quando nel 1995 si ricevette in usufrutto un ambiente di 36 metri quadrati all'interno della locale Casa della Cultura; per avere una piccola biblioteca in lingua italiana si dovette aspettare una donazione degli esuli lussignani di Trieste e dei Rotary Club di Pordenone e di Milano.\nFin dai primi anni si cerc\u00f2 di recuperare un certo interesse per l'italiano, che da un uso plurisecolare come lingua comune per il commercio (anche nella forma del dialetto veneto-dalmata locale, che tradizionalmente era considerato \"lingua italiana\" anche dai rilevatori dei censimenti austroungarici) era praticamente sparito: vennero quindi organizzati dei corsi di lingua, che si ripeterono negli anni anche grazie agli aiuti dell'Universit\u00e0 Popolare di Trieste. Le lezioni riscossero un tale successo da esser ripetute pi\u00f9 e pi\u00f9 volte, sia a Lussinpiccolo che nella localit\u00e0 di Neresine. \nAi corsi di lingua si accompagnarono per un certo periodo delle lezioni di vela tenute da un lussignano di lingua italiana. All'interno della Comunit\u00e0 si riusc\u00ec a creare un coro di piccoli cantori, che fra l'altro ripropose alcune tradizionali canzoni dialettali lussignane, presentate al Festival per la canzone per l'infanzia organizzato annualmente dall'Unione Italiana. A partire dalla met\u00e0 degli anni novanta, la stazione radiofonica locale di Lussinpiccolo dedic\u00f2 un'ora settimanale ad una trasmissione in lingua italiana, animata dai locali attivisti della Comunit\u00e0.\nA seguito dello sviluppo delle diverse attivit\u00e0, ben presto la Comunit\u00e0 degli Italiani di Lussinpiccolo ha dovuto misurarsi con diverse difficolt\u00e0 logistiche: gli spazi troppo angusti impedivano l'accesso alla sede e lo svolgimento di pi\u00f9 attivit\u00e0 in contemporanea. Nel frattempo prese forma l'idea di creare un asilo in lingua italiana, concreto momento di rinascita del secolare insegnamento in tale lingua, bruscamente interrotto dalle autorit\u00e0 jugoslave.\nDopo una lunga ricerca e notevoli difficolt\u00e0 di ordine economico e burocratico, il 18 giugno 2011 - alla presenza del ministro per i beni culturali Giancarlo Galan, dell'ambasciatore italiano in Croazia Alessandro Pignatti Morano di Custoza e del sindaco di Lussinpiccolo Gari Cappelli - la comunit\u00e0 degli italiani di Lussinpiccolo ha quindi inaugurato la propria nuova sede di Villa Perla, acquistata grazie ai contributi della Repubblica Italiana ed intestata all'Unione Italiana.\nAll'interno di Villa Perla, il 1\u00ba settembre 2011 - oltre cinquant'anni dopo la chiusura delle scuole italiane - \u00e8 stata inaugurata la sezione italiana dell'asilo croato \"Cvr\u010dak\" (Cicala), che occupa l'intero primo piano dell'edificio. Le iscrizioni all'asilo italiano si sono mantenute negli anni fra le 10 e le 15: mancando per\u00f2 di educatrici madrelingua, le classi sono state affidate a maestre croate opportunamente formate a parlare italiano.\nGrazie agli spazi finalmente adeguati, all'interno della sede della Comunit\u00e0 sono state organizzate varie attivit\u00e0: fra queste - grazie al materiale proveniente dalla famiglia Luzzatto Fegiz - una mostra sulla storia di Villa Perla e gli armatori Tarabocchia (2012) e la mostra del pittore Adam Maru\u0161i\u0107 \"Zara e il paesaggio dalmata\" (2012).\nLe attribuzioni della minoranza italiana di Lussinpiccolo.\nDopo un lungo periodo in cui legislativamente non esistette alcuna forma di riconoscimento ufficiale a Lussinpiccolo per la minoranza italiana, il 13 luglio 2009 il consiglio comunale cittadino ha promulgato il nuovo statuto. In base ad esso, recependo precedenti statuizioni di carattere statale e regionale, la minoranza italiana ha il diritto di partecipare alla vita pubblica e alla gestione degli affari locali per il tramite del Consiglio delle minoranze nazionali (\"Vije\u0107a nacionalnih manjina\") attraverso un proprio specifico rappresentante, eletto dagli appartenenti alla minoranza iscritti nelle apposite liste elettorali. \nGli eletti fino al 2014 sono sempre appartenuti alle liste approntate dall'Unione Italiana, in collaborazione con le Comunit\u00e0 degli Italiani interessate. Il Consiglio delle minoranze di Lussinpiccolo e i rappresentanti delle stesse possono proporre al consiglio comunale dei provvedimenti per migliorare la propria condizione e possono nominare i propri delegati negli organi comunali o dal comune dipendenti, ove sia prevista la presenza di un rappresentante della minoranza. Oltre a ci\u00f2, hanno il diritto di essere informati su qualsiasi discussione del consiglio comunale in tema di minoranze. Il sindaco \u00e8 tenuto - a norma di statuto - ad adire i rappresentanti delle minoranze per ogni atto riguardante le stesse.\nCariche sociali e soci.\nI presidenti della comunit\u00e0 degli italiani dalla sua rifondazione sono stati:\nI soci con diritto di voto sono 515 (dati UI 2010), significativamente maggiori rispetto al numero degli italiani risultanti dai censimenti pi\u00f9 recenti."}
{"id": "2260305", "revid": "287204", "url": "https://it.wikipedia.org/wiki?curid=2260305", "title": "Episodi di Reaper - In missione per il Diavolo (seconda stagione)", "text": "La seconda stagione di \"Reaper - In missione per il Diavolo\" \u00e8 stata trasmessa negli USA dalla The CW dal 3 marzo 2009 al 26 maggio 2009.\nLa seconda stagione \u00e8 andata in onda in Italia sul canale satellitare Fox dal 23 giugno 2009 ogni marted\u00ec alle 21.10 con un episodio settimanale.\nDall'8 ottobre 2009 al 14 gennaio 2010 ogni gioved\u00ec in chiaro sul canale MTV alle 22:00 con un episodio a settimana (eccezion fatta per il 5 novembre e il 17 dicembre, in cui MTV sostitu\u00ec il telefilm in occasione speciale, rispettivamente per la diretta degli MTV Europe Music Awards e per , che mira a sensibilizzare i giovani sul cambiamento climatico).\nUna via d'uscita.\nTrama.\nSam e i ragazzi tornano dal viaggio che avevano organizzato; avendo scoperto di aver perso il lavoro vanno a vivere a casa della madre di Sock, la quale nel frattempo era andata via con il suo nuovo compagno. Tornato a casa Sock trova un'inquilina imprevista: la sua sorellastra asiatica, verso la quale Sock ha un'intensa attrazione sessuale. Il diavolo dice a Sam che stavolta deve occuparsi di 20, anzi di 40 anime, tutte pericolosissime. Durante la missione Sam incontra Alan, un ragazzo che \u00e8 riuscito a rompere un patto col Diavolo ma che si rifiuta di parlarne con Sam. Alla fine dell'episodio Alan scompare, ma Sam \u00e8 contento di sapere che esiste un sistema per liberarsi del Diavolo e promette a s\u00e9 stesso e ad Andy di ritrovare Alan.\nIl guerriero mongolo.\nTrama.\nIl diavolo ha un nuovo lavoro per Sam: catturare l'anima di un terribile guerriero mongolo; purtroppo lui riesce solo a pensare a come trovare Alan per farsi dire come ha fatto a rompere il patto con il diavolo, ma appena Sam si avvicina ad Alan vengono attaccati da due demoni mandati dal diavolo e Alan si rifiuta di parlare con lui e scappa per paura di ritornare all'inferno. Pi\u00f9 tardi, di notte, un altro demone sorvolando la casa dei ragazzi cerca di attaccare Sam, il quale per\u00f2 viene difeso da Ben; il demone si dimostra molto attratto da Ben e lo rapisce portandolo al suo covo, un tetro mattatoio, per poi lasciarlo andare a casa e intraprendere una relazione sentimentale con lui, all'insaputa di Sock e Sam.\nUn amore di diavolo.\nTrama.\nIl demone che ha rapito Ben si rivela una bellissima ragazza di nome Nina, con la quale Ben comincia una relazione nascosta, per paura che i suoi amici possano essere contrari. Intanto Sam si allena perch\u00e9 deve catturare l'anima di un pugile lottando con lui sul ring. Ted viene licenziato perch\u00e9 sorpreso a fare la corte a una cliente e cos\u00ec Andy riceve una promozione al Work Bench.\nIl preferito.\nTrama.\nIl diavolo chiede a Sam di insegnare all'altro suo figlio, Morgan, come impegnarsi a portare a termine le cose che gli vengono chieste, infatti Morgan sa solo andare in giro su macchine costose e sperperare soldi senza combinare mai nulla. Il diavolo cerca di mettere in competizione Sam e Morgan per capire chi \u00e8 il suo figlio prediletto. Intanto al Work Bench Sock sub-appalta di nascosto il suo lavoro a Ted. Pi\u00f9 tardi Sam, andando a fare una consegna a casa della madre vi trova suo padre, il quale, sorprendentemente, \u00e8 ancora vivo e con un aspetto stranamente demoniaco.\nRivoglio la mia bambina.\nTrama.\nSam cattura l'anima di una donna vampira scappata dall'inferno e scopre che era tornata indietro per mettere in salvo sua figlia, una bambina nata all'inferno. Quando Sam riporta l'anima della donna agli inferi il diavolo dice che deve consegnargli anche l'anima della piccola perch\u00e9 essa \u00e8 il seme del male, ma Sam si rifiuta e affida la piccola a Tony, il quale la chiama \"Piccola Stevie\". Intanto Andy viene a sapere da Morgan che Sam \u00e8 il figlio del diavolo e comincia a sentirsi a disagio a stare con lui.\nUn fantastico weekend.\nTrama.\nI ragazzi organizzano una gita in una piccola localit\u00e0 sperduta per catturare un'anima, che si rivela essere una bestia tentacolare. Sam cerca di riallacciare i rapporti con Andy facendo in modo che la gita sia romantica. Intanto Ben cerca di lasciare un po' pi\u00f9 di spazio vitale a Nina e Sock fa di tutto per andare a letto con la sua sorellastra, riuscendoci. L'episodio termina quando Andy confessa a Sam che non riesce a sopportare il fatto che lui sia figlio del diavolo e che preferisce lasciarlo.\nTerreno Fertile.\nTrama.\nMorgan chiede a Sam di catturare un'anima al posto suo in cambio di denaro. Quando Sam, Sock e Ben la trovano, prima di catturarla scoprono che \u00e8 vergine e quest'ultima chiede loro di fargli perdere la verginit\u00e0 prima di essere rispedita all'Inferno. Ben superer\u00e0 la sua paura di volare, Sock confessa al nuovo padre di essere andato a letto con Kristen. Sam riuscir\u00e0 ad ingannare il Diavolo e salvare l'anima dalla cattura, ma a sorpresa Morgan alla fine la cattura. Kristen, finiti gli studi, decide di lasciare Sock e torna in Giappone. Sam e Andy vanno a onorare la tomba dell'anima dove trovano Alan, che scappa subito."}
{"id": "2260314", "revid": "64860", "url": "https://it.wikipedia.org/wiki?curid=2260314", "title": "Jos\u00e9 Borjes", "text": " Inizialmente a servizio dell'esercito carlista, e per questo esiliato in Francia, pass\u00f2 poi al servizio della regina Isabella II di Borbone. Guid\u00f2 poi una spedizione di filo-borbonici spagnoli e italiani, nell'ambito del brigantaggio postunitario, per riconquistare il perduto Regno delle Due Sicilie in favore di Francesco II di Borbone. Noto per le sue imprese con il capo brigante lucano Carmine Crocco, i loro rapporti si deteriorarono lentamente per divergenze circa il comando delle operazioni. Venne fucilato a Tagliacozzo assieme ai suoi uomini, dopo essere stato catturato da un reparto di bersaglieri del Regio Esercito.\nBiografia.\nInizi.\nNato a Vernet, (Artesa de Segre - Lleida), un piccolo centro della Catalogna, Jos\u00e9 Borjes era figlio di Antonio, un ufficiale dell'esercito che partecip\u00f2 ai conflitti antinapoleonici, in seguito fucilato a Cervera, durante la Prima Guerra Carlista, nel 1836. Di educazione cattolica e tradizionalista, si dedic\u00f2 proficuamente agli studi umanistici, in particolare quelli di Cesare.\nFormatosi presso l'accademia militare di Lleida, si arruol\u00f2 nelle milizie carliste di Don Carlos, divenendone comandante di brigata nel 1840. Dopo la disfatta dei carlisti, Borjes esili\u00f2 in Francia, arrangiando come rilegatore, precettore e commerciante di vini. Successivamente torn\u00f2 in Spagna e pratic\u00f2 azioni di guerriglia nel 1846-1848 e nel 1855, passando alla causa della regina Isabella II di Spagna. Nel 1860, si rec\u00f2 a Roma cercando di mettersi al servizio dello Stato pontificio ma le autorit\u00e0 papali in ultima istanza rifiutarono.\nTornato in Francia, fu contattato dagli agenti borbonici inviati dal generale Tommaso Clary, ricevendo l'invito di servire il governo borbonico in esilio. Gli fu prospettata una situazione favorevole, in cui lo avrebbero atteso i comitati borbonici e numerosi ribelli, pronti a combattere per restaurare il regno. Borjes, affascinato dalla proposta, accett\u00f2 l'incarico.\nSbarco in Calabria.\nIl generale, con soli 17 combattenti, inizi\u00f2 la sua missione partendo da Marsiglia e giungendo prima a Malta e poi a Capo Spartivento, in Calabria. Qui Borjes cominci\u00f2 a dubitare delle promesse fatte da Clary, non trovando nessuno ad attenderlo.\nLe popolazioni locali apparvero diffidenti se non ostili. Giunto a Precacore (l'odierna Samo), venne accolto da un parroco ma nessun rappresentante del comitato borbonico giunse a riceverlo e riusc\u00ec ad arruolare solamente una ventina di contadini. Incontr\u00f2 la banda di Don Ferdinando Mittiga, composta da 120 uomini, con la quale attacc\u00f2 il comune di Plat\u00ec senza successo.\nAbbandonato da Mittiga, che verr\u00e0 ucciso qualche giorno dopo in uno scontro, e inseguito dalle guardie nazionali che fucilavano chiunque gli fornisse aiuto, Borjes si diresse verso la Basilicata su indicazione di un delegato del principe di Bisignano, nella speranza di trovare una situazione pi\u00f9 ottimale.\nAlleanza con Carmine Crocco.\nNel mese di ottobre, approd\u00f2 in Basilicata per incontrare il capo di una delle bande pi\u00f9 temute di quel periodo, Carmine Crocco. Il generale catalano fu accolto da Crocco e i suoi uomini nei boschi di Lagopesole. I patti prevedevano di trasformare la sua banda in un esercito regolare, impiegando precise tattiche militari, conquistare pi\u00f9 comuni possibile per arruolare nuovi combattenti e conquistare Potenza, la pi\u00f9 consistente roccaforte sabauda della regione.\nCrocco, sebbene stipul\u00f2 l'accordo, non si fid\u00f2 di Borjes sin dall'inizio, temendo che costui volesse sottrargli le bande e i territori sotto il suo potere. Stipulata l'alleanza, il capobrigante, Borjes e l'armata dei briganti riuscirono ad ottenere numerose vittorie ma, contro il volere del generale, venne evitato il tentativo di conquistare Potenza e l'esercito era ormai ridotto allo stremo. Cos\u00ec Crocco decise di ritirarsi a Monticchio, rompendo la sua alleanza con Borjes, mosso anche dalla mancata promessa di un rinforzo militare da parte dell'esule governo borbonico. Il generale, amareggiato dalla sua decisione, si mosse verso Roma per informare re Francesco II dell'accaduto e nel tentativo di organizzare un esercito di volontari per ripetere l'operazione.\nLa morte.\nGiunto quasi al confine tra l'Abruzzo e il Lazio, ordin\u00f2 ai suoi uomini di fare una sosta durante la fredda e nevosa notte tra il 7 e l'8 dicembre 1861 nel casale Mastroddi, tra Sante Marie e la frazione di Castelvecchio in valle di Luppa. Questa decisione si rivel\u00f2 fatale: il generale e il suo drappello vennero braccati dai bersaglieri sabaudi comandati dal maggiore Enrico Franchini, informati del loro arrivo da alcune persone del posto. Venne ingaggiato un conflitto a fuoco e, dopo l'incendio della cascina da parte dei bersaglieri, i legittimisti furono costretti ad arrendersi e furono portati a Tagliacozzo per essere condannati a morte senza processo.\nConsegnata la sua spada a Franchini, Borjes chiese di confessarsi in una cappella assieme agli altri prigionieri. Poco prima di morire, il generale url\u00f2 \u00abL'ultima nostra ora \u00e8 giunta, moriamo da forti.\u00bb. Davanti al plotone d'esecuzione, si abbracci\u00f2 ai suoi uomini e recit\u00f2 una litania in spagnolo, interrotta bruscamente dalla fucilazione. I cadaveri, spogliati dei propri effetti personali, furono sepolti in una fossa comune ma per intercessione di Folco Russo, principe di Scilla, e del visconte parigino di San Priest, la salma del militare catalano fu riesumata per ordine del generale Alfonso La Marmora e portata a Roma per ricevere solenni funerali.\nLa morte di Borjes suscit\u00f2 indignazione e venne aspramente criticata, anche da personalit\u00e0 liberali. Lo scrittore Victor Hugo, bench\u00e9 ammiratore degli ideali risorgimentali, accus\u00f2 il neonato regno di Vittorio Emanuele II per i metodi impiegati esclamando \u00abIl governo italiano fucila i realisti\u00bb. L'archeologo Fran\u00e7ois Lenormant defin\u00ec il generale \u00abuno di quegli avversari che ci si onora di rispettare\u00bb e consider\u00f2 la sua morte \u00abuna macchia sanguinosa per il governo italiano\u00bb. Il generale Rafael Tristany, compagno d'armi di Borjes nelle guerre carliste e impiegato dai Borbone per sollevare il popolo alla frontiera pontificia, accus\u00f2 i generali borbonici Clary e Giovan Battista Vial come responsabili della sua morte, per averlo ingannato sulle direttive delle insorgenze mentre loro si trovavano al sicuro negli agi della corte romana.\nIl diario.\nIl diario di Borjes, originariamente scritto in francese e dove annotava gli eventi salienti della sua impresa in Calabria e Basilicata, ebbe una larga distribuzione e fu pi\u00f9 volte stampato. Nel 1862 fu pubblicato dallo scrittore Marc Monnier nell'opera \"Histoire du Brigandage dans l'Italie m\u00e9ridionale\". Monnier aveva ottenuto il diario dal deputato Antonio Ranieri, dopo esser passato al vaglio dell'allora presidente del Consiglio Urbano Rattazzi. Nello stesso anno usc\u00ec una traduzione in italiano in appendice al libro \"Notizie storiche documentate sul brigantaggio\".\nGli appunti del generale e alcune lettere che invi\u00f2 al generale Bosco vennero anche pubblicati dallo scrittore Emilio Cardinali in \"I briganti e la corte pontificia\" (1862), mentre l'anno seguente il manoscritto fu inserito nell'opera di Giacomo Oddo \"Il brigantaggio; o, L'Italia dopo la dittatura di Garibaldi\". Nel 1864, il diario di Borjes fu tradotto in spagnolo e pubblicato dai giornalisti Joan Ma\u00f1\u00e9 i Flaquer e Joaquim Mola i Martinez in \"Historia del bandolerismo y de la Camorra en la Italia meridional\". In Gran Bretagna, alcuni passi del diario furono tradotti da David Hilton Wheeler nell'opera \"Brigandage in South Italy\" e, nel 1865, l'autore francese Armand L\u00e9vy lo riport\u00f2 integralmente in \"La Cour de Rome, Le Brigandage et la Convention Franco-Italienne\".\nNel novecento, il diario di Borjes ebbe altre ristampe, tra cui quelle di Tommaso Pedio (\"Jos\u00e9 Borj\u00e8s, la mia vita da brigante\", 1965) e Gianni Custodero (\"Jos\u00e9 Borj\u00e8s, da hidalgo a brigante\", 2001).\nBorjes nella cultura di massa.\nLa targa del 1966 riportava:\nSulla targa del 2003 fu inciso:"}
{"id": "2260327", "revid": "2110845", "url": "https://it.wikipedia.org/wiki?curid=2260327", "title": "Jean Ren\u00e9 Constant Quoy", "text": "Biografia.\nInfanzia.\nNacque in una famiglia di medici (alla nonna paterna, Anne Gu\u00e9rin, fu conferito, nel 1760, il titolo di \"ma\u00eetresse en chirurgie\" con il compito di prestare servizio nel paese di Maill\u00e9; suo padre, come i suoi tre fratelli, erano chirurghi) di origine nivernese. Per evitargli i guai delle guerre di Vandea, i suoi genitori lo mandarono presso una zia a Saint-Jean-de-Liversay. All'et\u00e0 di sei anni fu pensionante a Marans, presso un istitutore che lo portava alle feste repubblicane dalle quali rester\u00e0 segnato. Nel 1799 l'intera famiglia si riun\u00ec a \nSaint-Jean-de-Liversay, dove il padre lo inizi\u00f2 allo studio delle piante medicinali, gli insegn\u00f2 i dosaggi dei farmaci e a fare salassi e medicazioni..\nCarriera scientifica.\nInsieme a Joseph Paul Gaimard, fu il naturalista di bordo della \"Coquille\", comandata da Louis Isidore Duperrey, durante la sua circumnavigazione del globo (1822-25), e dell\"'Astrolabe\" (1826-1829), capitanata da Jules Dumont d'Urville. Nel corso di questi viaggi scopr\u00ec lo scinco gigante delle Tonga, \"Tachygia microlepis\", attualmente estinto.\nI seguenti generi o specie sono stati battezzati in suo onore:"}
{"id": "2260329", "revid": "1299055", "url": "https://it.wikipedia.org/wiki?curid=2260329", "title": "Coppa Mitropa 1976-1977", "text": "La Coppa Mitropa 1976-1977 fu la trentasettesima edizione del torneo e venne vinta dagli jugoslavi del Vojvodina Novi Sad, al primo titolo nella competizione.\nVisto il fallimentare tentativo di emulare le coppe europee, si abbandon\u00f2 definitivamente il modello virando su un girone a quattro.\nTorneo.\nRisultati.\n\"Gare giocate il 3 novembre\"\n\"Gare giocate il 24 novembre\"\n\"Gare giocate il 3 dicembre\"\n\"Gare giocate il 16 marzo\"\n\"Gare giocate il 6 aprile\"\n\"Gare giocate il 6 aprile e 3 agosto\""}
{"id": "2260339", "revid": "767487", "url": "https://it.wikipedia.org/wiki?curid=2260339", "title": "Fontana dei Delfini (Cerreto Sannita)", "text": "La fontana dei Delfini (o di \"Masaniello\") \u00e8 una fontana sita nel centro storico di Cerreto Sannita, nella parte meridionale di piazza San Martino, di fronte l'omonima chiesa collegiata e davanti al complesso ex carceri feudali-palazzo del Genio.\nStoria.\nLa fontana venne acquistata a Napoli dall'amministrazione comunale cerretese nel 1812. Precisamente vennero acquistate a Napoli le parti in pietra lavica (i delfini e la pigna centrale), mentre le restanti parti in pietra calcarea furono aggiunte a Cerreto Sannita nel 1813 quando il decurionato assegn\u00f2 al muratore Biagio Ciccarelli i lavori \u00abper la riforma della fontana di S. Martino\u00bb.\nOriginariamente era sita nella parte settentrionale della piazza ma nella prima met\u00e0 del XX secolo fu spostata nella parte meridionale, dove si trova oggi, per far posto al primo monumento ai caduti in guerra.\nNell'atto di acquisto vi \u00e8 scritto che i delfini e la pigna costituivano l'ornamento di una fontana sita a piazza Mercato di Napoli. Per questo alcuni storici hanno ipotizzato che le parti in pietra lavica appartenessero alla fontana dalla quale Masaniello arringava la folla durante l'insurrezione che capeggi\u00f2 nel 1647.\nDescrizione.\nLa fontana \u00e8 costituita dalla parte inferiore in pietra calcarea lavorata e da una parte superiore in pietra lavica. L'acqua fuoriesce dalle bocche dei quattro delfini mentre al centro vi \u00e8 una pigna decorativa."}
{"id": "2260343", "revid": "83443268", "url": "https://it.wikipedia.org/wiki?curid=2260343", "title": "Saragat", "text": ""}
{"id": "2260345", "revid": "120396363", "url": "https://it.wikipedia.org/wiki?curid=2260345", "title": "Coppa Mitropa 1977-1978", "text": "La Coppa Mitropa 1977-1978 fu la trentottesima edizione del torneo e venne vinta dagli jugoslavi del Partizan, alla prima vittoria nella competizione.\nL'SK Rapid, inserito nel Gruppo B, fu sospeso dalla competizione.\nTorneo.\nFinale.\n\"Gara giocata il 13 dicembre a Belgrado\""}
{"id": "2260350", "revid": "363629", "url": "https://it.wikipedia.org/wiki?curid=2260350", "title": "Flash di riempimento", "text": "Il flash di riempimento, o fill flash, \u00e8 una tecnica fotografica utilizzata per illuminare le zone d'ombra, e principalmente utile ogni volta che lo sfondo sia significativamente pi\u00f9 luminoso del soggetto fotografato, in particolare nei soggetti in controluce.\nApertura e velocit\u00e0 dell'otturatore vengono regolate per esporre correttamente lo sfondo mentre il flash viene attivato per schiarire il soggetto in primo piano.\nAlcune fotocamere consentono di regolare manualmente il livello del flash, ad es. 1/3, 1/2 o 1/8 di potenza, in modo che sia il primo piano che lo sfondo siano esposti correttamente o consentano una compensazione automatica dell'esposizione del flash.\nIl flash in particolare si considera di riempimento quando viene impiegato con tempi di otturazione prossimi o uguali a quelli che si sarebbero utilizzati stesso esponendo per la luce ambiente, senza l'uso del flash. Nel calcolo dell'esposizione \u00e8 da tenere presente che il valore del tempo di otturazione influisce solo sulla luce ambiente."}
{"id": "2260353", "revid": "125354794", "url": "https://it.wikipedia.org/wiki?curid=2260353", "title": "Valle del Vomano", "text": "La valle del Vomano (popolarmente denominata val Vomano) \u00e8 una vasta valle fluviale che si estende longitudinalmente nella parte settentrionale dell'Abruzzo, tra le province di L'Aquila e Teramo, lungo il percorso del fiume Vomano: si distingue nei tre tratti dell'alto, medio e basso Vomano.\nGeografia.\nLa valle viene morfologicamente distinta nei tre tratti dell'alto, medio e basso Vomano. L'alto Vomano \u2014 compreso per una piccola parte nella provincia dell'Aquila \u2014 ricade nel vasto territorio del Parco nazionale del Gran Sasso e Monti della Laga, essendo stretto tra i due massicci posti rispettivamente a sud e a nord del bacino fluviale, mentre ad ovest lambisce la riserva naturale del Lago di Campotosto. Sino a Montorio al Vomano la valle \u00e8 inoltre costeggiata dalla strada statale 80 del Gran Sasso d'Italia e caratterizzata dalla presenza di centrali idroelettriche.\nLa media e la bassa valle del Vomano si estendono interamente in provincia di Teramo lungo la parte terminale del corso del fiume e sono attraversate dalla strada statale 150 della Valle del Vomano che consente il collegamento tra Montorio al Vomano e Roseto degli Abruzzi. In questo tratto il bacino fluviale si allarga consistentemente, arrivando a confinare con la valle del Tordino a nord e la valle del Piomba a sud. La valle termina alla foce del fiume, situata tra i territori di Roseto degli Abruzzi e Pineto.\nCentri abitati.\nI principali centri abitati ricadenti nella valle, o sul perimetro della stessa, sono i seguenti (in ordine da monte verso valle):\nDescrizione.\nL'alto Vomano ricade nel vasto territorio del Parco nazionale del Gran Sasso e Monti della Laga, stretto tra i due massicci del Gran Sasso posti rispettivamente a sud e a nord del bacino fluviale. Fino a Montorio al Vomano la valle \u00e8 costeggiata dalla strada statale 80 del Gran Sasso, e caratterizzata dalla presenza di centrali idroelettriche. L'economia della valle \u00e8 agricola e industriale, vi sono dislocate tre centrali idroelettriche dell'Enel con relativi invasi artificiali, la centrale idroelettrica della Provvidenza a Campotosto, la centrale di Piaganini e la Centrale \"Ignazio Silone\" ex San Giacomo, a Fano Adriano.\nLa vallata era attraversata dalla romana via Cecilia, una diramazione della consolare via Salaria, che valicando il Passo delle Capannelle sul Gran Sasso, proseguiva verso Roma, passando per Amiternum (L'Aquila), e verso l'Adriatico attraversava \"Interamnia\" (Teramo) e poi \"Hadria\" (Atri), giungendo al mare di \"Castrum Novum\" (Giulianova). Il termine di questa valle \u00e8 pi\u00f9 a sud di Giulianova, tra Roseto e Pineto, dove sfocia il fiume.\nDa Crognaleto a Colle della Pietra.\nPartendo da Crognaleto si va verso la Valle Vaccaro-Cervaro, percorrendo la discesa della strada provinciale 45, si oltrepassa il bivio di Valle Vaccaro e si prosegue sino al borgo di Cervaro; si oltrepassa il bivio per Frattaroli, e si sale a Cesacastina. Arrivati al paese, si gira sulla destra dietro una scuola, dove inizia la strada sterrata; si sale sino al pianoro di Prati delle Macchie, dove si trova uno storico stazzo del tratturo; si prosegue verso il bosco per arrivare a Colle della Pietra, sino al bivio per Altovia, il paese \u00e8 a 1183 m., poi si procede per la discesa sino al bivio della strada provinciale 45, e si svolta in direzione San Giorgio-Crognaleto.\nDa Nerito a Tottea.\nDalla piazza della chiesa madre di Nerito, si prosegue per la strada che attraversa le svolte del paese, si prende una stradina in salita, e inizia il sentiero pianeggiante, entrando nel bosco di faggi e querce di Colle Luzio, sino ad arrivare al borgo di Paladini (807 m) sulla strada statale 80.\nOltrepassando la Foresteria Locanda del Cervo, si attraverso il Vomano sul ponte della statale, e poi si svolta a destra lungo la vecchia strada sterrata per il paese di Tottea. Superata la zona ripida e rocciosa si prosegue in pianura sino alla piazzola di ingresso di Tottea, dove si trova un altare sacro alla Madonna, ricavato dalla roccia. Il percorso \u00e8 caratterizzato da scorci panoramici che si aprono sui Monti della Laga e la valle del medio Vomano, percorrendo in discesa la valle del Torrente Rocchetta, si ammira la distesa faggeta inframmezzata da esemplari di abete bianco, tasso e agrifoglio. Seguendo alcuni fossi del torrente Rocchetta, si arriva a percorrere una comoda pista per superare il fosso Nerito e giungere alla frazione omonima.\nDalla Val Vomano al Gran Sasso.\nIl percorso inizia da Montorio, caratteristico centro storico con la chiesa madre di San Rocco, due monasteri, uno dei Cappuccini e un altro dei padri Zoccolanti, e il palazzo marchesale sulla piazza. La strada porta verso il ghiacciaio del Calderone, e si entra nel borgo di Pietracamela, detto \"paese della roccia\", un centro storico reso unico dalle viuzze, dalle abitazioni in conci irregolari, e le chiese romaniche, come quella di San Rocco e quella madre di San Giovanni. Oltre Pietracamela, il sentiero sale sino ad arrivare ai Prati di Tivo, e alla cabinovia \"La Madonnina\".\nIl secondo itinerario \u00e8 quello che conduce ai Monti della Laga, attraverso la statale 80, detta \"Strada Maestra del Parco\"; tra i verdi altipiani e i boschi rigogliosi, si scoprono il folklore e le tradizioni dei paesetti locali, come Senarica, Poggio Umbricchio, Macchia Vomano e Crognaleto, la frazione maggiore di questo comune sparso. Di interesse le varie chiese romanico-rinascimentali, come la chiesa di San Silvestro, dell'Assunta, di Santa Caterina, e il tempietto della Madonna della Tibia.\nTra la val Vomano e la valle del Tordino: la via Cecilia.\n\u00c8 uno dei tratti pi\u00f9 interessanti della valle del Tordino. Si parte da Padula frazione di Cortino (932 m), immersa nei boschi dei Monti della Laga; nei pressi del vecchio mulino si imbocca il sentiero Italia lungo la tappa del Ceppo, e si raggiunge Ponte Flammagno; facendo una deviazione si arriva qlle cascate di Cantagalli, in cui il fosso della Cavata confluisce nel fiume Tordino. Si raggiunge infine la radura delle Macere (1140 m) e attraversando il fosso della Cavata su ponticello di ferro, si raggiunge la strada sterrata che guarda verso il Tordino, attraverso cui si scende a Padula,\nIl percorso verso Teramo segue l'antico tracciato romano della via Cecilia, realizzata nel 293 a.C. quando ci fu la conquista del territorio Sabino e dei Pretuziano, ottenuta con una campagna militare condotta dal console Manio Curio Dentato. L'assorbimento del territorio dei Pretuzi fu conseguito mediante le fondazioni della colonia latina \"Hatria\" (Atri) e \"Castrum Novum\" (Giulianova) nel 268-84 a.C.\nLe fondazioni coloniali romane prevedevano la creazione o sistemazione di assi viari preesistenti, che potessero garantire un controllo diretto di Roma sul nuovo territorio occupato; questa necessit\u00e0 probabilmente nacque anche dallo sfruttamento delle saline adriatiche, nel momento in cui le saline di Ostia non potevano pi\u00f9 essere sufficienti al fabbisogno del nuovo stato romano in espansione. Nel primo tratto la via Cecilia ricalcava la gi\u00e0 precedente via Salaria raggiungendo \"Interocrium\" (Antrodoco), da qui se ne distaccava e proseguiva verso \"Amiternum\" (L'Aquila), per poi risalire verso l'Appennino nel valico delle Capannelle. Presso l'antico abitato dell'attuale Poggio Umbricchio, cadeva il miliari CIII, proseguiva sino al paese di Montorio. La Cecilia, continuava da qui un doppio itinerario in funzione delle due colonie adriatiche, un asse attraverso Valle San Giovanni, miliario CXIII, raggiungeva \"Interamnia\" (Teramo) e poi proseguiva loungo il basso Tordino sino a \"Castrum Novum\"; invece il secondo braccio seguiva il Vomano e raggiungeva \"Hatria\".\nMontorio\nLungo il fiume Vomano, si trovava il tempio di Ercole, in posizione superiore e distaccata dall'attuale centro storico di Montorio. Notevole importanza storico-archeologica riveste questo tempio, scoperto nel 1865, della struttura si conservano resti cospicui della cella con pavimento mosaicato, realizzato in \"opus tessellatum\" con tessere di calcare bianche e riquadratura a tessere nere. Il pavimento riporta l'iscrizione dedicatoria che grazie alla menzione della coppia consolare romana in Pretuzia, che lo fece restaurare, pu\u00f2 essere precisamente datata al 55 a.C. L'epigrafe, oltre a restituire il nome della divinit\u00e0 cui il tempio era dedicato, fornisce indicazioni sulla realizzazione dell'edificio, ad opera dei magistrati del vicus. Presso Crognaleto, andando al centro di Piano Vomano, si trova la testimonianza archeologica della strada \"Maestra del Parco\", le mura megalitiche di Colle del Vento, un tratto di mura in opera quadrata, a controllo dell'alta valle del Vomano.\nTeramo - Necropoli di Ponte Messato / Ponte degli Impiccati\nIn epoca romana anche la citt\u00e0 di \"Interamnia\" si dot\u00f2 di un cimitero pubblico, ossia una necropoli, le aree sepolcrali si disponevano lungo le vie extraurbane, nel rispetto delle Leggi delle XXII Tavole, la sepoltura di Ponte Messato infatti, in contrada Cona lungo via Cavalieri di Vittorio Veneto, fiancheggiava l'antica via Cecilia, in direzione di Amiternum; un'altra necropoli doveva essere collocata lungo la strada che da Interamnia portava verso il mare a Castrum Novum. Da questa necropoli provengono due iscrizioni funebri con la menzione di un \"Archipeta Eunuchus\", e di una \"Valeria Praetuttiorum\", nonch\u00e9 un'altra dedicata a Quinto Poppeo, patrono del municipio e della colona di Teramo, esposta oggi al Museo archeologico \"Francesco Savini\" di Teramo.Il sito archeologico di Ponte Messato fu individuato nel 1961 presso la cappella della Madonna della Cona, e scavato nuovamente nel 2000-2008; le strutture riemerse appartengono a una vasta area sepolcrale interessata da deposizioni che coprono un arco cronologico, che va dal IX secolo a.C. sino all'et\u00e0 imperiale (II sec. d.C.) La parte italica del IX-XVI sec. a.C \u00e8 a inumazione, mentre quella romana \u00e8 a incinerazione, sino al II secolo, quando si riafferma il tipo di inumazione con tombe a cappuccina.\nDella necropoli italica sono stati individuati altri due nuclei di sepolture monumentali, distinti per tipologia e localizzazione: il nucleo originario \u00e8 localizzato nel fosso Messato, che ha restituito monumenti funerari a circolo di pietre con fossa centrale, e ricchi corredi maschili e femminili. L'altro nucleo posto a sud del sito, \u00e8 costituito da 5 tombe di bambini compresi tra i primi mesi di vita e i 10 anni, sepolti in monumenti a circolo, e in fosse terragne per i neonati. Il mausoleo pi\u00f9 ricco di Ponte Messato raggiungeva 3 metri d'altezza, era allineato alla strada dove 2 cippi indicavano i confini di propriet\u00e0 dell'area sepolcrale del defunto, Sextus Histimennius; all'interno della sepoltura furono recuperati frammenti a transenna e una statua in marmo bianco, datata I secolo d.C., raffigurante il defunto in veste di togato. In un altro mausoleo sono stati recupersti pi\u00f9 di 100 frammenti in osso combusti, pertinenti a un letto funebre con raffigurazioni umane, animali e vegetali.\n'Area archeologica di Largo Madonna delle Grazie\nSi trova a Teramo, fuori Porta Reale, presso il sagrato del santuario. Si trova nel piazzale antistante il santuario di Santa Maria delle Grazie, lo scavo bench\u00e9 noto da secoli, citato gi\u00e0 da Niccola Palma nel 1832, \u00e8 stato effettuato nel 1980. Si tratta di numerosi ambienti risalenti al I secolo a.C., utilizzati sino al IV sec d.C. Gli ambienti con murature in opera incerta di ciottoli di fiume tagliati conservano pavimentazioni in coccio pesto con decorazioni a mosaico geometriche, di tessere lapidee bianche che formano motivi reticolati o a doppio meandro, con le tessere nere. All'estremit\u00e0 orientale due ambienti presentano una decorazione musiva pi\u00f9 articolata, con fascia perimetrale a meandro, racchiudente un clipeo suddiviso in rombi e agli angoli quattro delfini e quattro bastoni alati con due serpenti attorcigliati. In epoca augustea le costruzioni preesistenti dell'epoca repubblicana, sono state comprese in una sola domus con peristilio centrale, mentre nel III sec d.C. si install\u00f2 ivi un impianto industriale, forse lavanderia per la tintura dei panni, utilizzata sino all'epoca longobarda.\nAree archeologiche di Casa Melatino - Largo Torre Bruciata\nLa prima domus si trova sotto la medievale Casa Melatino all'incrocio del Corso Cerulli. Le indagini archeologiche del 1998 hanno evidenziato una complessa successione stratigrafica attribuibile a un grande sito archeologico esistente dall'epoca romana, e usato anche nell'epoca medievale sino al XII secolo, quando la citt\u00e0 nel 1156 fu distrutta da Roberto di Loritello.\nIl pavimento della fase pi\u00f9 antica \u00e8 un mosaico, forse relativo a un cortile peristilio, il tappeto musivo \u00e8 composto da scutulatums u fondo di tessellato rustico monocromo, incorniciato da una fascia laterale composta da una fascia monocroma di tessere bianche, seguita da una linea doppia di tessere nere, e una linea semplice tratteggiata, seguita da un tessellato policromo in 4 colori: bianco, nero, rosso, verde, che forma una composizione geometrica a rombo, di squame allungate bipartite, adiacenti in colori contrastanti. Le squame sono disposte per ordine di colore secondo allineamenti obliqui, convergenti verso il centro della fascia in sequenza continua, seguono una linea semplice tratteggiata, una linea doppia di tessere nere e una fascia monocroma di tessere bianche.\nNel III secolo d.C. il cortile venne ridotto con la costruzione di un muro divisorio, si creano due ambienti distinti: l'ambiente pi\u00f9 piccolo venne ripavimentato con un composto musivo a tessere bianche, riquadrato da una fascia perimetrale di tessere nere, ogni angolo della stanza \u00e8 infatti caratterizzato da un motivo decorativo composto da tessere nere a formare un collo e una bocca di Kanthanos, una decorazione a baccellature, sui cui lati vi sono due elementi fitomorfi, identificabili con foglie i cespo d'acanto o con rami di palma. Dal Kanthanos fuoriescono degli elementi vegetali con motivi a spirali, un cespo con 5 foglie lanceolate per lato e un lungo stelo con foglie al cui apice sembra stare un bocciolo, a met\u00e0 della stanza si trova un motivo a ventaglio con lo stelo di foglie e tre piccole infiorescenze.\nLa domus tra IV-VI secolo video ricoperto ancora una volta il pavimento con lastre di calcare bianco e marmo giallo, rettangolari e quadrate. Ai lati della stanza si trova una fascia decorativa in marmi colorati a motivi geometrici: sulla soglie di collegamento col secondo ambiente viene collocato con un mosaico bianco-nero di reimpiego con il motivo a svastica (simbolo apotropaico); una terza stanza alla destra dell'ambiente centrale viene arricchita con un pavimento a base cementizia con frammenti marmorei policromi. Al centro sono sistemate lastre quadrate colorate bianco e nero.\nLa seconda area archeologica con domus, si trova in Piazza Sant'Anna, nel vicolo di via Antica Cattedrale. I lavori di scavo iniziati negli anni '70 hanno permesso di recuperare le fondamenta dell'antica Cattedrale di Santa Maria Aprutiensis, fondata proprio sopra la domus romana nel VI secolo, e distrutta dall'incendio del 1156 (l'abside poi \u00e8 stata utilizzata per la cappellina di Sant'Anna dei Pompetti, ancora esistente). La domus risale al I secolo a.C., le strutture che si trovano a una profondit\u00e0 di circa 90 cm rispetto al piano superiore di calpestio. La domus presenta un ampio peristilio di forma rettangolare con murature in opera incerta e colonne in mattoni, rivestite di stucco colorato in rosso nel fusto e di bianco nelle basi. L'impluvium per la raccolta dell'acqua piovana, pavimentata in opus spicatum, \u00e8 decentrata rispetto al peristilio sui cui si affacciano tre ambienti affiancati, di cui quello centrale di dimensioni maggiori. Una soglia di pietra divide l'ambiente centrale dal peristilio: presso la soglia sono stai trovati sia gli incassi dei cardini che i serramenti metallici della porta conservati nel Museo civico archeologico. Il pavimento dell'ambiente in mosaico bianco con fascia perimetrale nera; i muri in opera incerta conservano gli intonaci decorati con leggere campiture geometriche su fondo bianco, al cui centro sono motivi vegetali stilizzati.\nL'ambiente meridionale il cui muro \u00e8 stato successivamente riutilizzato per la cattedrale, reca una soglia in pietra che immettere nel peristilio: la pavimentazione \u00e8 in coccio pesto con l'inserimento di tessere bianche. Gli intonaci conservano il fondo bianco con leggere campiture geometriche in giallo e ocra. L'ultimo ambiente a settentrione ha l'ingresso verso l'esterno, e il pavimento in coccio pesto con tessere bianche a forma di rombi tangenti agli apici: gli intonaci sono dipinti a fondo rosso, con campiture geometriche e decorazioni vegetali. La domus ha restituito vari materiali che permettono la datazione certa al I secolo, venne chiusa nel II secolo, come testimoniano i serramenti, e riutilizzata poi come cattedrale. La vicina Torre Bruciata era un elemento di avvistamento romano, riutilizzato poi dai teramani come campanile della cattedrale. Reca ancora all'esterno gli evidenti segni di bruciature per l'incendio del 1156.\nPonte degli Impiccati\nSi trova all'ingresso del Parco fluviale del Vezzola, in via Vecchio Mattatoio. Lo storico locale Francesco Savini descrive la presenza di un ponte, posto accanto alla chiesetta di San Giuseppe; il ponte in Stucco o degli Impiccati, perch\u00e9 ivi vi si eseguivano le esecuzioni capitali, nel XIX secolo era in parte sommerso dai detriti del Vezzola, ma era ancora attraversabile a piedi; nel 1817 vi fu realizzato un camposanto. In quest'epoca si conservava solo parte dell'arco principale, sovrastato da una nicchia con icona della Madonna; secondo lo storico Palma, sino al 1727 si conservava ancora un secondo arco. Nel 2055 \u00e8 stato recuperato dalla scomparsa quasi totale dell'accumulazione dei detriti del fiume, ma necessita di nuovi lavori di recupero, poich\u00e9 l'ingabbiamento in una struttura provvisoria non rappresenta il modo migliore di conservare un monumento storico.\nAlcuni storici vogliono che fosse di origine medievale, altri romana; per il Forti e il Crugnola, ingegneri del moderno vicino Ponte San Ferdinando nel 1817, sostenevano che fosse romano, tuttavia non ci sono abbastanza documentazioni, anche perch\u00e9 se cos\u00ec fosse, il ponte in epoca medievale sarebbe stato pesantemente manomesso, iniziando dalla presenza dei Longobardi, che vi realizzarono dei fregi a carattere geometrico e animalistico, tipico della loro arte a rilievo.\nCastrum Novum\nNel 290 a.C. fu fondata al mare la colonia romana di \"Castrum Novum\" popolata prevalentemente dai Piceni, una scelta strategica allo sbocco sull'Adriatico del Tordino. Non si ha documentazione sufficiente sull'impianto urbano scelto, le mura dovevano seguire l'orografia della collina che sovrastava il mare, i punti di accesso vennero scelti in funzione di un rapporto ottimale tra impianto urbano e collegamenti interregionali, in direzione di Roma per mezzo della via Cecilia, e mediante la via Salaria verso gli altri centri della costa adriatica, come Truentum e Asculum. Il suo centro \"fortificato\" viene ricordato dagli storici Plinio il Vecchio, Claudio Tolomeo, Velleio Patercolo e Strabone; gli strati murari del sottosuolo, e pi\u00f9 ancora del tesoretto monetale scoperto nel 1828 in parte liquefatto e arrostito dal fuoco, inducono a ritenere che nel corso della sua esistenza, la citt\u00e0 sub\u00ec varie devastazioni e attacchi, avvenuti dopo la decadenza di Roma, con gli attacchi saraceni del IX secolo, e la distruzione nel XV secolo del borgo di Terravecchia di San Flaviano.\nTeatro romano di Atri\nL'area archeologica \u00e8 posta in via del Teatro, nei pressi di Palazzo Cicada, sec. III - II a.C. Nell'autunno 1993 sono iniziati gli scavi per riportare alla luce del manufatto, quando il dottor Giovanni Azzena, studente dell'Istituto \"Cardinal Cicada\", ipotizz\u00f2 che l'area, per la sua conformazione, potesse celare delle vestigia italiche. Completati gli scavi, il teatro \u00e8 stato in larga parte riportato alla luce, ha un diametro di 70 metri, pu\u00f2 contenere 10.000 persone a sede, nella zona della cavea si trova, nelle cantine del palazzo Cicada, al suo interno, dove il paramento dell'originale struttura \u00e8 visibile, lo stato di conservazione risulta ottimo. Al contrario i pavimenti non sono conservati, per un generalizzato abbassamento dei piani delle cantine del palazzo. Le volte parzialmente distrutte per permettere l'innalzamento dei soffitti moderni, erano costruite in calcestruzzo, con setti delimitati da nervature in laterizi tagliati, posti di coltello. Sono venuti alla luce parti dell'antico convento dei Gesuiti, sorto sulle rovine di questo teatro nel XVII secolo, e resti di varie abitazioni; inoltre molti mattoni del teatro presentano la scritta PH, ossia Hatrianus Populus (popolo di Atri, oppure \"Hatria\").\nDa Cesacastina alle Cento Fonti / Prato Selva.\nDalla localit\u00e0 di Cesacastina si prende la strada per il Colle della Pietra, sino ad arrivare a contrada Piane, superando il campo sportivo, e girando per il Fosso dell'Acero (1320 m). Si prosegue per il sentiero sulla valletta erbosa, per poi girare a destra verso i prati, entrando nel bosco, valicando il fosso dell'Acero. Superando il bosco dopo aver incontrato delle cascate, si costeggia il torrente, e si arriva alla sorgente Mercurio (1800 m). Da qui si sale nella Valle delle Cento Fonti, solcata da diversi fossi con falde acquifere, e si va in direzione della Sella di Gorzano. Si arriva alla testa della valle, andando ad ovest si risale un ampio dosso per arrivare alla cima maggiore della Laghetta (2372 m).\nPer il percorso Prato Selva - Rifugio del Monte, si parte dal paese di Fano Adriano, si segue la via per Prato Selva (1375 m), dove si trova l'albergo provvisto di seggiovia. Si inizia il percorso passando accanto a un bosco di faggi, con i primi segnavia. Si prosegue sui pascoli, al termine di uno skilift si va a sinistra, proseguendo lungo la seggiovia, sino ad arrivare in vista del Corno Grande.\nLasciata la strada e i segnavia per la Fonte Incordara, si prosegue lungo la seggiovia, poi nei pressi del pilone successivo, si devia a destra per il tratturo, che corre lungo il bosco per entrarvi, aggirato poi il Cocuzzolo Abetone, conclusa la seggiovia, conduce a una radura con lo stazzo (1700 m). Il percorso in salita conduce sino ai Prati di San Pietro (1790 m), ritrovandosi ai piedi delle rocce di Colle Andreole, il sentiero vira a sinistra, scende sul fianco del valloncello, e raggiunge il pianoro coperto di macigni, dove \u00e8 collocato il Rifugio del Monte (1614 m); a ovest svettano il Pizzo d'Intermesoli, il Corno Grande e il Piccolo del Gran Sasso.\nI centri storici.\nTeramo\nVi si accede all'ex Porta Due di Coppe al corso San Giorgio, da Piazza Garibaldi, o da Porta Reale nel piazzale della Madonna delle Grazie. Altri accessi sono dati dal ponte ottocentesco San Ferdinando che va a Porta Melatina, in sostituzione dell'antico ponte degli Impiccati, dove si trova anche la fonte della Noce. Da Porta Reale si percorre l'asse viario del corso De Michetti (ex corso di Porta Reale o corso Garibaldi), e ci si addentra nel centro storico; da notare i portici dell'ex Casa Bonolis, ricavati nel Medioevo dall'antico acquedotto, che si trovano nei pressi della chiesa di Sant'Antonio di Padova, ex monastero dei Francescani. Dal trivio della chiesa di Sant'Antonio, nella piazzetta con l'edicola Savini, si prosegue per il corso V. Cerulli (ex corso Trivio) con il Palazzo Savini e la casa eclettica Muzii-Castelli, sino ad arrivare a piazza Ercole Orsini (ex piazza Cavour o del Mercato), dove prospetta la facciata romanica del Cattedrale di Santa Maria Assunta. Il duomo, costruito nel 1158 per volere del vescovo Guido II, poich\u00e9 nel 1156 l'antica cattedrale di Santa Maria Aprutiense (oggi cappella di Sant'Anna dei Pompetti in Largo Torre Bruciata) era stata distrutta dall'invasione dei Normanni, sub\u00ec varie modifiche nel XVI-XVIII secolo, sino al ripristino romanico degli interni nel 1932.\nPunto caratteristico della citt\u00e0 \u00e8 Piazza Sant'Anna o Largo Torre Bruciata, con l'ex cattedrale, la domus romana, poi i quartieri storici di San Leonardo, San Giorgio, posto ad ovest lungo il corso omonimo, dove si trovano il Palazzo Delfico con la biblioteca provinciale e il Palazzo Savini con il museo archeologico, ricavato dal monastero di San Carlo; poi il quartiere Santo Spirito o di Porta Romana, e il quartiere di Santa Maria a Bitetto, presso il sobborgo della Madonna del Carmine.\nBellante e dintorni\nInteressante \u00e8 il centro storico, che conserva varie caratteristiche medievali e rinascimentali. L'area era ricca di incastellamenti longobardi, e anche Bellante ebbe il suo castello, oggi scomparso, bench\u00e9 si conservi la grande torre di Giovanna I di Napoli, eretta nel XIV secolo. Tra le chiese si ricordano quella di Santa Croce con la facciata in laterizio, caratterizzata da varie sovrapposizioni, il portale in pietra \u00e8 del XVI secolo, in stile rinascimentale, sovrastato da un rosone murato. Attigua alla chiesa si trova la cappella di Santa Maria della Misericordia, con la statua della Madonna assisa in trono col Bambino, d'epoca rinascimentale.\nAtri\nInsieme a Giulianova, Teramo e Roseto, \u00e8 una delle citt\u00e0 pi\u00f9 grandi della provincia con circa 14.000 abitanti, sopra un colle di calanchi, in posizione dominante verso il mare di Pineto e Roseto. La citt\u00e0 fu una colonia romana, detta \"Hatria\", vi era nativa la gens Adriana, che dette i natali all'imperatore romano Adriano. Divenuta importante sede vescovile insieme a Teramo nel XII secolo, con la famiglia Acquaviva nel XIII-XV secolo raggiunse il massimo splendore divenendo la capitale di un ducato, nell'Abruzzo Ulteriore. Nel centro storico si conserva il Duomo di Santa Maria Assunta dall'esterno romanico, con il portale a tutto sesto strombato e il rosone a raggiera, il campanile quattrocentesco, opera di Antonio da Lodi, che realizz\u00f2 anche la torre del duomo di Teramo; l'interno a tre navate, di impostazione romanica, conserva il prezioso ciclo pittorico dell'abruzzese Andrea De Litio, eseguito nella seconda met\u00e0 del XV secolo; esemplari sono le opere del Coro dei Canonici, con il ciclo pittorico delle \"Storie di vita di Ges\u00f9 e Maria\".\nIl chiostro del duomo ospita oggi il Museo Capitolare con varie opere d'arte sacra e archeologica. Altre chiese di interesse sono quella romanica di San Nicola di Bari, una delle pi\u00f9 antiche, poi quella di Sant'Agostino, con il portale ad arco durazzesco opera di Matteo Capro di Napoli, la chiesa di San Francesco d'Assisi in stile settecentesco, i complessi monastici dei Domenicani, di Santa Chiara e di Santa Rita. Il Municipio si troiva presso lo storico palazzo ducale degli Acquaviva.\nPresso la costa atriana si trovano i resti di un antico porto romano, presso l'area di Torre di Cerrano\nGiulianova\nRinata nel 1471 per volere del duca d'Atri Giuliantonio I Acquaviva, la citt\u00e0 fu una colonia romana del III secolo a.C., nota come \"Castrum Novum\", al termine della via Cecilia sull'Adriatico; poi nel primo Medioevo fu sede estiva del vescovo di Teramo, e per l'arrivo delle reliquie di San Flaviano di Costantinopoli, venne chiamata \"Castel San Flaviano\". Nel XV secolo a causa di lotte civili tra angioini e aragonesi, San Flaviano venne saccheggiata dalle truppe di Giovanni Piccolomini e gravemente danneggiata, sicch\u00e9 il duca d'Atri opt\u00f2 per una nuova innovativa ricostruzione in carattere rinascimentale, ispirandosi ai modelli della citt\u00e0 ideale.\nOggi il centro vitale di Giulianova si \u00e8 spostato pi\u00f9 sulla costa, lungo i grandi viali ortogonali del lungomare, la via del corso Nazario Sauro, il viale Orsini. Il lungomare monumentale fu progettati nel 1933 da Giuseppe Meo, e si ispirava al viale della Vittoria presso Bengasi, attraverso le \"scalette\" della salita Montegrappa, \u00e8 possibile raggiungere dal lido il paese alto, vedere il belvedere di Piazza della Libert\u00e0 (ex piazza Vittorio Emanuele) con la statua del sovrano opera di Pagliaccetti. Il belvedere fu realizzato demolendo una parte delle mura inframmezzate ai torrioni, ancora ben visibili nella cinta fortificata del paese, insieme al convento dei Francescani. Lungo il corso Garibaldi si arriva a piazza Buozzi, dove si trova il duomo di San Flaviano, in stile rinascimentale, che fa forza sulla sua realizzazione prospettica a pianta circolare dentro, e ottagonale fuori, con una elevata cupola sferica che fungeva da faro per i marinai.Altre chiesette di interesse sono quella di Sant'Antonio, ricavata all'ex monastero di San Francesco, e la cappella di Sant'Anna; nel centro, all'incrocio di via Amendola e via Acquaviva si trova il torrione \"Il Bianco\", con la cappella di Sant'Anna dagli altari barocchi, altre torri sono il Torrione di Porta Napoli e di Porta Santa Maria. Lungo una strada fuori dalle mura si raggiunge il santuario della Madonna dello Splendore, edificato nel XVII secolo dopo un'apparizione mariana presso una fonte miracolosa, e accanto vi si trova l'attiguo monastero con il museo d'arte.\nRoseto degli Abruzzi\nLa cittadina del lido si svilupp\u00f2 nel primo Novecento, all'epoca era detta ancora \"Rosburgo\", e contava poche case e qualche lido, e la sede amministrativa municipale era presso il paese collinare di Montepagano, oggi sua frazione, dopo il decreto di Mussolini del 1928. Il lido col passare degli anni \u00e8 chiaramente divenuta la nuova citt\u00e0 moderna, da via Thaulero si raggiunge il lungomare monumentale con chalet attrezzati e piazzali. Nel cuore del centro si trova la villa comunale, con la storica Villa Ponno, eretta nel 1890 da questa famiglia napoletana, che si ispir\u00f2 per il progetto a Villa Sambuy di Torino. Additata come il fiore all'occhiello della citt\u00e0, \u00e8 una residenza signorile molto frequentata, che ospita la biblioteca civica e la pinacoteca di Roseto; i sentieri attorno sono stati realizzati in battuto di ghiaia, inframmezzata ad ampie zone verdi e aiuole della villa. Sul retro si trova una cappella dedicata a Padre Pio di Pietrelcina e il Monumento ai caduti dell'Aviazione.La parrocchiale di Roseto \u00e8 dedicata all'Assunta, eretta alla fine del XIX secolo, bench\u00e9 il campanile mostri di essere pi\u00f9 remoto.\nIl borgo di Montepagano invece conserva perfettamente le caratteristiche di cittadella fortificata dalle mura, di cui si ricorda il tratto a mare di Porta Borea. All'interno sorge la chiesa monumentale dell'Annunziata, con cupola sferica, mentre appena fuori dalle mura troneggia il campanile quattrocentesco di Sant'Antimo; la chiesa and\u00f2 distrutta dopo le leggi napoleoniche nel primo '800.\nPineto\nSino al 1926 era nota come \"Villa Filiani\" per la residenza di questa famiglia; ed era dipendente dal comune di Mutignano. Il barone Filiani presto comprese le potenzialit\u00e0 di quest'area, e si adoper\u00f2 per renderla edificabile, costruendo una piccola cittadina sul litorale adriatico, lasciando intatta la pineta meridionale, di sua propriet\u00e0, ancora oggi molto frequentata. Di interesse: \nL'interno \u00e8 a navata unica, separata dalla zona presbiteriale, sopraelevata da tre gradini, e da un arcone trionfale a tutto sesto, che si ispira sempre al modello romanico. Lungo le pareti laterali ci sono due piccole absidi, in una delle quali si trova la statua di San Gabriele dell'Addolorata e l'organo ligneo con il coro. Nell'altra ci sono le statue della Madonna Addolorata, il Sacro Cuore, Sant'Antonio di Padova e Ges\u00f9 nel Sepolcro. Nel 2008 la parrocchia \u00e8 stata affidata ai Padri Salvatoriani.\nFaceva parte del porto romano di Atri. Inizialmente era un tempio pagano dedicato alla dea Cerere, fu ampliata nel Cinquecento dai Vicer\u00e9 spagnoli Alvarez de Toledo e Parafan di Ribeira. Appartenne come torre di controllo per tutta la durata del Regno di Napoli, fino alla ristrutturazione negli anni novanta del Novecento.\nOggi \u00e8 la sede dell'Area Marina Protetta Torre del Cerrano. Al suo interno si svolgono inoltre le attivit\u00e0 del Laboratorio Relazione Uomo-Animale e Benessere Animale dell'Istituto Zooprofilattico Abruzzo-Molise \"G. Caporale\". Nel tratto di mare antistante la Torre si trovano strutture sommerse subacquee (chiaramente visibili in caso di bassa marea), che si ipotizza siano parte della struttura dell'antico porto romano della citt\u00e0 di Atri.\nSi trova nella localit\u00e0 Torre di Cerrano, voluta da Luigi Corrado Filiani nei primi del '900. La pineta litoranea fu modellata nel 1923 con la bonifica dell'area circostante, con il livellamento del terreno e l'impiantamento di 2.000 alberi di Pino da pinoli (Pinus pinea) alti circa 6 metri. Successivamente furono realizzati dal Corpo Foresta dello Stato due diversi impianti: il primo a Pino d'Aleppo e il secondo sempre usando il Pino da pinoli.\nDa Penna Sant'Andrea a Crognaleto.\nLungo la via dal cuore della val Vomano va a Penna Sant'Andrea, si imbocca la statale 81, e si pu\u00f2 deviare le la riserva naturale \"Castel Cerreto\", istituita nel 1991, con 143 ettari di territorio con variazione di altitudine da 300 a 600 metri s.l.m. Penna \u00e8 nota per la tradizione del \"laccio d'amore\", una danza per matrimoni, che consiste nell'intrecciare nastri attorno un palo in piazza, al ritmo di musiche popolari, per realizzare originali geometrie.\nIl paese dopo Penna \u00e8 Basciano, di origini italiche; si nota immediatamente la monumentale torre campanaria con l'orologio dedicata a San Giorgio, che permette l'accesso al borgo antico a pianta ovoidale, con la chiesa di San Flaviano, documentata gi\u00e0 dall'XI secolo. Di fronte a questo ingresso di Porta Penta, si apre la monumentale piazza Vittorio Emanuele, con abitazioni borghesi tardo ottocentesche, e una cappella.\nScendendo lungo la statale 150, si prosegue verso Montorio, alle porte del Parco nazionale del Gran Sasso, dove si organizza la Vetrina del Parco, lungo la \"strada Maestra\", che collega Montorio ad Amatrice, per promuovere il territorio. All'incrocio con la provinciale 43 si va da Fano Adriano a Senarica, per raggiungere i Prati di Tivo.\nLuoghi spirituali tra il Tronto e il Vomano.\nTra i pi\u00f9 interessanti si ricordano:\nValle Siciliana.\nSecondo lo storico teramano Niccola Palma, la valle avrebbe questo curioso toponimo perch\u00e9 sarebbe stata frequentata, prima dei Pretuzi, dai Sicelioti. In seguito divenne parte della Contea di Manoppello (XI-XV secolo), sotto il patronato degli Orsini, e poi dopo la loro cacciata, nel XVI secolo divenne contea dei Mendoza, durante il viceregno spagnolo. Lungo le valli del Vomano e del Mavone si trova presso Castel Castagna il casale di Ronzano, con la chiesa di Santa Maria di Ronzano, in stile romanico, mentre pi\u00f9 in alto verso il Gran Sasso, si trova la chiesa di San Giovanni ad insulam, alle porte di Isola del Gran Sasso.\nDa Colledara la cui fama \u00e8 storicamente legata a quella di \"Castrum Leonis Vallis Sicilianae\", castello feudale e sede comunale sino al 1909, nei pressi del parco attrezzato del fiume Fiumetto, si raggiunge la cittadina di Tossicia, storica \"capitale\" della Valle Siciliana, con il castello Mendoza. Poco distante vi \u00e8 il paese di Azzinano, il paese \"dei murales\", con dipinti naif di vita contadina e giochi antichi popolari. La cittadina di Isola del Gran Sasso \u00e8 famoso luogo di preghiera e spiritualit\u00e0 per il santuario di San Gabriele dell'Addolorata, posto appena fuori dalle mura del centro antico, il quartiere San Leonardo. Dentro il paesetto si ricordano la chiesa madre di San Massimo d'Aveia, e attorno le chiesette di San Pietro, di San Giovanni ad insulam, e della Madonna delle Grazie al Casale\nCastelli\nPiccolo borgo medievale, che fa parte del club dei \"Borghi pi\u00f9 belli d'Italia\", uno dei punti di accesso al Parco nazionale del Gran Ssso dalla parte sud-orientale. Il borgo \u00e8 noto al livello internazionale per la lavorazione secolare delle ceramiche, una tradizione che risale al XV-XVI secolo, divenuta celebre con le famiglie Grue e Gentili. La nascita della ceramica si deve alle caratteristiche territoriali, per l'abbondante presenza d'argilla, i corsi d'acqua, i giacimenti di silice, i boschi di faggio per alimentare i forni. Tra i maestri ceramisti si ricordano Antonio Lollo, Carlo Antonio e Francescoantonio Grue, Carmine Gentili; lo stesso ex convento di Francescani \u00e8 stato adibito a museo civico della Maiolica, ed \u00e8 stato istituito un liceo artistico locale, specializzato nella lavorazione della maiolica policroma.\nOltre alle due chiese del paese: la parrocchia di San Giovanni e quella piccola di San Rocco, fuori dalle mura si ricorda la chiesa di San Donatoi del XVI secolo, definita da Carlo Levi \"Cappella Sistina della maiolica\", perch\u00e9 costituisce insieme al vasellame farmaceutico denomimato Orsini-Colonna, il punto di partenza ideale di una produzione successiva di tessere, che godette di fama nel Regno di Napoli, e anche presso le coorti europee.\nValle Grandi Abbazie.\nPiccola porzione della val Vomano posta tra l'Adriatico e le pendici del Gran Sasso, \u00e8 cos\u00ec chiamata per la presenza di importanti monasteri benedettini. Le \"grandi abbazie\" sono giganti di pietra che conducono il cammino spirituale dalla costa adriatica sino al santuario di San Gabriele dell'Addolorata. Sono:\nLa chiesa custodisce anche una croce lignea a doppia traversa, rivestita in lamina dorata filigranata e decorata con gemme preziose, policrome. Nel corpo della croce \u00e8 inserito il frammento ligneo della Vera Croce, venerato come reliquia. La leggenda di fondazione riguarda un contadino, che vide i buoi che portavano l'aratro inginocchiarsi verso una parte del campo, dove venne rinvenuta una croce bizantina.\nAlcuni blocchi di pietra sono scolpiti a rilievo, come l'Agnello reggi croce, ossia l'Agnus Dei, con i simboli del Tetramorfo; secondo Gavini questo sarebbe un revival di elementi paleocristiani di tradizione gregoriana tratti dall'abbazia di Montecassino. L'interno a tre navate presenta tracce di affreschi sulle pareti, si riconoscono la Madonna col Bambino e un Cristo in maest\u00e0 sul trono.\nL'interno era caratterizzato forse da una sola navata, poi se ne aggiunsero le altre, di cui una mezzo occupata dal convento, sono divise da archi a tutto sesto su pilastri, le volte sono a crociera nella navata centrale; in controfacciata si apre una nicchia affrescata con la scena della Crocifissione, mentre su un pilastro si trova il bassorilievo della Madonna del Crognale. Il presbiterio risulta rialzato con archi a sesto acuto e pilastri polistili; i resti dell'abside appartengono all'edificazione romanica. Il chiostro dell'attiguo convento \u00e8 a pianta quadrata, costituito da due ordini di archi, l'ordine inferiore \u00e8 del X secolo, quello superiore del XVI; gli affreschi rinascimentali riguardano la leggenda dell'apparizione mariana.\nNel 1892 inizi\u00f2 la glorificazione di San Gabriele quando durante l'esumazione dei suoi resti avvennero dei miracoli, nel 1908 in occasione della beatificazione, l'antica chiesa venne interessata da lavori di allargamento, venne realizzata la nuova facciata in stile eclettico, nel 1920 fu eretta la cupola monumentale. Nel 1929 la chiesa fu elevata alla dignit\u00e0 di basilica minore da papa Pio XI. Negli anni '70 sono partiti i lavori di un nuovo e pi\u00f9 grande santuario, edificato proprio davanti all'antico convento francescano, per dare spazio ai numerosi pellegrini, che aumentavano sempre di pi\u00f9, quando San Gabriele venne eretto santo patrono dell'Abruzzo. Il santuario moderno tuttavia stona completamente con la sobria ed elegante architettura eclettica dell'antico convento, decorato negli interni in stile neoromanico, ispirandosi particolarmente a quello bicromo (verde-bianco) della Toscana.\nEconomia.\nL'economia della valle \u00e8 prevalentemente agricola e industriale. Vi sono dislocate tre centrali idroelettriche dell'Enel con relativi invasi artificiali: la centrale di \"Provvidenza\", la centrale di \"Piaganini\" e la centrale \"Ignazio Silone\" (in precedenza chiamata San Giacomo).\nInfrastrutture e trasporti.\nLa vallata era attraversata dall'antica Via Caecilia (una diramazione della Via Salaria) che, svalicando dal Passo delle Capannelle, proseguiva verso valle diramandosi a sua volta verso Interamnia (oggi Teramo) e verso Hadria (l'attuale Atri). Ancora oggi molte strade della Val Vomano si chiamano \"Via Salara\" a ricordo dell'antica viabilit\u00e0 romana.\nL'alta e media valle \u00e8 attualmente percorsa dalla Statale 80. \nLa media e bassa valle, da Montorio al Vomano fino all'Adriatico, \u00e8 attraversata dalla Strada Statale 150."}
{"id": "2260360", "revid": "167080", "url": "https://it.wikipedia.org/wiki?curid=2260360", "title": "Aurum tolosanum", "text": ""}
{"id": "2260370", "revid": "322321", "url": "https://it.wikipedia.org/wiki?curid=2260370", "title": "Anton\u00edn Brus z Mohelnice", "text": "Biografia.\nBrus comp\u00ec i propri studi a partire dal 1541 a Praga ed a Cracovia, divenendo quindi cavaliere dei Crocigeri della Stella Rossa e venendo ordinato sacerdote. Si propose come volontario nella lotta contro i turchi in Ungheria e tra il 1542 ed il 1545 fu sul campo di battaglia. Dopo l'armistizio, fu attivo in Boemia col proprio servizio religioso. Nel 1552 venne prescelto come gran maestro dei Crocigeri della Stella Rossa, venendo nominato quindi vicario generale e predicatore generale dell'esercito austriaco allo scoppio di una nuova guerra contro i turchi, per mano diretta dell'imperatore Ferdinando.\nNel 1558, dopo averne pi\u00f9 volte ammirate le doti, l'imperatore lo nomin\u00f2 vescovo di Vienna, mentre ricopriva anche l'incarico di consigliere imperiale.\nPer le sue abilit\u00e0, Ferdinando I nel 1561 decise di nominarlo arcivescovo di Praga dopo 140 anni di vacanza della sede, contribuendo a fortificare e a rinnovare l'influenza cattolica nella zona contrastando i protestanti boemi.\nDal 1562 divenne legato imperiale ed oratore al concilio di Trento, dove tenne un atteggiamento di riconciliazione, prescrivendo ad ogni modo che non avrebbe pi\u00f9 consacrato sacerdoti che si fossero definiti ussiti per prevenire l'insorgere di situazioni ambigue.\nSuccessione apostolica.\nLa successione apostolica \u00e8:"}
{"id": "2260371", "revid": "167080", "url": "https://it.wikipedia.org/wiki?curid=2260371", "title": "Galleria Courtauld", "text": ""}
{"id": "2260373", "revid": "729019", "url": "https://it.wikipedia.org/wiki?curid=2260373", "title": "\u010cerny\u0161evskaja", "text": "\u010cerny\u0161evskaja (, traslitterazione anglosassone: Chernyshevskaya) \u00e8 una stazione di metropolitana della citt\u00e0 di San Pietroburgo, situata sulla linea 1, inaugurata il 1\u00ba giugno 1958.\nRelativamente piccola stazione a circa 70 m sotto il livello stradale, prende il suo nome dalla Chernyshevsky Prospekt su cui \u00e8 situata, che a sua volta deve il suo al filosofo materialista e scrittore russo Nikolaj Gavrilovi\u010d \u010cerny\u0161evskij. Rispetto ad altre stazioni, le linee architettoniche sono molto semplici e geometriche, sempre con un notevole utilizzo del marmo, una forma di passaggio tra l'esuberanza dello stile dello stalinismo e il funzionalismo degli anni sessanta."}
{"id": "2260374", "revid": "1924342", "url": "https://it.wikipedia.org/wiki?curid=2260374", "title": "Diary (Alicia Keys)", "text": "Diary \u00e8 una canzone scritta e prodotta dalla cantautrice soul americana Alicia Keys. La canzone, una collaborazione della cantante con il gruppo R&amp;B americano Tony! Toni! Ton\u00e9!, \u00e8 stata pubblicata nel 2004 nel mercato statunitense come terzo singolo estratto dal secondo album della cantante, \"The Diary of Alicia Keys\". Ha ricevuto una nomination ai Grammy Awards del 2005, come \"Miglior performance vocale R&amp;B di un duo o un gruppo\".\nInizialmente, il brano doveva essere pubblicato come A-side del precedente singolo If I Ain't Got You. A seguito della pubblicazione, si \u00e8 rivelato il terzo singolo consecutivo della Keys ad entrare nella top10 americana e anche la terza top3 consecutiva nella \"Billboard\" Hot R&amp;B/Hip-Hop Songs. Il remix della canzone di Hali ha raggiunto la vetta della classifica dance americana, diventando il primo e unico singolo della cantante a raggiungere tale risultato.\nIl numero di telefono.\nNel testo della canzone compare un numero di telefono, 489-4608, che era il numero di telefono di Alicia senza il prefisso quando viveva ancora a New York. Coloro che avessero chiamato col giusto prefisso il numero di telefono avrebbero cos\u00ec ricevuto un messaggio vocale di Alicia, poich\u00e9 essendo ancora attivo non aveva eliminato la segreteria telefonica. Molti fan hanno provato a chiamare il numero con prefissi diversi ed \u00e8 successo che uno di questi risultasse identico al numero di telefono di un uomo dalla Georgia, J. D. Turner. Quest'ultimo ha dichiarato di aver ricevuto oltre venti telefonate al giorno dai fans speranzosi, ritrovandosi con una bolletta da circa 95 dollari. Turner non ha ancora cambiato il suo numero di telefono."}
{"id": "2260377", "revid": "118891854", "url": "https://it.wikipedia.org/wiki?curid=2260377", "title": "Shaohao", "text": "Biografia.\nSecondo alcune tradizioni (ad esempio il \"Classico della storia\"), era uno dei Cinque Imperatori dell'antica mitologia cinese.\nLa leggenda narra che sua madre, una dea tessitrice, fosse una bella fata di nome Huange che s'innamor\u00f2 del pianeta Venere mentre andava alla deriva sulla Via Lattea. I due trascorsero insieme in intimit\u00e0 molte notti sulla zattera di lei e generarono un figlio. Ben presto venne alla luce Shaohao, che crebbe fino a diventare un bel giovane con un grande potenziale. Il suo prozio, Huang Di, era cos\u00ec impressionato da lui che lo nomin\u00f2 Dio dei Cieli Occidentali.\nIl mito racconta che Shaohao cre\u00f2 un regno tra le cinque montagne del Paradiso Orientale, abitato da diversi tipi di uccelli. Come governante di questa terra dal punto di vista burocratico, assunse l'identit\u00e0 di un avvoltoio. Altri uccelli lavoravano sotto di lui, ad esempio una fenice come suo Lord Cancelliere, un falco a cui deleg\u00f2 la legge e un piccione che era incaricato dell'istruzione. Scelse poi le quattro stagioni dell'anno per vigilare sugli altri uccelli.\nSebbene il suo regno fosse stato prospero per molti anni, Shaohao si trasfer\u00ec ad ovest e affid\u00f2 il regno degli uccelli a suo figlio Chong. Con un secondo figlio, Ru Shou, fece ritorno sulla Montagna di Changliu, dove pot\u00e9 governare sui Cieli Occidentali. Insieme come padre e figlio, erano responsabili del tramonto quotidiano del sole. In aggiunta, si attribuiva a Shaohao l'introduzione in Cina del liuto a venticinque corde.\nA parte le leggende, Shaohao \u00e8 considerato generalmente come figlio dell'Imperatore giallo Huang Di. Era il capo del popolo Yi, e spost\u00f2 la loro capitale a Qufu nello Shandong. Dopo aver governato per ottantaquattro anni, gli succedette suo nipote Zhuanxu.\nLa tradizione colloca la tomba di Shaohao, edificata molto probabilmente durante la dinastia Song a forma di grande piramide, nell'attuale villaggio di Jiuxian (\"vecchia prefettura\"), ad est di Qufu, nella provincia dello Shandong."}
{"id": "2260378", "revid": "110157", "url": "https://it.wikipedia.org/wiki?curid=2260378", "title": "North America Sucks!!", "text": "North America Sucks!! \u00e8 uno split album tra i gruppi punk Anti-Flag e d.b.s., pubblicato nel 1996 da Nefer Records."}
{"id": "2260379", "revid": "39884", "url": "https://it.wikipedia.org/wiki?curid=2260379", "title": "Paul Riche", "text": ""}
{"id": "2260386", "revid": "1776051", "url": "https://it.wikipedia.org/wiki?curid=2260386", "title": "Christoph Wertwein", "text": "Biografia.\nDivenne predicatore generale sotto il regno di Ferdinando I d'Asburgo, divenendo dal 1550 amministratore apostolico della diocesi di Wiener Neustadt. Per volere dell'Imperatore, divenne anche vescovo di Vienna a partire dal 18 febbraio 1552, ma mor\u00ec prima che potesse giungere la conferma pontificia.\nQuesta morte repentina fu conseguenza di un incidente, cadendo da cavallo."}
{"id": "2260388", "revid": "599013", "url": "https://it.wikipedia.org/wiki?curid=2260388", "title": "Travis Williams", "text": ""}
{"id": "2260390", "revid": "1318658", "url": "https://it.wikipedia.org/wiki?curid=2260390", "title": "Razza mediterranea", "text": "La razza mediterranea \u00e8 una delle tre presunte sub-razze europoidi elencate da William Z. Ripley in \"The Races of Europe\" (1899), insieme a quella nordica e alpina, accomunata globalmente per caratteristiche antropometriche e culturali in una \"civilt\u00e0 mediterranea\".\nSecondo Ripley, i membri di questo gruppo razziale sono presenti principalmente nelle aree geografiche che si affacciano sul mare Mediterraneo come l'Europa meridionale (Italia, Grecia, Albania, Spagna, Portogallo), parte del Maghreb (Tunisia, Algeria, Marocco) e del Medio oriente (Turchia, Siria, Libano, Palestina).\nLe caratteristiche fisiche che accomunano i mediterranei sono: pelle olivastra o bianco avorio, capelli generalmente scuri o neri, occhi prevalentemente scuri, cranio di forma allungata o moderata, viso stretto e allungato, corporatura snella, statura generalmente medio-bassa e naso sottile.\nOggi non si parla pi\u00f9 di razza mediterranea essendo questa solo un fenotipo osservabile in gruppi di popolazioni anche geneticamente distanti fra loro.\nStoria degli studi.\nPrimi dibattiti.\nI primi dibattiti sulle differenze culturali e fisiche tra nord e sud europei appaiono gi\u00e0 in epoca classica. Gli storici greci e romani consideravano i popoli germanici e celti come dei selvaggi dai capelli rossi o biondi. Secondo il filosofo Aristotele, il popolo greco si trovava in una posizione geografica ideale per via del clima intermedio tra i rigori del nord e la mollezza del sud, che consentiva la coesistenza di coraggio ed ingegno (\"Politica\", libro VII).\nL'oratore romano Publio Cornelio Tacito nella sua opera De origine et situ Germanorum sosteneva la purezza etnica delle trib\u00f9 germaniche, essendo esse il frutto di rapporti interculturali avvenuti tra civilt\u00e0 nordeuropee accomunate dalla stessa razza e lingua.\nNel corso del XIX secolo, le differenze culturali e religiose tra l'Europa nord-occidentale protestante e quella cattolico-romana del sud furono reinterpretate in termini razziali.\nOttocento e prima met\u00e0 del Novecento.\nDurante l'Ottocento e la prima met\u00e0 del Novecento, il razzismo scientifico e la questione della razza \u00e8 stato al centro di un acceso dibattito tra la comunit\u00e0 scientifica. \nLa prima descrizione fisica e sociale della razza mediterranea (allora chiamata \"razza celtica\") fu formulata dallo scienziato scozzese William Rhind nel 1851.\nPer William Z. Ripley (The Races of Europe, 1899) le caratteristiche principali della razza mediterranea erano capelli e occhi scuri, viso allungato, cranio dolicocefalo e naso stretto.\nSoprattutto in Gran Bretagna, Germania e Stati Uniti veniva promossa in quegli anni la superiorit\u00e0 della razza nordica, indicata come \"razza superiore\" da molti acclamati studiosi dell'epoca tra i quali Arthur de Gobineau; i popoli dell'Europa orientale e meridionale erano invece considerati inferiori, secondo la convinzione che la caduta dell'Impero romano d'Occidente fosse da attribuire alla mescolanza razziale.\nAll'inizio del novecento moltissimi italiani emigrarono negli Stati Uniti. Una volta sbarcati a Ellis Island, nella baia di New York, venivano divisi per \"razza\" e computati in due diversi registri: \"razza iberica/mediterranea\" da una parte e \"razza alpina\" dall'altra. Questa divisione fu ufficialmente avallata dalla Commissione Dillingham del Senato degli Stati Uniti che nel 1911 ribad\u00ec la stretta correlazione degli Italiani del Sud con gli Iberici della Spagna e i Berberi del Nord Africa. Nel \"Dictionary of Races and Peoples\" era precisato, inoltre, che tutti gli abitanti della penisola propriamente detta, compresa la Liguria, appartenevano alla razza degli Italiani del Sud. La \"razza Hamitica\", di cui gli italiani avrebbero fatto parte, pur non essendo connessa alla \"razza nera\", avrebbe avuto alcune tracce di \"sangue negroide\" in Nord Africa ed in alcune zone della Sicilia, con rilevanza non solo nell'aspetto fisico, ma anche nel carattere e nelle inclinazioni.\nLa principale motivazione che spinse molti razzisti a ritrattare o dibattere la presunta inferiorit\u00e0 dei mediterranei fu che le prime e pi\u00f9 importanti civilt\u00e0 del mondo antico: Babilonia, Antico Egitto, Antica Grecia, Antica Roma, come sottolineato da Giuseppe Sergi, erano effettivamente di origine mediterranea, e comunque i popoli nordici fossero nati dalla mescolanza di sangue tra eurasiatici.\nI principali oppositori della \"teoria nordicista\" usavano come prove proprio l'eredit\u00e0 culturale e storica lasciata dalle civilt\u00e0 mediterranee, contrariamente al nomadismo e all'imbarbarimento dei popoli nordeuropei.\nPer Carleton S. Coon \"i mediterranei occupano il centro della scena; la loro area di concentrazione maggiore \u00e8 precisamente quella in cui la civilizzazione \u00e8 pi\u00f9 antica\". Anche C. G. Seligman afferm\u00f2 che \"\"deve essere riconosciuto che la razza mediterranea ha in effetti pi\u00f9 meriti di qualsiasi altra essendo responsabile della grande civilt\u00e0 mediterranea\".\nCoon nella sua riedizione di The Races of Europe del 1939 teorizz\u00f2 che i primi mediterranei raggiunsero l'Europa nel periodo mesolitico importando la rivoluzione neolitica; successivamente, nel tardo neolitico, un'altra variet\u00e0 di statura pi\u00f9 alta costruttrice di megaliti, detta \"Atlanto-Mediterranea\", emigr\u00f2 sul continente europeo raggiungendo anche le isole Britanniche e la Scandinavia. \nSia Coon che Earnest Hooton concordavano con Sergi sul fatto che la razza nordica fosse una variante settentrionale di quella mediterranea, differenziatasi da quest'ultima attraverso un processo di selezione naturale che favor\u00ec la depigmentazione. D'altra parte una certa tendenza minoritaria al \"biondismo\" (capelli e/o occhi chiari) era stato notata da Coon e altri autori anche nella razza mediterranea propriamente detta.\nFascismo.\nIl fascismo italiano, soprattutto ai suoi inizi, promosse la mediterraneit\u00e0 degli italiani. In un discorso tenuto a Bologna nel 1921, Benito Mussolini dichiar\u00f2 che \"il fascismo \u00e8 nato ... da una profonda, necessit\u00e0 perenne di questa nostra razza ariana e mediterranea\". In questo discorso Mussolini si riferiva agli italiani come al ramo mediterraneo della razza ariana, nel senso di un popolo di retaggio indoeuropeo.\nSecondo il fascismo la razza era vincolata principalmente da fondamenti spirituali e culturali, per cui una gerarchia razziale si doveva basare su questi fattori. Mussolini respinse con forza la nozione secondo cui esistessero ancora razze biologicamente pure. Il fascismo italiano respinse altres\u00ec la concezione nordicista della razza ariana che idealizzava gli ariani \"puri\" con i capelli biondi e gli occhi azzurri. L'antipatia di Mussolini e di altri fascisti italiani verso il nordicismo era dovuta principalmente al fatto che le teorie nordiciste propugnate da alcuni tedeschi e, soprattutto, anglosassoni consideravano i popoli mediterranei come dei degenerati. In un discorso tenuto a Bari nel 1934, Mussolini ribad\u00ec il suo atteggiamento negativo verso il nordicismo: \"\"Noi possiamo guardare con un sovrano disprezzo talune dottrine d'oltralpe, di gente che ignorava la scrittura con la quale tramandare i documenti della propria vita, in un tempo in cui Roma aveva Cesare, Virgilio e Augusto\"\"\". \nTuttavia, nel 1938, con lo stretto rapporto che si venne a creare tra l'Italia e la Germania nazista, il governo fascista riconobbe ufficialmente l'eredit\u00e0 nordica degli italiani e la loro origine nordico-mediterranea.\nDopoguerra e mondo contemporaneo.\nCon la \"dichiarazione sulla razza\" formulata dall'UNESCO nel 1950, viene a decadere la scientificit\u00e0 del razzismo e dei suoi studi. Oggi esiste un ampio consenso scientifico sul fatto che non esistono razze umane in senso biologico.\nL'ipotesi di un popolo mediterraneo accomunato da secoli di storia e rapporti \u00e8 comunque accettato da molti scienziati, ed \u00e8 oggi uso corrente parlare di \"etnia mediterranea\". \u00c8 invece diverso \"civilt\u00e0 mediterranea\" che espone l'unit\u00e0 culturale e storica tra i diversi popoli affacciatisi nel \"Mare nostrum\"."}
{"id": "2260405", "revid": "22479081", "url": "https://it.wikipedia.org/wiki?curid=2260405", "title": "Et\u00e0 avanzata", "text": ""}
{"id": "2260411", "revid": "1543377", "url": "https://it.wikipedia.org/wiki?curid=2260411", "title": "CBC-MAC", "text": "In crittografia, un Cipher Block Chaining Message Authentication Code, abbreviato CBC-MAC, \u00e8 una tecnica per costruire un codice di autenticazione di messaggio usando un cifrario a blocchi. Il messaggio \u00e8 crittografato con qualche algoritmo di crittografia a blocchi in modalit\u00e0 CBC per creare una catena di blocchi in cui ognuno di essi dipende dalla cifratura del blocco precedente. Questa interdipendenza assicura che un cambiamento ad un qualsiasi bit del testo in chiaro causer\u00e0 un cambiamento nel blocco finale crittografato che non pu\u00f2 essere predetto o calcolato senza conoscere la chiave di codifica.\nPer calcolare il CBC-MAC del messaggio m si cripta m in modalit\u00e0 CBC con il vettore di inizializzazione a zero. La figura seguente mostra il calcolo del CBC-Mac di un messaggio diviso in blocchi formula_1 usando una chiave segreta k e un cifrario a blocchi E.\nSicurezza con messaggi di lunghezza fissa e variabile.\nSe il cifrario a blocchi impiegato \u00e8 sicuro, CBC-MAC \u00e8 sicuro per messaggi a lunghezza fissa. Tuttavia, di per s\u00e9, non \u00e8 sicuro per messaggi a lunghezza variabile.\nDetto tag il codice CBC-MAC di un messaggio formula_2, e indicato il tag con formula_3, un attaccante che conosce coppie messaggio-tag formula_4 e formula_5 pu\u00f2 generare un terzo messaggio formula_6 il cui tag coincida con formula_7.\nformula_6 pu\u00f2 essere ottenuto come segue:\nIl calcolo del CBC-MAC per il messaggio formula_6procede come segue:\nQuesto problema non pu\u00f2 essere risolto aggiungendo un blocco di lunghezza del messaggio (e.g., con Merkle-Damg\u00e5rd strengthening). \nIn caso di messaggi a lunghezza variabile, viene raccomandato l'uso di una differente modalit\u00e0 operativa, per esempio CMAC o HMAC, per proteggere l'integrit\u00e0 dei messaggi a lunghezza variabile.\nUtilizzo della stessa chiave per crittografare e autenticare.\nUn errore comune \u00e8 riutilizzare la stessa chiave formula_28 per la crittografia CBC e il CBC-MAC. Anche se un riutilizzo della chiave per scopi differenti \u00e8 una pratica sconsigliata in generale, in questo caso particolare l'errore porta ad un attacco spettacolare.\nSupponiamo che un utente effettui la crittografia di un messaggio formula_29 in modalit\u00e0 CBC usando un IV formula_30 ed ottenendo il seguente testo cifrato: formula_31, dove formula_32. Inoltre, genera il codice CBC-MAC per IV e per il messaggio: formula_33.\nAdesso un attaccante pu\u00f2 cambiare ogni bit prima dell'ultimo blocco formula_34 e il codice MAC sar\u00e0 ancora valido. La ragione \u00e8 che formula_35 (questa \u00e8 in effetti la ragione per cui le persone commettono questo errore cos\u00ec frequentemente\u2014ci\u00f2 permette di incrementare le performance di un fattore pari a due). A meno che l'ultimo blocco non venga cambiato, l'equivalenza formula_36 rimane valida, cos\u00ec il codice CBC-MAC risulta corretto.\nQuesto esempio mostra, inoltre, che un CBC-MAC non pu\u00f2 essere usato come funzione monodirezionale resistente alle collisioni: data una chiave \u00e8 banale creare un messaggio differente che generi lo stesso codice."}
{"id": "2260414", "revid": "889336", "url": "https://it.wikipedia.org/wiki?curid=2260414", "title": "Friedrich Nausea", "text": "Biografia.\nFriedrich Grau, detto \"Nausea\", frequent\u00f2 in giovent\u00f9 la scuola di Zwickau, e prosegu\u00ec all'Universit\u00e0 di Lipsia a partire dal 1514, dal quale usc\u00ec con il titolo di \"Magister\" e con il baccellierato. Dal 1517 fu insegnante a Bamberga. Il vescovo Georg III Schenk von Limpurg e il Gran Maestro Johann von Schwarzenberg, riconosciute le sue spiccate doti, gli favorirono gli studi inviandolo a studiare alle universit\u00e0 di Padova e Siena. Nel 1523 ottenne il dottorato in giurisprudenza. Nel 1524 accompagn\u00f2 Lorenzo Campeggi alla Dieta di Norimberga ed alla Convenzione di Ratisbona, distinguendosi tra gli accaniti promotori per indurre Filippo Melantone a ritornare in seno alla Chiesa cattolica.\nAlla fine del 1525 divenne predicatore della cattedrale di Magonza, divenendo ministro del culto anche a Francoforte sul Meno. Nel 1533 ricevette la laurea in teologia dall'Universit\u00e0 di Siena. A partire dal 1534 fu Predicatore personale di Ferdinando I d'Asburgo e nel 1538 divenne vescovo coadiutore di Vienna, succedendo nel 1541 al vescovo Johann Fabri e venendo consacrato nello stesso anno sacerdote e vescovo.\nOpposto ai protestanti, tenne comunque nei loro confronti un atteggiamento tollerante, dimostrandosi estremamente moderno nel promuovere per la Messa la lingua del popolo al posto del latino, per rendere maggiormente comprensibile la celebrazione eucaristica da parte dei fedeli, favorendo anche l'operato dei laici nella vita della diocesi e battendosi per l'abolizione del celibato del clero. A partire dal 1551 prese parte al Concilio di Trento, durante il quale mor\u00ec l'anno successivo.\nOpere.\nValente teologo, Friedrich Nausea compose anche alcune opere di successo, con un chiaro gusto controriformistico molto in voga nella letteratura ecclesiastica cinquecentesca. Tra le opere pi\u00f9 famose si ricordano:"}
{"id": "2260415", "revid": "276491", "url": "https://it.wikipedia.org/wiki?curid=2260415", "title": "Castelnuovo Vomano", "text": ""}
{"id": "2260416", "revid": "365417", "url": "https://it.wikipedia.org/wiki?curid=2260416", "title": "Scerne", "text": "Scerne di Pineto \u00e8 una frazione che appartiene al comune di Pineto, in provincia di Teramo; dista 5,35 chilometri dal capoluogo comunale.\nGeografia e clima.\nScerne \u00e8 posta sul mare Adriatico, sulla riva destra del fiume Vomano, presso la sua foce.\nIl litorale \u00e8 particolare perch\u00e9 non dispone di sabbia, ma di ghiaia. La causa \u00e8 riconducibile alla vicinanza della foce del Vomano, che negli ultimi decenni non \"produce\" pi\u00f9 sabbia a causa della modifica del suo corso naturale, dovuta alla presenza di dighe idroelettriche nella zona montana, vicino alle sue sorgenti. Tuttavia questa particolarit\u00e0 non impedisce la balneazione. La particolare conformazione del fondale rende il mare di Scerne adatto alla pratica degli sport acquatici come windsurf e kitesurf.\nPista ciclabile.\nIl litorale di Scerne \u00e8 percorso da una pista ciclabile che fa parte della Ciclovia Adriatica. Questo tratto di pista ciclabile attualmente inizia dalla sponda sud della foce del fiume Vomano e dopo circa 4 km si conclude in corrispondenza della zona dei camping, a sud del centro abitato.\nEconomia.\nIn prevalenza legata alla presenza nelle immediate vicinanze della zona industriale di Pineto, \u00e8 anche basata sul commercio al dettaglio.\nStoria del territorio.\nScerne occupa l'ultimo tratto della piana alluvionale del Vomano, alla destra della foce, tra il fiume ed il Colle Morino. Le vicende storiche di questo territorio, soprattutto in epoca romana ed altomedioevale, hanno lasciato traccia in testimonianze geografiche, archeologiche e documentali.\nEpoca romana.\nIn epoca antica il territorio attorno alla foce del Vomano si presentava in una configurazione diversa dall'attuale.\nNell'ambito di una dinamica comune a tutta la costa adriatica teramana, l'antica linea di costa era infatti pi\u00f9 arretrata rispetto ad oggi; dalla documentazione storica ed archeologica disponibile il fenomeno pu\u00f2 essere valutato, nella zona del Colle Morino, in un arretramento di circa 350m rispetto alla situazione odierna. Si pu\u00f2 immaginare che il fenomeno fosse anche maggiore alla bocca del fiume. \nAnche la foce del Vomano aveva una configurazione diversa, che comprendeva sulla riva destra un ramo, oggi scomparso, circa 600 metri a Sud dell'attuale. Il tratto di fiume oggi scomparso sar\u00e0 poi ricordato nella documentazione storica e cartografica con il nome di \"Vomano vecchio\", ancora presente oggi sul territorio nel nome di una via dell'abitato di Scerne. \nQuesto territorio \u00e8 stata popolata sin dall'epoca romana. Lo storico atriano Luigi Sorricchio riteneva che alla foce del Vomano sorgesse, in quel periodo, il Castellum Hatriae, un centro abitato raccolto attorno all'antico porto della vicina citt\u00e0 di Atri sulla riva destra del fiume. A sostegno di questa ipotesi Sorricchio cita, tra l'altro, i ritrovamenti archeologici del suo antenato Nicola, a met\u00e0 del sec. XVIII, nella localit\u00e0 oggi nota come Casone, e quindi arretrato di circa due chilometri rispetto all'attuale costa (il punto preciso del ritrovamento non \u00e8 oggi pi\u00f9 localizzabile con precisione). L'ipotesi della presenza alla foce del Vomano del porto romano di Atri, variamente dibattuta tra gli archeologi, resta ancora oggi valida, anche sulla base della ricerca contemporanea.\nA confermare il popolamento in et\u00e0 romana dell'intera zona alla foce del Vomano ci sono poi le testimonianze di insediamenti identificati sia alle pendici del Colle Morino, che sulla riva sinistra del fiume, nel comune di Roseto degli Abruzzi.\nMedioevo.\nTra la tarda et\u00e0 romana e l'alto medioevo il territorio di Scerne \u00e8 interessato da importanti modifiche della sua conformazione antica sopra descritta; l'avanzamento della linea di costa ed i cambiamenti del corso del Vomano, con la progressiva scomparsa dell'antico corso d'acqua gi\u00e0 ricordato, conducono progressivamente il territorio verso una configurazione pi\u00f9 simile a quella odierna.\nQuesti fenomeni hanno presumibilmente facilitato la nascita di vaste aree paludose alla foce del fiume, alle quali L. Sorricchio associa la nascita, in epoca altomedioevale, del toponimo \"Scerne\". Sorricchio lo lega ad una radice tedesca antica, che indica un luogo fangoso. Si origina cos\u00ec il termine \"\"le Scerne\" o \"le antiche Scerne\"\", che pu\u00f2 essere trovato nella cartografia antica ad indicare la zona fangosa sulla riva destra della foce del Vomano.\nUn importante effetto di queste modifiche \u00e8 il progressivo insabbiamento del porto romano, con il conseguente decadimento del borgo ad esso associato. Nonostante questo, tuttavia, il porto resta in attivit\u00e0 anche nei primi secoli del medioevo, pur se in un contesto storico totalmente cambiato. In quest'epoca, infatti, tutta la valle del Vomano \u00e8 dominata dalla presenza dei monasteri benedettini; vicino Scerne, alle pendici dell'odierno Colle Morino, sorgeva la cella cassinense di Santa Maria \"in Maurinis\", il cui nome compare per la prima volta nel IX secolo, associato \"cum portu scilicet suo et foce de Gomano\".\nIl porto sembra essere a servizio di un'ampia zona attorno ad Atri, tra il Vomano ed il Piomba; ad esso, o ad un servizio per l'attraversamento del fiume, potrebbe essere legato l'altro toponimo altomedioevale che Sorricchio associa all'attuale localit\u00e0 di Scerne, quello di \"Caphaium\", presente nel Chronicon Vulturnense; lo storico ne riconduce l'origine al termine \"scafa\", che indica una piccola scialuppa a remi usata per il guado del fiume o al servizio di barche pi\u00f9 grandi.\nTuttavia le modifiche del territorio continuano, tanto che nella seconda met\u00e0 del sec. XIII Atri deve costruire un nuovo porto alcuni chilometri pi\u00f9 a Sud, in localit\u00e0 Cerrano, ed il porto sul Vomano decade definitivamente.\nEpoca moderna e contemporanea.\nCon il decadimento della cella di Santa Maria in Maurinis e dell'associato ospedale di S. Guglielmo il territorio di Scerne si spopola. L'abbandono delle terre vicino al fiume ed alla costa \u00e8 un tratto comune a tutto il territorio italiano in quest'epoca e dipende da vari fattori, tra i quali le minacce di incursione di pirati e l'insalubrit\u00e0 delle paludi, che hanno reso endemica la malaria lungo tutto il corso del Vomano sino a tutto il sec. XIX.\nResta incerta la presenza, sulla riva destra del Vomano, di una torre di avvistamento realizzata, tra la fine del XVI e l'inizio del XVII secolo, nell'ambito del programma che porter\u00e0 alla costruzione anche della vicina Torre di Cerrano. La presenza di questo edificio potrebbe dedursi da alcune mappe, datate tra il sec. XVII e l'inizio del sec. XVIII, che raffigurano alla foce del Vomano due torri, una su ciascuna sponda del fiume (Torre \"vecchia\" o \"di Umano\" a Nord, \"Torre Nuova\" a Sud, quest'ultima a sua volta distinta dalla \"Torre di Calvano\", cio\u00e8 l'attuale Torre di Cerrano, posta a circa 5km dalla foce). Ad oggi non resta traccia di nessuna di queste due fortificazioni.\nPer trovare un insediamento umano significativo nell'area attualmente occupata da Scerne bisogna attendere la seconda met\u00e0 del sec. XIX, quando compare una stazione di lavorazione del legname, mossa dall'energia idraulica derivata dal fiume; a questa succede, nei primi decenni del secolo successivo, un piccolo pastificio che usa la stessa fonte di energia. L'attuale abitato si sviluppa poi nel corso del secolo XX."}
{"id": "2260419", "revid": "26415", "url": "https://it.wikipedia.org/wiki?curid=2260419", "title": "Tigre della tasmania", "text": ""}
{"id": "2260420", "revid": "1313191", "url": "https://it.wikipedia.org/wiki?curid=2260420", "title": "Giuseppe Badaracco", "text": "Biografia.\nGiuseppe Badaracco nato a Genova nel 1588, di famiglia benestante, si applic\u00f2 dapprima allo studio delle lettere e poi alla pittura.\nFu allievo di Bernardo Strozzi e di Giovanni Andrea Ansaldo.\nSi trasfer\u00ec poi a Firenze, dove si trattenne per alcuni anni. Qui prese a modello le opere di Andrea del Sarto, delle quali fece numerose copie.\nTorn\u00f2 a Genova intorno al 1625. Produsse numerosi quadri soprattutto per conto di privati.\nOper\u00f2 anche in Corsica (che allora faceva parte della Repubblica di Genova), dove dipinse quadri a soggetto religioso per molte chiese di paesi nei dintorni di Bastia, influenzando anche lo stile dei pittori locali.\nMor\u00ec nel 1657, quasi settantenne, vittima di un'epidemia di peste che quell'anno fece numerose vittime a Genova.\nEbbe quattro figli, tra i quali Giovanni Raffaele (1648-1717), che fu suo allievo e divenne anch'egli un apprezzato pittore.\nOpere.\nDurante la sua carriera artistica Giuseppe Badaracco produsse numerose opere.\nDi seguito un elenco di alcune di esse:\nEntrambi questi dipinti sono caratterizzati dallo sfondo che mostra due diverse vedute secentesche di Borghetto Santo Spirito (nel primo si vede la cittadina dal mare con le mura, i torrioni e la chiesa parrocchiale, nel secondo il loggiato ancora oggi esistente nel centro storico)."}
{"id": "2260421", "revid": "767487", "url": "https://it.wikipedia.org/wiki?curid=2260421", "title": "Jan Michaelsen", "text": "\u00c8 figlio dell'ex calciatore danese Allan Michaelsen.\nCarriera.\nGiocatore.\nClub.\nInizi\u00f2 la carriera in piccoli club danesi, e nel 1996 si trasferisce all'AB, suo primo grande club, dove arriver\u00e0 a giocare 141 partite di campionato. Passa poi, nel 2001, al per poi finire la carriera nell'HamKam, dove giocher\u00e0 dal 2004 al 2007.\nNazionale.\nMichaelsen partecipa a 19 incontri con la Nazionale danese e segna un gol. Partecipa anche ai Mondiali del 2002 in Corea e Giappone.\nAllenatore.\nDal 1\u00ba gennaio 2009 \u00e8 allenatore della squadra riserve dell'FC Copenaghen, squadra militante nella Seconda Divisione danese."}
{"id": "2260430", "revid": "22479277", "url": "https://it.wikipedia.org/wiki?curid=2260430", "title": "Ludovico Castelvetro", "text": ""}
{"id": "2260436", "revid": "124195623", "url": "https://it.wikipedia.org/wiki?curid=2260436", "title": "Pesa ATRIBO", "text": "L'ATRIBO \u00e8 un autotreno a trazione Diesel prodotto dalla societ\u00e0 polacca Pojazdy Szynowe Pesa Bydgoszcz. \n\u00c8 in esercizio su alcune linee ferroviarie regionali italiane, dove \u00e8 classificato ATR 220 e ATR 220 Tr (con Trenitalia che ha soprannominato questo rotabile \"Swing\"), e polacche, dove \u00e8 classificato SA136.\nSi tratta di un treno a composizione bloccata formato da due motrici all'estremit\u00e0 e una rimorchiata al centro. I convogli possono essere accoppiati tra loro fino ad un massimo di tre complessi.\nStoria.\nNei primi anni del XXI secolo le Ferrovie del Sud Est (FSE), nell'ambito dell'ampio progetto di rinnovamento del proprio parco rotabili, ravvisarono l'esigenza di sostituire le proprie automotrici Ad della serie 31-45, ormai obsolete, per incrementare il livello qualitativo del servizio offerto. Pertanto nel giugno 2006 commissionarono quindi alla societ\u00e0 polacca Pesa Bydgoszcz ventitr\u00e9 treni a composizione bloccata e a tre casse. I treni derivarono dal modello Pesa SA133, a due casse, circolante su alcune linee secondarie della Polonia.\nIl primo convoglio, immatricolato come ATR 220.001, fu presentato ufficialmente il 15 luglio 2008 a Noicattaro.\nNel marzo 2009 anche la societ\u00e0 Ferrovienord, del gruppo FNM, acquis\u00ec dalla Pesa due convogli allo scopo di alleggerire il carico di lavoro delle ALn 668 in servizio lungo la ferrovia Brescia-Iseo-Edolo. L'acquisto fu agevolato da finanziamenti della provincia di Brescia e della regione Lombardia. I due autotreni furono numerati ATR 220.024 e 025. Tali convogli furono al centro di controversie sia per i costi d'acquisto, che risultavano superiori al comprensibile, sia per i ripetuti guasti - forse causati dall'elevata pendenza e tortuosit\u00e0 della linea a monte del lago d'Iseo - che li hanno spesso costretti alla permanenza fuori uso nei depositi. In seguito al processo di fusione di LeNord in Trenord la nuova compagnia ha deciso di sospendere l'uso di questi treni attualmente accantonati in attesa di decisione.\nIl 18 maggio 2009, la societ\u00e0 polacca stipul\u00f2 un contratto con la Ferrovie Emilia Romagna Srl, poi TPER, per la fornitura di otto treni che iniziarono ad essere consegnati nel mese di giugno ed entrarono in esercizio ad agosto dello stesso anno. Tali treni furono classificati ATR 220.026 \u00f7 033.\nL'anno seguente la societ\u00e0 polacca forn\u00ec quattro convogli alla FSE e altri quattro alla FER in estensione al precedente accordo. Nello stesso periodo, il voivodato della Pomerania Occidentale ordin\u00f2 dodici unit\u00e0 per impiegarle nei servizi locali. L'ultimo esemplare della commessa \u00e8 stato consegnato il 14 marzo 2011.\nNell'autunno 2012, la regione Toscana deliber\u00f2 un contributo di 48 milioni di euro per l'acquisto di dieci autotreni di nuova generazione ATR 220 Tr da parte di Trenitalia all'interno di un ordine che la stessa impresa ferroviaria fece all'azienda polacca per complessive quaranta unit\u00e0. Dopo alcuni ricorsi al TAR e al Consiglio di Stato da parte di imprese concorrenti, il contratto, dal valore stimato di 150 milioni di Euro, tra la societ\u00e0 italiana e il fornitore polacco venne concluso il 12 dicembre 2013.\nIl 2 settembre 2014, la societ\u00e0 polacca ha firmato un contratto con il voivodato della Pomerania per la fornitura di 7 convogli SA 136. I convogli dovranno essere impiegati nella Ferrovia Metropolitana Pomerana (Pomorska Kolei Metropolitalna). Le consegne sono iniziate in aprile 2015 e terminate nella fine dello stesso anno.\nIl 7 settembre 2016 l'USTIF ha sospeso l'autorizzazione alla circolazione degli ATR 220 delle Ferrovie del Sud Est per procedere ai controlli dello spessore dei bordini e all'accertamento di eventuali cretti sul telaio dei carrelli.\nNel 2017 la regione Molise ha stipulato un nuovo contratto di servizio con Trenitalia che ha permesso l'introduzione di un nuovo ATR 220 Tr in circolazione sulla tratta Campobasso-Roma Termini, e che prevede la fornitura di ulteriori due esemplari dello stesso modello entro il 2020.\nDopo aver stipulato l'accordo quadro tra Trenitalia e Regione Sardegna (2017), vengono consegnati, all'inizio del mese di ottobre 2020, quattro dei dieci treni Swing previsti.. I restanti sei vengono consegnati tra il 13 dicembre 2020 e il 7 gennaio 2021.\nTecnica.\nL'ATRIBO \u00e8 un convoglio a composizione bloccata a trazione diesel, a tre elementi e a tre porte per lato. Ha una lunghezza totale di 55 metri e pu\u00f2 raggiungere una velocit\u00e0 massima in esercizio regolare di 120\u00a0km/h.\nL'ambiente interno \u00e8 facilmente accessibile all'utenza grazie al piano di calpestio ribassato. Le carrozze, servite da aria condizionata, sono dotate complessivamente di 155 posti a sedere, di due spazi a disposizione dei disabili e di quattro, in alcuni casi sei, vani per le biciclette. Le ritirate sono del tipo a ciclo chiuso. Sono presenti ampi finestrini e display informativi a LED.\nI convogli si distinguono esternamente per le differenti livree societarie. Quelli delle Ferrovie del Sud Est vengono originariamente consegnati con una livrea prevalentemente rossa, con la parte bassa bianca e l'area dei finestrini scura; mentre quella dei treni TPER \u00e8 tricolore rosso/bianco/verde. Lo schema di coloritura dei due treni lombardi, nel maggio 2011 entrati nel parco di Trenord, riprende la \"corporate identity\" di LeNord, societ\u00e0 da cui questa deriva, mentre quella delle unit\u00e0 circolanti nel voivodato della Pomerania Occidentale \u00e8 una composizione dei colori blu, bianco e giallo. I treni di Trenitalia, che ha soprannominato questo rotabile \"Swing\", rivestono invece la nuova livrea DPR dei treni regionali di Trenitalia, caratterizzata dai colori giallo, blu e grigio in due tonalit\u00e0.\nI medesimi colori vengono ripresi nel maggio del 2019 anche dalle Ferrovie del Sud Est nel frattempo diventate parte del Gruppo Ferrovie dello Stato. Il 20 maggio, inoltre, le stesse FSE con un sondaggio su Facebook chiedono ai follower di scegliere il nome del treno tra Blog e Spring. Il 31 maggio il sondaggio termina con la vittoria di Spring, nome votato dal 72% dei partecipanti ."}
{"id": "2260437", "revid": "588155", "url": "https://it.wikipedia.org/wiki?curid=2260437", "title": "Johann Fabri", "text": "Biografia.\nJohann Fabri, soprannominato latinamente \"Faber\" dal momento che suo padre era fabbro, intraprese gli studi di teologia e giurisprudenza in giovane et\u00e0 a Tubinga e a Friburgo, dove consegu\u00ec il dottorato.\nAttorno al 1510 divenne predicatore a Lindau e dal 1514 divenne ministro del culto a Leutkirch im Allg\u00e4u, divenendo vicario generale della diocesi di Costanza a partire dal 1517. Dal 1523 si distinse come diplomatico e cancelliere al servizio dell'arciduca Ferdinando (poi imperatore), divenendo dal 1524 vescovo coadiutore di Vienna, ricevendo la prepositura della cattedrale cittadina nel 1529.\nFu in contatto con Erasmo da Rotterdam e successivamente divenne uno dei pi\u00f9 pugnaci difensori della Chiesa cattolica in Germania. Nel 1529 viaggi\u00f2 al fianco dell'imperatore Carlo V in Inghilterra, in cerca dell'atteso aiuto di Enrico VIII nella guerra contro i turchi che si stava combattendo nei confini orientali dell'Impero tedesco.\nNel 1530 divenne membro della commissione d'esame della \"Confessio Augustana\".\nIn quello stesso 1530, divenne vescovo di Vienna e fu anche qui un attivo predicatore, scrivendo anche molte opere in lingua volgare oltre che in latino, prodigandosi anche nella fondazione del convitto per studenti di San Nicola di Vienna."}
{"id": "2260442", "revid": "1810027", "url": "https://it.wikipedia.org/wiki?curid=2260442", "title": "Palazzo Albertini di Cimitile", "text": "Palazzo dei principi Albertini di Cimitile, gi\u00e0 Palazzo Calabria, \u00e8 un palazzo monumentale di Napoli, ubicato in via Santa Teresa degli Scalzi 76, nei pressi dell'omonima chiesa.\nStoria.\nIl palazzo venne costruito su commissione di Giovanni Battista Albertini, Principe di Cimitile, a partire dal 1774. In tale data infatti il principe acquista da Carlo Acquaviva d'Aragona, dei Conti di Conversano, esponente della nota famiglia napoletana degli Acquaviva, il terreno, \"pianta, fabbriche cominciate e materiali\", su cui il cugino di Carlo, Rodolfo Acquaviva, penultimo esponente del ramo dei Duchi di Atri estinto nel 1760, aveva intenzione di realizzare un \"Nobile e Magnifico Palazzo\". Al momento dell'acquisto erano state demolite dal Duca d'Atri le precedenti abitazioni della prima met\u00e0 del Seicento appartenute al giudice Sorrentino ed iniziati i lavori del piano terra. Ancora tutto da costruire era il piano Nobile, quello superiore e lo scalone monumentale.\nUn caso curioso avvenne durante la sospensione dei lavori, quando sul piazzale antistante erano presenti alcuni blocchi di piperno da lavorare sul cantiere; gli agostiniani ne approfittarono rubandoli e conservandoli nel giardino. L'evento fu denunciato, ma non ebbe esito perch\u00e9 i monaci riuscirono a corrompere gli incaricati all'indagine. \nI lavori furono diretti da Niccol\u00f2 Carletti, a cui poi subentr\u00f2 nel 1775 Giuseppe Fulchignoni. Vennero rifatti gli ambienti e in particolare la scala interna, di pianta quadrata, che si innalza con un unico rampante, racchiusa tra pilastri a loro volta legati alle volte a crociera da fasce. Molti studiosi, tra cui Arnaldo Venditti, hanno dato per certo l'intervento di Carlo Vanvitelli nella direzione dei lavori, ma approfondite ricerche hanno smentito tale ricostruzione.\nIl palazzo precedentemente affacciava su Largo S. Agostino degli Scalzi e fu compromesso dall'abbassamento del piano stradale dovuto all'apertura, nella prima met\u00e0 del XIX secolo, di via Santa Teresa che ha reso necessaria la realizzazione di un basamento.\nL'edificio conteneva la preziosa collezione di libri raccolta da Fabio Albertini, principe di Cimitile, e un'importante quadreria visitata nel 1861 da Charles Eastlake.\nDurante i moti rivoluzionari del 1848 l'atrio del palazzo fu uno degli ultimi luoghi dove i ribelli combatterono il disperato agone contro le forze governative. Il figlio secondogenito del principe Fabio, Prospero Albertini, fu infatti in quei mesi Maggiore della Guardia Nazionale. Il figlio primogenito, Giovanni Battista, fece parte della Camera dei Pari.\nIl palazzo pass\u00f2 alla famiglia Marulli d'Ascoli in seguito al matrimonio della principessa Eliza Mary Rose Grainger, vedova del principe Giovanni Battista Albertini, con Sebastiano Marulli. Venne quindi acquistato dalla famiglia Calabria il cui principale esponente fu Giacomo, prima Procuratore Generale del Tribunale di Napoli durante la nota vicenda del processo Cuocolo, quindi primo Presidente della Corte di Cassazione ed infine senatore del Regno; per questo viene comunemente chiamato nel quartiere \"palazzo Calabria\". Sul portale superiore al livello stradale l'edificio reca ancora l'effigie nobiliare dei Calabria.\nAlcuni decenni fa il palazzo venne trasformato in un condominio. Alla fine anni settanta del XX secolo \u00e8 stato restaurato sotto la direzione di Roberto Pane.\nAll'interno sono ben conservati numerosi ambienti decorati da affreschi (del pittore Francesco di Pascale) e stucchi."}
{"id": "2260443", "revid": "300067", "url": "https://it.wikipedia.org/wiki?curid=2260443", "title": "Carl Thomas", "text": ""}
{"id": "2260444", "revid": "767487", "url": "https://it.wikipedia.org/wiki?curid=2260444", "title": "Los Angeles Philharmonic Orchestra", "text": "La Los Angeles Philharmonic Orchestra \u00e8 un'orchestra sinfonica statunitense, con base nella citt\u00e0 di Los Angeles. Tiene stabilmente concerti alla \"\"Walt Disney Concert Hall\" da Ottobre a Giugno e alla \"Hollywood Bowl\"\" da Giugno a Settembre. Nota come un'orchestra innovatrice, al passo coi tempi, contemporanea, \u00e8 stata fondata da William Andrews Clark, Jr. nel 1919. Diversi sono stati i direttori di fama mondiale che l'hanno diretta dalla sua fondazione ad oggi."}
{"id": "2260446", "revid": "84604", "url": "https://it.wikipedia.org/wiki?curid=2260446", "title": "Scolopendra (album)", "text": "Scolopendra \u00e8 un album del gruppo di rock progressivo italiano Gli Alluminogeni, pubblicato dalla Fonit Cetra nel 1972."}
