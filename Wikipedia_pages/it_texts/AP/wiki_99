{"id": "2409301", "revid": "608143", "url": "https://it.wikipedia.org/wiki?curid=2409301", "title": "Gioia Tauro", "text": "Gioia Tauro \u00e8 un comune italiano di abitanti della citt\u00e0 metropolitana di Reggio Calabria in Calabria.\nCentro agricolo, commerciale e industriale della provincia, si affaccia sul mar Tirreno (presso la foce del Petrace) e d\u00e0 il nome al golfo (da Capo Vaticano a Punta Pezzo) e alla piana omonima.\nGeografia fisica.\nTerritorio.\nLa costa gioiese, che si estende per circa 7,76 Km, \u00e8 bagnata dal mar Tirreno. La costa comprende un tratto di spiaggia balneabile di circa 2,34 Km, composta da sabbia fine e ghiaino, soprattutto verso la riva e con qualche emergenza di scoglio.\nL'arenile \u00e8 bagnato da un mare cangiate dall\u2019azzurro al blu, cristallino e limpido, con fondali non troppo profondi.\n\"Gioia Tauro\" \u00e8 delimitata da due fiumi Metramo( o Mesima) a Nord e Petrace, l'antico M\u00e9tauros, a Sud, e dalle rupi del Sant'Elia e del Monte Poro; quest'ultimo separa le Piane di Gioia Tauro e Sant'Eufemia. Alle sue spalle la localit\u00e0 \u00e8 abbracciata dai declivi dell'Aspromonte, dove una serie di valli consente l'attraversamento de massiccio sino a raggiungere la Locride\nIl fiume Petrace discende dal fianco settentrionale dell' Aspromonte, misura 27 Km con un bacino di 461,3 Kmq. Questo fiume viene citato anche nella mitologia greca, con il mito di Oreste.\nLa citt\u00e0 \u00e8 attraversata anche dal fiume Budello, formato da tre ruscelli: P\u00e8lissa , Lavina, Drosi( ora detto Canciano). Questi confluiscono sotto la scarpata nord-ovest di Rizziconi e danno origine al fiume Budello che scorre lungo la contrada \" Valle Amena\" di Gioia Tauro e sfocia accanto alla diga foranea sud del Porto della citt\u00e0.\nOrigini del nome.\ne nei secoli ha subito molte variazioni, infatti ritroviamo in vari documenti il nome Zoa, Joha, Geolia, Gioja.\nGioja o Geolia comincia a comparire in carte angioine del sec. XIII. \nStoria.\nEt\u00e0 antica.\nGioia Tauro ha origine dalla magno-greca Metauros, sorta intorno al VII secolo sull'altopiano coincidente con l'attuale centro cittadino, la cui esistenza \u00e8 stata confermata in numerose campagne di scavi. I reperti archeologici rinvenuti sono custoditi presso il Museo Archeologico Nazionale di Reggio Calabria, il Museo Metauros cittadino e presso il Metropolitan Museum di New York qui giunti, probabilmente, a causa della dispersione nel mercato antiquario americano sul finire dell'Ottocento con l'arrivo di un'ondata imponente di migranti da ogni parte della Calabria.\nLa citt\u00e0 vantava una vivace produzione artigianale di ceramiche, bronzi, anfore attiche e corinzie e si distingueva anche per una fervida attivit\u00e0 culturale: nel 630 a.C. vi nacque uno dei pi\u00f9 grandi lirici greci, Tisia (detto Stesicoro).\nNel 445 a.C. viene invasa dai Bruzi ed essendo posta al confine tra la Repubbliche di Locri e Reggio \u00e8 continuamente devastata. Intorno al III secolo a.C. si notano contatti con Roma. Nei cantieri navali di Metauros, come in quelli di Ipponio (Vibo Valentia) e Rhegium (Reggio Calabria), si approntano le navi che serviranno nelle guerre puniche ai Romani. Questi, nel 201 a.C., si insediano sul territorio e, oltre a mutare il nome in Metauria, provvedono nel 130 a.C. a far passare da qui la via Popilia (pressoch\u00e9 l'attuale tracciato dell'autostrada A3) e a realizzare nuovi impianti urbani con sistema ortogonale. Col passare dei secoli, per\u00f2, la citt\u00e0 diviene una semplice stazione navale identificata col nome del vicino fiume Metauros (oggi Petrace) e cos\u00ec viene ricordata durante il regno di Tiberio (14-37 d.C.).\nNel 69 d.C. pare rianimarsi fino a quando due ondate di pestilenza, nel 166 e nel 189, non ne provocano il quasi totale spopolamento.\nEt\u00e0 medievale.\nNel 568, \u00e8 preda dei Longobardi che la devastano e costringono i pochi abitanti a riparare nella Piana ove vi rimangono fino al Mille. I superstiti, nell'883, subiscono anche le prime scorrerie dei pirati.\nLa citt\u00e0 riappare, con la denominazione di Johe, nel 1271 in un registro di Carlo I d'Angi\u00f2. Per l'importanza strategica lungo la costa ospita, il 30 marzo 1283, il primo parlamento della storia ove il pontefice Onorio IV, con dignitari, ecclesiastici, feudatari e rappresentanti della Piana discutono e approvano dei \u201ccapitula\u201d per fermare l'imminente invasione degli aragonesi che, attestatisi a Johe nel giugno 1284, vengono colpiti invece dalla malaria.\nNel 1305 \u00e8 possedimento di Ruggiero di Lauria e segue le vicende del casale di Terranova ma, non molto tempo dopo, passa a Nicol\u00f2 Joinville. La moglie di questi, Margherita di Laur\u00eca, la dona in eredit\u00e0 al proprio nipote Roberto Sanseverino nel 1341 e successivamente ereditata dai figli di questi, Ruggiero e Roberto, e poi da Enrico Sanseverino, detto il Ribelle, conte di Terranova e signore di Gioja che verr\u00e0 ucciso nel 1422 dal re Ladislao.\nIntorno al 1425 le famiglie Borgese e Caracciolo ne sono feudatarie e sono tra i dignitari che prendono parte alla \u201cCongiura dei baroni\u201d. Quando, nel 1444, Antonio Centelles riconquista la Calabria per il re Alfonso I, i capitani Grimaldi e Baldassino incendiano la citt\u00e0.\nEt\u00e0 moderna.\nNel 1479 viene acquistata per 80.000 ducati dal barone Aniello Arcomone e ha una notevole parte nel successivo periodo delle guerre fra gli spagnoli e i francesi per il predominio sul regno di Napoli. Il 21 aprile 1503, infatti, la battaglia di Gioja (passata alla storia come la terza \u201cbattaglia di Seminara\u201d) determiner\u00e0 la vittoria di Ferdinando il Cattolico sul francese monsignor d'Aubigny.\nNel 1535, ancora un 21 aprile, si registra un'invasione di pirati che si scontrano con gli 80 soldati della locale guarnigione costiera del capitano Francesco Ruiz che erano riusciti ad avvistarli. Il vicer\u00e9 don Pedro de Toledo, quindi, dispone la costruzione (nel 1565) di nove torri di guardia lungo tutto il golfo dove, in ognuna di esse, vi avrebbero stazionato i Cavallari (guardie a cavallo) in comunicazione visiva tra loro. Ma, la domenica delle palme del 1568, vi \u00e8 un nuovo sbarco di pirati con il rapimento di numerosi cittadini.\nIl 10 marzo 1574 la citt\u00e0, per 280.000 ducati, diviene possedimento della famiglia Genovese Grimaldi, che la terr\u00e0 in feudo fino al 1806.\nLa notte del 24 giugno 1625 Gioja viene assaltata dai corsari sbarcati da cinque galee. I Cavallari segnalano il pericolo, ma non vengono creduti. Nell'occasione si registrano 10 persone rapite che verranno successivamente riscattate. Un nuovo assalto di pirati si verifica il 20 giugno 1638, malgrado il vicario generale Giovan Tommaso Blanch avesse informato i sindaci delle terre di Rosarno e Gioja del pericolo imminente.\nNel 1653, in seguito alla riforma operata dal papa Innocenzo X, viene soppresso il convento basiliano.\nLa fine del secolo XVII e l'immediato inizio del XVIII vede realizzate le vecchie aspirazioni da Elisabetta Farnese a cui viene riconosciuto e assegnato il Regno. Don Carlo, infatti, suo primogenito, nel suo viaggio per Palermo (dove verr\u00e0 incoronato Re il 3 giugno 1735) viene ospitato a Gioja dal principe Gian Francesco Grimaldi.\nIl 5 febbraio 1783 la citt\u00e0 \u00e8 interessata dal \u201cFlagello della Calabria\u201d, un terribile terremoto. Nel borgo \u201cPiano delle Fosse\u201d fuoriescono dal suolo enormi correnti di fango che in un attimo distruggono i granai e provocano la totale perdita del vino e dell'olio. Si registrano pure 18 morti (fra i quali 7 bambini) e i danni ammontano a 100.000 ducati.\n\u00c8 protagonista nell'impresa dei Sanfedisti in Calabria ove il cardinale Ruffo \u00e8 presente il 21 febbraio 1799 allorquando l'uditore Angelo di Fiore chiede, da Gioja, a Francesco Prestia e Antonio Romano in Mileto di procurare alloggi necessari per 10.000 persone.\nAppena tre anni dopo si registrano nuovi invasioni di algerini e tunisini ma costoro fanno naufragio e vengono catturati.\nNel 1805 Napoleone, accusando i Borbone di tramare contro di lui, pone termine alla dinastia. Ma nel 1807 la propaganda borbonica \u00e8 particolarmente attiva tanto che, sui muri cittadini, appaiono i manifesti per incitare la gente alla rivolta. Viene distaccato cos\u00ec il IV reggimento di linea al comando del generale Gallone.\nEt\u00e0 contemporanea.\nRiconquistato il Regno, nel 1814, i Borbone aprono Gioja ai commerci con Napoli istituendo poi un regolare servizio marittimo nel 1844 e facilitando l'arrivo di moltissimi amalfitani che diverranno la spina dorsale del commercio cittadino.\nMa anche dei Borbone la popolazione \u00e8 stanca e comincia a manifestare sempre pi\u00f9 apertamente per la causa italiana. I patrioti gioiesi Francesco Gullace e Carmelo Silipigni vengono catturati nel 1848 e condannati al confino. Il 24 agosto 1860 Garibaldi conquista la citt\u00e0 anche se deve contrastare le ormai esauste armate borboniche. Il 17 marzo 1861 viene proclamato il regno d'Italia. Due anni pi\u00f9 tardi, il 26 marzo, viene concesso a Gioja di fregiarsi dell'appellativo \u201cTauro\u201d.\nGli impianti industriali sorti subito dopo l'Unit\u00e0 (1864), le migliorate condizioni economiche generali, l'imminente arrivo della ferrovia (1887) portano il Comune a proporre, nel 1874, a quello di Rosarno la costruzione di un porto. Gli amministratori rosarnesi, malcelando l'invidia per il ricco commercio gioiese, rispondono negativamente ben due anni dopo. Ma ormai il dado \u00e8 tratto. Viene decisa (1911-1924) anche la costruzione di due linee ferroviarie a scartamento ridotto (le odierne Ferrovie della Calabria).\nPagine gloriose le scrivono i combattenti gioiesi nella guerra italo-turca, nella prima guerra mondiale, nella guerra d'Africa, nella guerra di Spagna e nella seconda guerra mondiale. Quest'ultima guerra recher\u00e0 gravi lutti alla popolazione che subisce ben tre bombardamenti (1943).\nMa altrettanti pagine gloriose le scrive la marineria gioiese facendo registrare negli anni cinquanta un imponente traffico marittimo che portano la citt\u00e0 a emergere nel meridione d'Italia per il dinamismo commerciale. Fioriscono cos\u00ec molte industrie e opifici.\nNei successivi anni settanta, in seguito anche a un'imponente rivolta di popolo passata alla storia come i \"moti di Reggio\" viene deciso di costruire un gigantesco porto al servizio di un fantomatico V centro siderurgico (che non verr\u00e0 mai costruito). Il porto, aperto al traffico dal 25 luglio 1991, \u00e8 oggi utilizzato soprattutto come terminal containers.\nAlle 17.10 del 22 luglio 1970 il treno direttissimo Palermo - Torino venne fatto deragliare da un ordigno esplosivo nei pressi della citt\u00e0, in uno degli attentati correlati ai Moti di Reggio.\nNel 1991, nel 2008 e nel 2017 il comune viene sciolto per 'Ndrangheta.\nMonumenti e luoghi d'interesse.\nPalazzi Storici.\nPalazzo Baldari.\nPalazzo Baldari, \u00e8 un edificio settecentesco situato nel centro storico. Considerato uno dei simboli storici della citt\u00e0, venne utilizzato dai Borboni come gendarmeria, lungo il corso del secolo divenne anche Caserma dei Carabinieri.\nStoricamente, tale costruzione fu testimone di quando, il 25 agosto 1860, il sindaco Luigi Baldari ospit\u00f2, nel palazzo, Giuseppe Garibaldi durante il suo viaggio di ritorno dalla Sicilia in seguito alla Spedizione dei Mille.\nSotto la pavimentazione del palazzo sono state ritrovate le mura medievali di epoca angioina - aragonese (dal XIII al XV secolo D. C.).\nUrbanisticamente rappresenta uno dei palazzi pi\u00f9 grandi presenti all\u2019interno del centro storico della citt\u00e0. Entrato pienamente in uso dall'inizio del XXI secolo \u00e8 divenuto quasi un corpo unico con la Scalinata, inaugurata nell'anno 2004, che lo collega alla piazza sottostante, rinnovando e rendendo fruibile un angolo della Citt\u00e0 fino a quel momento dimenticato. Il Palazzo si \u00e8 conquistato l\u2019importane ruolo di salotto culturale della Citt\u00e0 dove, tra l\u2019altro, si sono svolte alcune tra le pi\u00f9 importanti manifestazioni socio\u2013culturali, mostre, Convegni, Congressi, Seminari, ecc..\nOpificio ex Gaslini.\nNasce come una raffineria adibita alla lavorazione delle sanse, verso la fine dell'Ottocento nacque la raffineria Mazzorana, filiale con sede a Bari che produceva oli, saponi e affini.\nL'opificio venne ceduto ad una societ\u00e0 Calabro- Lombarda nel 1908 e successivamente nel 1933 venne acquisito dalla nota olearia ligure Gaslini, da cui l'edificio prese i nome.\nLo stabilimento era struttura di riferimento per quasi tutti i frantoi della Piana che confluivano gli avanzi della macinazione delle olive considerato uno dei pi\u00f9 importanti stabilimenti della Calabria. Gli avanzi della macinazione delle olive venivano lavorati ulteriormente producendo le sanse esauste impiegate come combustibile per le caldaie dello stesso stabilimento. Queste quindi venivano bruciate solo parzialmente, lasciando il cos\u00ec detto \"nozzuleddhu\" che veniva usato per alimentare i \"brasceri\" ( in passato unica fonte di riscaldamento nelle case.)\nAll'interno le attivit\u00e0 di produzione rimasero attive fino alla seconda guerra mondiale e chiuse definitivamente alla fine degli anni '60. La raccolta e la lavorazione delle olive ha sempre fatto parte della tradizione gioiese: la raccolta avveniva a terra, mescolando olive \u201cbuone\u201d e \u201ccattive\u201d per l\u2019estrazione dell\u2019olio.\nDell\u2019antica raffineria rimane visibile e quasi intatto il suo prospetto centrale e una delle due torri originali, nonostante l\u2019incuria e l\u2019abbandono.\nChiese.\nChiesa di Sant'Antonio.\nAnticamente la chiesa di S. Antonio era dedicata a Sant'Ippolito Martire. Il primo documento che menziona la parrocchia di Sant'Ippolito di Gioia Tauro risale al 1507 ed \u00e8 una bolla di Papa Giulio II. Nel 1783 un terremoto rase al suolo quasi tutti i paesi della Piana e a Gioia si riusc\u00ec a ristrutturare l'unica chiesa all'epoca presente . Al suo interno vi era un unico altare e la struttura esterna presentava una torre campanaria provvista di orologio. Seppur in precarie condizioni la chiesa riusc\u00ec a mantenere le sue funzioni fino al 1928, quando un violento terremoto caus\u00f2 gravi danni alla struttura. In quello stesso anno fu offerto dal marchese Augusto Ruggero Serra di Cardinale un pezzo di terreno nel nuovo rione Gagliano dove venne costruita, su progetto dell'architetto Faustino Roncoroni, quella che \u00e8 diventata la chiesa di Sant'Ippolito Martire, aperta al culto nel 1933. Nell'Aprile 1930, dove vi erano le macerie della vecchia chiesa fu costruita una nuova struttura dedicata alla figura di Sant'Antonio da Padova.\nDuomo di Sant'Ippolito Martire.\nIl Duomo di Gioia Tauro, i cui lavori di costruzione iniziarono nel 1930 su un ampio terreno donato gratuitamente dalla famiglia Serra di Cardinale, fu consacrato ed aperto al culto tre anni dopo. La facciata, di gusto semplice, ha tre portali d'accesso. Al centro \u00e8 presente il rosone, contente il volto di Cristo al centro e i quattro simboli degli Apostoli evangelisti. L'interno si presenta con una navata centrale grande e due laterali pi\u00f9 piccoli, sono presenti anche tre absidi. Nella navata centrale, che ha un soffitto a capriate, si trova la statua di Sant'Ippolito Martire (Patrono della Citt\u00e0), in legno, risalente al XVI secolo e le reliquie di San Pacifico e san Giovanni XXIII.\nLa chiesa, inoltre, custodisce un crocifisso ligneo, un quadro raffigurante la Vergine del Rosario e la statua di Sant'Andrea.\nDi pregio le tele della Madonna del Carmine e del martirio di Sant'Ippolito, quest'ultima opera di un anonimo pittore del XIX secolo. Presenti inoltre le dodici vetrate policrome realizzate da Giuseppe Niglia.\nIl Duomo possedeva sin dal 1937 un piccolo organo dotato di 700 canne. Nel 1990 sub\u00ec un restauro e fu fatta costruire, vicino al presbiterio, una consolle di comando con tastiera e pedaliera collegata alle canne elettricamente. Nel 2004, per volere di don Francesco Laruffa e l'aiuto dei fedeli, l'organo fu potenziato con l'aggiunta di un gruppo di canne a quelle gi\u00e0 esistenti ed una nuova consolle a due tastiere. L'organo fu inaugurato l'11 agosto 2004 con un concerto tenuto dal M\u00b0 Vincenzo De Gregorio, direttore del conservatorio San Pietro a Majella di Napoli che esegu\u00ec alcuni capolavori della musica organistica.\nLe vetrate Artistiche del Duomo..\nLungo le navate laterali del Duomo, troviamo le vetrate policrome ideate nel 1983 da Mons.Francesco Laruffa e realizzate dall'artista Giuseppe Niglia. L'artista nasce a Polistena compie i suoi studi tra Napoli e Roma, presso l'Accademia di Belle Arti e nella scuola di scultura di Michele Guerrisi. Alcune sue opere sono custodite in alcune chiese del Vaticano e a Roma. Molte sono le opere presenti anche in Calabria.\nLe vetrate conservate all'Interno del Duomo sono vetri cotti a gran fuoco e saldati a piombo, vetri pregiati, soffiati e d\u2019altissima qualit\u00e0.\nQuadro del martirio di Sant'Ippolito.\nLa vita cristiana del santo patrono, fu limitata ad appena quattro o cinque giorni, tempo trascorso tra la conversione al cristianesimo e il martirio, lo rese importante per la circostanza legata alla vicenda del martirio di un grande diacono, san Lorenzo. Negli atti di san Lorenzo si afferma che il martire Ippolito era un ufficiale addetto alla sorveglianza di Lorenzo, nel periodo in cui si trovava in prigione, e fu da questo convertito e battezzato. Assistente al martirio di San Lorenzo ,per questo motivo tacciato di aver disonorato la divisa per questo motivo venne martirizzato anch'esso, trascinato furiosamente da cavalli selvaggi.\nNell'opera olio su tela, a destra possiamo notare delle donne affrante, poco dietro degli uomini che osservano e indicano la scena centrale , quella del martirio, Sant'Ippolito con mani e piedi legati a due cavali che vengono frustati da un uomo per farli correre pi\u00f9 veloce e trascinare il santo. La scena \u00e8 sormontata da due angeli che dall'alto osservano la scena e sorreggono una corona di luce.\nIl dipinto venne considerato anonimo fino al 2020, quando l'architetto Carmelo Raco, con un analisi personale pubblicata sul Quotidiano del Sud attribuisce il dipinto a Diego Grillo nipote del pi\u00f9 famoso Zimmatore.\nChiesa San Francesco da Paola.\nCostruita nel 1989 e dedicata a san Francesco da Paola, grande santo calabrese,\nLa struttura \u00e8 formata da un'unica navata a emiciclo. La copertura a vela ha una struttura in cemento armato a grande campata. Il portone d'ingresso \u00e8 in bronzo con bassorilievi che riproducono momenti della vita di San Francesco, la Crocifissione, la Risurrezione di Cristo e alcuni momenti significativi per il quartiere in cui sorge la chiesa. Da segnalare le vetrate artistiche. All'interno \u00e8 custodita una Via Crucis a bassorilievo.\nChiesa Maria Santissima di Portosalvo.\nLa chiesa costruita all'inizio del '900 nel quartiere marina. Con dedicazione a Maria SS. di Portosalvo la chiesa anticamente si presentava con una navata costruita per met\u00e0 in muratura con soffitto di legno a forma di volta e con tegole nostrali, e met\u00e0 costituita per circa due metri in muratura e sollevata in legno con tetto di lamiera. All'interno vi erano tre altari: quello maggiore in muratura con tre gradini a predella in marmo, uno in muratura e uno in legno.\nL'abside era divisa dalla chiesa da una balaustra in ghisa, non vi era il campanile ma erano due ferri su cui erano appese due piccole campane.\nLa statua della Madonna di Portosalvo fu commissionata all'artista Giuseppe Malecore di Lecce dalla famiglia Gambardella. Lo stesso artista anni dopo port\u00f2 a termine la statua della Madonna Immacolata che si trova nell'omonima chiesa di Gioia. In passato la chiesa faceva parte dell'unica parrocchia di S.Ippolito Martire. Uno dei primi coauditori della chiesa Maria di Portosalvo fu don Giuseppe Vicari che resto a Gioia fino al 1908.\nCon bolla del 14 aprile 1948 fu istituita dal vescovo mons. Enrico Nicodemo, una nuova parrocchia sotto il titolo di Santa Maria di Porto Salvo e fu nominato parroco il coadiutore sacerdote Giuseppe Min\u00e0.\nNel 1995 fu demolita la vecchia chiesa parrocchiale e iniziarono i lavori per una nuova costruzione diretti dall'ing. Paolo Martino.\nConsacrata il 18 novembre 2001 e dedicata sempre alla Madonna di Porto Salvo, la chiesa e si presenta con un'unica navata di costruzione moderna.\nIl 9 magio 2013 la nuova chiesa ebbe in dono uno splendido Crocifisso ligneo del '500, di scuola veneta, del Giorgione, appartenuto per secoli all'antico nobile casato dei Malatesta.\nL'8 settembre avvengono i festeggiamenti in onore della Madonna di Porto Salvo. Vi \u00e8 un comitato chiamato \"Portatori della Madonna di Porto Salvo\" di cui fanno parte molti giovani della citt\u00e0 che durante le festivit\u00e0 vestono la casacca da marinaio. Da pi\u00f9 di trent'anni i festeggiamenti vedono una intensa partecipazione popolare.\nLa funzione si svolge secondo un rito antico: viene portata in spalla da dei dei giovani (chiamati marinai) per tutto il quartiere della marina, la processione giunge poi in spiaggia dove la statua viene posizionata su un grosso barcone e portata in mare per la benedizione. Oggi ad accompagnare la statua vi sono dei natanti della Guardia Costiera e dei Vigili del fuoco. La processione si conclude poi con la grande corsa della statua verso la chiesa. Tale corsa, chiamata \"fuiuta\" avviene tra due ali di folla che osannano e salutano la Madre sventolando un fazzoletto bianco. \nCultura.\nMuseo archeologico.\nIl museo \u00e8 ospitato presso il settecentesco Palazzo Baldari, la struttura\u00a0 \u00e8 situata presso il centro storico il cosiddetto \u201cPiano delle Fosse\u201d. Il museo propone al pubblico la storia di Metauros, dalle origini greche, passando per l'epoca romana, sino alla fase medievale. Il complesso museale fu aperto al pubblico il 25 Maggio 2012.\nArea greca.\nMetauros, la citt\u00e0 magno-greca da cui ha origine Gioia Tauro, sorgeva sulla riva destra del fiume Metauro (oggi Petrace) e si sviluppava molto probabilmente sull'altopiano coincidente con l'attuale centro cittadino. La localit\u00e0 fu molto ambita dai Greci, non solo perch\u00e9 si prestava alla costruzione del porto e presentava un ricchissimo e fertilissimo entroterra agricolo, ma anche perch\u00e9 presentava uno sbocco nel mare Tirreno.\nPrima dell'arrivo dei greci, abitava questo territorio un altro popolo chiamato Enotri, una popolazione locale con usi e tradizioni proprie. Gli oggetti che usavano sono visibili all'interno delle vetrine:\u00a0 vasi, tazze fatte a mano senza utilizzare il tornio, strumento che dal VII secolo a.C. in poi verr\u00e0 utilizzato per dare forma alla ceramica. I greci si stabilirono quindi in un luogo gi\u00e0 abitato entrando in sintonia con gli abitanti. Le maggiori informazioni del passato della citt\u00e0 magno greca in poi le abbiamo grazie ad un importante ritrovamento, quello della grande necropoli trovata in contrada Due pompe (sono state portate alla luce 1500 ma l'area funebre doveva essere molto pi\u00f9 estesa, e comprendeva tombe ad inumazione e ad incinerazione e molti sono stati i corredi funebri venuti alla luce: anfore, coppe, lucerne, vasi da molte e diverse zone del Mediterraneo.\nAlcuni di questi materiali sono davvero rari, come il vasellame proveniente da Sparta, dall'attuale Siria, dalle isole Greche e da Messina, dall'Attica.\nArea romana.\nCome nel caso della citt\u00e0 magno greca, anche per quella romana, sono i ritrovamenti tombali ad aiutarci. Grazie alle sepolture siamo in grado di ricostruire la vita quotidiana. Attraverso gli oggetti ritrovati posiamo capire i rituali, sia greci che romani. Gli usi e i costumi di tutti i giorni, come le lucerne pi\u00f9 articolate rispetto alle greche, decorati con motivi vari (a conchiglia, con scritte-bolli).\nUn discorso approfondito meritano i manufatti di vetro soffiato rinvenuti in alcune ricche sepolture: balsamari, bicchiere in vetro, e le due bottiglie decorate. Le due bottiglie, on decorazione a motivi floreali, ci riportano ad un ambito prettamente orientale riconducibile a prodotti fenicio-siriana, testimoniando sia la vivacit\u00e0 degli scambi commerciali di Metaurum che la presenza di una classe agiata nella comunit\u00e0.\nAltre testimonianze importanti provengono dalla casa/villa romana scavata in localit\u00e0 Pietra: sono stati scoperti i ruderi di una casa romana, riconducibili al II secolo d.C., dove vennero ritrovati frammenti di condutture in piombo, lastrine in marmi vari che decoravano lo stesso edificio e numerosissimo materiale fittile lucerne chiodi e monete.\nTra i reperti segnaliamo gli Oscilla: piccoli dischi oggetti di carattere sacro, venivano appesi tramite corde o catenelle ai portici dei giardini oppure ai rami degli alberi nelle \"domus\", e i pesi da telaio in terracotta, per tessere la stoffa attivit\u00e0 legata alle donne.\nArea medievale.\nNel periodo medievale si assiste alla fondazione del villaggio fortificato di Johe, le prime attestazioni risalgono al 1271.\nLa piccola collezione medievale presente all'interno del museo custodisce elementi di carattere quotidiano , come piatti tegami ,ciotole in ceramica ingobbiata e smaltata.\nCentro storico: \"Piano delle Fosse\".\nIl Piano delle fosse rappresenta il centro storico di Gioia Tauro e rappresenta il primo nucleo abitativo dopo l'epoca greca e romana di stile medievale.\nIl borgo sorge su una collinetta a 30m sopra il livello del mare. Durante la dominazione spagnola, tra il XVI e il XVIII secolo, la citt\u00e0 venne fortificata con mura di cinta rafforzate da torri d'avvistamento per difendersi dalle incursioni dei Saraceni.\nIl centro storico presenta due piazze a base quadrata, da queste si snodano delle stradine irregolari che vanno a formare l'intero centro storico. In una delle piazze \u00e8 presente un portale in pietra inglobato in un edificio privato sulla cui sommit\u00e0 vi \u00e8 incisa la scritta I.H.S (\"Iesus Hominum Salvator\"), presumibilmente si tratta della prima chiesa cittadina.\nIl borgo oggi ospita la chiesa di Sant'Antonio ed alcuni palazzi, tra cui l'antico palazzo Baldari. Di notevole interesse \u00e8 anche il largo affaccio intitolato al Caporale Antonio Barone da cui si ha una veduta parziale della citt\u00e0 e del mare e in condizioni meteorologiche favorevoli si pu\u00f2 ammirare lo Stromboli e alcune Isole Eolie.\nGastronomia.\nLa struncatura e le sue origini.\nLa struncatura \u00e8 un piatto tipico del patrimonio culinario gioiese.\nGioia Tauro \u00e8 stata luogo di arrivo di molti commercianti provenienti dal litorale amalfitano, divenendo il principale sbocco di esportazione della provincia.\nTra i pionieri amalfitani giunti a Gioia Tauro, una parte cospicua era costituita da venditori di pasta che fecero diventare Gioia un vero e proprio centro commerciale di generi alimentari e in particolare anche della pasta.\nNella citt\u00e0 vi era un grosso pastificio, gestito dalle pi\u00f9 importanti famiglie di commercianti amalfitani dove vi lavoravano operai specializzati provenienti dalla Costa Amalfitana, ma anche giovani gioiesi.\nSecondo la tradizione questi commercianti utilizzavano le scopature di magazzino, raccoglievano quindi i residui di farina e crusca da terra, e li impastavano creando un tipo di pasta dal colore scuro chiamata \"Struncatura\". Per motivi igienici la pasta doveva essere utilizzata solo come pasto per gli animali ma, dato il suo costo bassissimo, veniva consumata anche dalle classi\u00a0 meno abbienti di Gioia Tauro. Per correggere o attenuare il grado di acidit\u00e0 della pasta, questa veniva condita con salse molto piccanti, in particolare con acciughe salate, aglio, olio e peperoncino.\nSuccessivamente i commercianti di Gioia Tauro, di origine amalfitana, ordinavano la struncatura in alcuni pastifici della provincia di Salerno: questa, avvolta in carta ruvida, veniva commerciata\u00a0 esclusivamente nella piazza di Gioia.\nLa struncatura oggi.\nLa struncatura oggi viene ancora utilizzata e venduta e la sua ricetta negli anni venne cambiata e migliorata.\nIl colore scuro \u00e8 ora determinato dall'uso di farine integrali, la callosit\u00e0\u00a0\u00e8 dovuta all'uso di grano duro e alla grossolana trivellazione della farina, non pi\u00f9 ai difetti della pastificazione come avveniva un tempo.\nMolti sono i ristoranti gioiesi dove la struncatura pu\u00f2 essere gustata nella versione ammollicata con le acciughe o con la nduja. Vi sono anche vari pastifici dove viene conservata e venduta nei pacchi di carta proprio come avveniva un tempo.\nDal 2014, annualmente (nel mese di agosto) presso il Lungomare di Gioia Tauro, si svolge la \u201cSagra della Struncatura\u201d, organizzata dall'associazione \"Pro Gioia\" con la collaborazione del comune di Gioia Tauro e numerose associazioni gioiesi.\nSport.\nLa citt\u00e0 ha una lunga tradizione sportiva ospita ben 2 impianti sportivi: lo stadio Comunale, costruito nel 1934 ed in corso di intitolazione al grande Calciatore Gioiese Cesare Giordano, e lo stadio Polivalente.\nHanno sede nel comune le societ\u00e0 di calcio: A.S.D. Gioiese Football Club, A.S.D. Real Gioia e A.S.D. Saint Michel.\nA.S.D. Gioiese Football Club.\nMeglio nota come Gioiese, \u00e8 una societ\u00e0 calcistica italiana con sede nella citt\u00e0 La societ\u00e0 fu fondata nel 1967, ed \u00e8 l' erede della storica A.C. Gioiese, fondata nel 1918. Tale sodalizio cess\u00f2 la propria attivit\u00e0 nel 2003, dopo aver disputato il campionato di Seconda Categoria. Nel frattempo, diverse societ\u00e0 si fecero carico della tradizione sportiva cittadina; inizialmente il Calcio Riunite nel 2002, successivamente il G.S. Gioia Tauro ed infine la L.C. Nuova Gioiese, societ\u00e0 che disputava l'attivit\u00e0 agonistica ininterrottamente dal 1967, che nel 2019 ha assunto l'attuale denominazione.\nSociet\u00e0.\nEtnie e minoranze straniere.\nAl 31 dicembre 2017, gli stranieri regolari a Gioia Tauro erano . Le principali comunit\u00e0 rappresentate erano le seguenti:\nInfrastrutture e trasporti.\nStrade.\nGioia Tauro \u00e8 servita dall\u2019omonimo svincolo autostradale sull\u2019autostrada A2 e dalla SS18 Tirrena Inferiore. Trasversalmente, la SS111 di Gioia Tauro e Locri (riclassificata in SP1) permette il collegamento con le zone interne della Piana e con i centri abitati di Taurianova, Cittanova, Gerace e Locri, con innesto sulla SS106 Jonica.\nPorto.\nNel territorio comunale si trova il porto di Gioia Tauro, situato tra i comuni di Gioia Tauro e San Ferdinando. \u00c8 principalmente un hub di trasbordo che collega le reti globali e regionali che attraversano il Mediterraneo.\nAmministrazione.\nQuesto \u00e8 l'elenco degli amministratori della citt\u00e0 dal 1809:\nDi seguito l'elenco dei sindaci eletti direttamente dai cittadini (dal 1995):"}
{"id": "2409305", "revid": "287204", "url": "https://it.wikipedia.org/wiki?curid=2409305", "title": "Hoher Kasten", "text": "L'Hoher Kasten (1.795\u00a0) \u00e8 una montagna delle Prealpi Svizzere. Si trova nel Gruppo dell'Alpstein nelle Prealpi di Appenzello e di San Gallo.\nDescrizione.\nLa vetta del montagna \u00e8 raggiunta da una funivia e sulla cima vi \u00e8 costruito un ristorante.\nCollegamenti esterni.\nL'Hoher Kasten su hikr.org"}
{"id": "2409306", "revid": "124350625", "url": "https://it.wikipedia.org/wiki?curid=2409306", "title": "Aumento di capitale", "text": "L'aumento di capitale \u00e8 un atto di carattere straordinario che si realizza o con la modifica del patrimonio netto (aumento a pagamento) o con la semplice imputazione di riserve o fondi di bilancio in quanto disponibili (aumento gratuito). In entrambi i casi l'aumento pu\u00f2 aver luogo con l'emissione di nuovi titoli o con l'incremento del valore nominale delle vecchie azioni.\nI titoli devono essere offerti in opzione (il cosiddetto diritto d'opzione) ai soci (e ai possessori di obbligazioni convertibili nella S.p.A.) in proporzione delle azioni/quote (se S.R.L.) possedute (ed ai possessori di obbligazioni convertibili sulla base del rapporto di cambio) per consentire ai soci di mantenere inalterata la loro quota di partecipazione al capitale sociale e ai possessori di obbligazioni convertibili di mantenere inalterato il cd. rapporto di cambio.\nL'aumento del capitale oneroso, nel silenzio della delibera, \u00e8 inscindibile ma \u00e8 ben possibile che i soci ne prevedano la scindibilit\u00e0: in pratica se l'aumento \u00e8 inscindibile esso non viene attuato finch\u00e9 non \u00e8 integralmente sottoscritto; viceversa, nel caso di scindibilit\u00e0, l'aumento sar\u00e0 attuato per un importo pari alle sottoscrizioni raccolte alla fine della operazione.\n\u00c8 altres\u00ec possibile, con modalit\u00e0 che variano a seconda che si tratti di S.p.A. o di S.R.L., che sia previsto altres\u00ec un diritto di prelazione per le azioni rimaste inoptate in favore dei soci che ne facciano richiesta all'atto della sottoscrizione.\nClausole anti-diluizione.\nL'aumento di capitale sociale ha l'effetto di diluire il valore unitario oppure il numero di quote detenute dagli azionisti.\nA partire dal febbraio 2020, gli statuti societari e i patti parasociali possono prevedere clausole anti-diluizione (Massima 186 del Notariato di Milano)."}
{"id": "2409309", "revid": "20090", "url": "https://it.wikipedia.org/wiki?curid=2409309", "title": "Sottosegretario di stato", "text": ""}
{"id": "2409311", "revid": "486946", "url": "https://it.wikipedia.org/wiki?curid=2409311", "title": "Sottosegretario di stato (ordinamento italiano)", "text": ""}
{"id": "2409313", "revid": "20090", "url": "https://it.wikipedia.org/wiki?curid=2409313", "title": "Segretario di stato", "text": ""}
{"id": "2409316", "revid": "20090", "url": "https://it.wikipedia.org/wiki?curid=2409316", "title": "Terrorismo di stato", "text": ""}
{"id": "2409319", "revid": "20090", "url": "https://it.wikipedia.org/wiki?curid=2409319", "title": "Chinino di stato", "text": ""}
{"id": "2409320", "revid": "15756", "url": "https://it.wikipedia.org/wiki?curid=2409320", "title": "Atlantico (periodo)", "text": "L'Atlantico in paleoclimatologia fu il pi\u00f9 caldo e pi\u00f9 umido sia come periodo di Blytt-Sernander, che come zona di polline e come cronozona dell'Olocene nel nord Europa. Il clima era generalmente pi\u00f9 caldo di oggi. L'Atlantico fu preceduto dal periodo Boreale, con un clima simile a quello attuale, e seguito dal Subboreale, una fase di transizione verso il moderno. Poich\u00e9 esso fu il periodo pi\u00f9 caldo dell'Olocene, l'Atlantico viene spesso incluso pi\u00f9 direttamente sotto la definizione di optimum climatico dell'Olocene, o ci si riferisce semplicemente come \"optimum climatico\".\nSuddivisione dell'Atlantico.\nL'Atlantico \u00e8 l'equivalente della Zona di Polline VII secondo Litt.\nTalvolta si distingue una fase Pre-atlantica o \"Atlantico recente\", sulla base di una improvvisa ondata di freddo iniziale. Mentre altri scienziati situano l'Atlantico interamente dopo l'ondata improvvisa di freddo, assegnando questa alla Boreale. Il periodo \u00e8 ancora in fase di definizione.\nDatazione.\nCome per il Boreale, le date per l'Atlantico sono talvolta variabili, essendo la pi\u00f9 recente (presumibilmente) la pi\u00f9 accurata. Alcuni documenti presentati al XVI Congresso dell'INQUA (\"International Union for Quaternary Research\"), sponsorizzato dalla Societ\u00e0 Geologica Americana, nella citt\u00e0 di Reno, Nevada, 2003 (gli estratti sono disponibili su Internet) ci forniscono alcune conclusioni basate su dati recenti:\nEsso termin\u00f2 raffreddandosi verso il 4.500. L'evento dell'8.200 BP appare nella stratigrafia del polline come un raffreddamento passeggero di 1,5-2,0 \u00b0C nell'arco di tempo che va dall'8.500 all'8.100 BP.\nIl Pre-atlantico, o Atlantico primario se si vuole distinguerlo, \u00e8 datato approssimativamente 9000-8000 nelle fonti pi\u00f9 arcaiche, con l'Atlantico misurato a circa 8.900\u20135.700 BP, ma date pi\u00f9 recenti mostrano che esso dur\u00f2 poco pi\u00f9 di un migliaio di anni, almeno in alcune zone. La differenza potrebbe essere valutata tramite la metodologia e la localizzazione dei campioni. Il Carbonio 14 rilevato sulle ostriche nel Roskilde Fjord indica che 8.000\u20135.800 BP \u00e8 un valore appropriato per l'intero Atlantico della Danimarca. Resta da stabilire se la complessit\u00e0 dei fattori permetter\u00e0 mai una definizione pi\u00f9 precisa.\nKul'kova ed altri abbandona la data 8200 BP al tardo Boreale e, focalizzandosi sui livelli dei laghi, sostenuti dalle date fornite dal 14C, definisce l'Atlantico come un arco di tempo che va dall'8000 al 5000 BP. L'Atlantico primario, o AT1, 8000\u20137000, fu un tempo di alti livelli per i laghi; nell'Atlantico intermedio, AT2, 7000\u20136500, i laghi furono al pi\u00f9 basso livello; nel Tardo Atlantico I, 6500\u20136000 e II, 6000\u20135700, i livelli tornarono ad innalzarsi. Ogni periodo ha i suoi rapporti distintivi di specie.\nL'Atlantico fu pi\u00f9 caldo verso la fine, nell'arco di tempo 6000\u20135500 BP. Infine, la temperatura media dell'Europa si realizz\u00f2 nel 6000 a.C., soltanto innalzandosi in poche centinaia di anni fino ad un massimo verso il 4000 a.C.. Il clima era veramente adatto alla vita dell'uomo fino a circa 3500 a.C., quando esso inizi\u00f2 a raffreddarsi. Nel 2500 a.C. l'incantesimo del caldo termin\u00f2.\nDescrizione.\nL'Atlantico fu un periodo di innalzamento della temperatura e trasgressione marina nelle isole della Danimarca e altrove. Il mare si innalz\u00f2 di circa 3 m rispetto al suo livello attuale verso la fine del periodo. Le ostriche ritrovate in quelle aree necessitavano di un mare con una salinit\u00e0 pi\u00f9 bassa. Le maree erano di oltre un 1 m. Nell'entroterra, i livelli dei laghi in tutto il nord Europa erano generalmente pi\u00f9 alti, con fluttuazioni.\nL'innalzamento delle temperature ebbe l'effetto di estendere i climi meridionali verso nord in un periodo relativamente breve. Il limite della vegetazione arborea sulle montagne settentrionali s'innalz\u00f2 da 600 a 900 m. Le specie termofile (amanti del caldo) migrarono verso nord. Esse non rimpiazzarono le specie native, ma spostarono le percentuali in loro favore. In tutta l'Europa Centrale, le foreste boreali furono rimpiazzate dal climax o dalle specie decidue di \u201cvecchia crescita\u201d, le quali, sebbene fornissero una coltre pi\u00f9 densa, erano pi\u00f9 aperte alla base.\nLa teoria della densa coltre, tuttavia, \u00e8 stata contestata da F. Vera. La quercia e il nocciolo necessitano di pi\u00f9 luce di quanto allora fosse permesso dalla densa coltre. Vera ipotizza che le pianure pi\u00f9 aperte e la bassa frequenza di polline d'erba fossero causate dal brucare dei grandi erbivori, come il Bos primigenius (uro) e l'Equus ferus (cavallo selvatico).\nFlora.\nDurante il periodo Atlantico le foreste della zona temperata del sud e centro Europa si estesero verso settentrione rimpiazzando la foresta boreale mista, la quale trovava i \"refugia\" sui pendii montani. Il vischio, la castagna d'acqua (\"Trapa natans\") e l'edera (\"Hedera helix\") erano presenti in Danimarca. Il polline d'erba diminu\u00ec. Le foreste di legno dolce (conifere) furono rimpiazzate da quelle di latifoglie a legno duro. Le querce (\"Quercus\"), i tigli, il faggio, il nocciolo, gli olmi (\"Ulmus\"), gli ontani (\"Alnus\") e il frassino rimpiazzarono la betulla e i pini, espandendosi ulteriormente a nord. Il periodo \u00e8 talvolta chiamato \u201cperiodo dell'ontano-olmo-tiglio\u201d.\nNel Nord-Est Europa, la foresta dell'Atlantico primario fu solo leggermente colpita dall'innalzamento della temperatura. Costituita di pini con un sottobosco di noccioli, ontani, betulle e salici, soltanto circa il 7% della foresta divenne di latifoglie decidue, diminuendo ai livelli del Boreale durante il raffreddamento dell'Atlantico intermedio. Nel Tardo Atlantico pi\u00f9 caldo, la vegetazione arborea di latifoglie divenne il 34% della foresta.\nLungo la linea del Danubio e del Reno, estendendosi verso nord nel bacino idrico degli affluenti, un nuovo fattore entr\u00f2 nella regione forestale: la cultura della ceramica lineare, che disboscava le terre arabili tramite il metodo del \"taglia e brucia\". Essa fior\u00ec intorno al 5500\u20134500 a.C., quindi interamente inclusa nel periodo Atlantico. Alla fine dell'Atlantico, le terre per l'agricoltura e il pascolo si estendevano su gran parte dell'Europa e le foreste vergini di una volta furono contenute dentro i refugia. La fine dell'Atlantico viene segnalata dal \"declino dell'olmo\", una brusca diminuzione del polline dell'olmo, che si suppone fosse il risultato delle attivit\u00e0 umane di produzione del cibo. Nel susseguente periodo sub-boreale pi\u00f9 freddo, le zone forestali si rimboschirono.\nFauna.\nLa migliore descrizione della fauna del periodo Atlantico viene dai mucchi di avanzi di cucina della cultura di Erteb\u00f8lle in Danimarca e altre simili. La Danimarca fu molto pi\u00f9 di un arcipelago. Gli uomini vivevano sulle linee costiere, sfruttando le acque ricche di fauna marina, le paludi pullullanti di uccelli e le foreste dove abbondavano i cervidi e suini, e numerose specie di piccola taglia.\nI livelli d'acqua pi\u00f9 alti controbilanciavano gli effetti della zona tossica sottomarina nel Mar Baltico. Esso conteneva pesci adesso rari, come engraulidae (alici o acciughe), \"Engraulis encrasicolus\" e lo spinarello, \"Gasterosteus aculeatus\". Erano presenti anche luccio, coregone, merluzzo e molva. Si trovavano anche tre tipi di foche (cerchiata, arpa e grigia) alle quali l'uomo del Mesolitico dava la caccia, come pure alle balene negli estuari.\nI principali uccelli erano marittimi, come ci si potrebbe aspettare: la Gavia stellata, la strolaga mezzana, la sula e il gallo cedrone. Il pellicano dalmaziano (\"Pelecanus crispus\") \u00e8 stato trovato in Danimarca, mentre oggi si trova soltanto nella Russia meridionale.\nSotto l'alta coltre forestale si sarebbe potuta trovare una zona continua con piccoli animali, come l'onnipresente scoiattolo (\"Sciuris vulgaris\"). Il pipistrello di Daubenton (\"Myotis daubentonii\") era comune. Sui grandi alberi e nei loro dintorni cacciavano il gatto selvatico, la martora (\"Martes martes\"), la puzzola europea (\"Mustela putorius\") e il lupo. Altri animali selvatici che potevano essere trovati includono i leoni di montagna e i leopardi.\nIl fondo della foresta era prolifico per i grandi brucatori e mangiatori di radici come: il cervo europeo, il capriolo e il cinghiale. Non tutti i precedenti mammiferi delle pianure abbandonarono la regione. Essi rimasero nella foresta aperta e nelle praterie. Questi includono gli uri, antenati degli odierni bovini e il cavallo selvatico. Questi cavalli non furono interamente cacciati, n\u00e9 tantomeno confinati nelle pianure pi\u00f9 orientali, n\u00e9 furono completamente propriet\u00e0 delle culture indoeuropee. Le genti dell'Erteb\u00f6lle mesolitico davano loro la caccia in Danimarca.\nCulture umane.\nLe culture umane del Nord Europa furono primariamente mesolitiche. La cultura di Kongemose (6400\u20135400 a.C.) si stabil\u00ec sulla linea costiera e ai confini lacustri della Danimarca. Nel tardo periodo dell'Atlantico, gli insediamenti della cultura di Kongemose vennero abbandonati a causa dell'innalzamento dell'acqua del Mar Littorina (il Mar Baltico arcaico, molto pi\u00f9 esteso di adesso) e la successiva cultura di Erteb\u00f8lle (5400\u20133900 a.C.) si insediava pi\u00f9 densamente sulle nuove linee costiere.\nL'Europa nord-orientale era disabitata nella prima fase dell'Atlantico. Quando la cultura mesolitica di Sertayan vi apparve nell'Atlantico intermedio, intorno al 7000 BP, essa conosceva gi\u00e0 la ceramica ed era pi\u00f9 sedentaria di quella pi\u00f9 arcaica dei cacciatori-raccoglitori, dipendenti dalla grande abbondanza di vita selvatica. Dall'8000 BP, la ceramica venne ad essere usata lungo il corso inferiore del Don e del Volga.\nNel tardo Atlantico la Sertayan si evolve nella Rudnyaian, la quale usava ceramica come quella delle culture di Narvian e del Dnieper. Questo uso della ceramica ribalta l'idea che la ceramica appartenga al Neolitico. Pi\u00f9 a sud, la cultura della ceramica lineare si era gi\u00e0 ad espansa lungo le rive dei fiumi del Centro Europa e stava operando una grande trasformazione della terra. Nelle steppa ad oriente la cultura di Samara era profondamente coinvolta con un grande numero di cavalli, sebbene non sia ancora chiaro fino a quale livello."}
{"id": "2409321", "revid": "20090", "url": "https://it.wikipedia.org/wiki?curid=2409321", "title": "Aiuti di stato", "text": ""}
{"id": "2409323", "revid": "6923", "url": "https://it.wikipedia.org/wiki?curid=2409323", "title": "Chiesa dei Santi Simone e Giuda Taddeo (Vacallo)", "text": "La chiesa parrocchiale dei Santi Simone e Giuda Taddeo Apostoli \u00e8 un edificio religioso che si trova a Vacallo, in Canton Ticino.\nStoria.\nPrima della'attuale edificio chiesastico, risultato dei restauri e dagli ampliamenti operati alla fine degli anni Sessanta del 1900, esisteva un'altra chiesa risalente, molto probabilmente, al Quattrocento. Una minima parte di quest'ultimo edificio presenta resti murari in elevazione molto pi\u00f9 antichi della sua presunta costruzione. Forma ed estensione di questo primo edificio non ci saranno mai note, perch\u00e9 anche i rilievi archeologici compiuti non ne hanno potuto determinare la planimetria.\nNegli antichi archivi della parrocchia di Balerna, al tempo \"chiesa matrice e plebana\", si trovano notizie che gli abitanti di Vacallo chiedono la separazione della loro chiesa di \"San Simone e Fedele\" nel 1573. In questa chiesa vi era il fonte battesimale e all'esterno il cimitero.\nIn occasione della visita pastorale del 1646 i vacallesi si dichiararono decisi \"a voler fabbricare la nuova chiesa\", che avvenna fra il 1646 ed il 1671 sui resti di un edificio medievale a due navate in stile barocco.\n\u00c8 stata restaurata nel 1971, anno in cui \u00e8 stata anche aggiunta l'ala nord (comunemente chiamata: \"parte nuova\").\nDescrizione.\nLa chiesa ha una pianta ad unica navata ricoperta da una volta a botte."}
{"id": "2409327", "revid": "1544939", "url": "https://it.wikipedia.org/wiki?curid=2409327", "title": "Antemnati", "text": "Gli Antemnati erano un popolo dell'Italia preromana stanziato nei pressi di Roma. \nOrigine.\nInclusa da Plinio il Vecchio nella sua lista di citt\u00e0 scomparse, per Plutarco erano di origine sabina.\nStoria.\nLa loro capitale era il villaggio di \"Antemnae\" (dal latino \"ante amnes\", \"davanti ai fiumi\") fu una citt\u00e0 identificata sul monte omonimo all'interno di Villa Ada (Monte Antenne, alla confluenza tra i fiumi Tevere ed Aniene. \nFurono assorbiti dai Romani, dopo la vittoria che Romolo, il primo re di Roma, ottenne nel 752-751 a.C. \nLa Battaglia.\nSecondo la leggenda, gli Antemnati, come anche i Ceninensi, i Crustumini e i Sabini, fuorno colpiti dal tradimento dei romani, noto come il ratto delle Sabine. \nMentre i Romani combattevano contro i Ceninensi, primi tra i popoli traditi a reagire contro Roma, gli Antemnati invasero il territorio di Roma. I romani per\u00f2 reagirono prontamente e gli Antemnati furono sconfitti facilmente. La loro citt\u00e0 fu presa d'assalto ed occupata, portando Romolo a celebrare una seconda \"ovatio\". \nAncora i Fasti trionfali ricordano sempre per l'anno 752/751 a.C.: "}
{"id": "2409329", "revid": "253269", "url": "https://it.wikipedia.org/wiki?curid=2409329", "title": "Harry Watt", "text": "Allievo di John Grierson e assistente di Robert Flaherty per \"L'uomo di Aran\" (1934), mosse i primi passi come regista con Basil Wright nel film \"Night Mail\" (1936), accolto molto favorevolmente da tutti i settori della critica cinematografica.\nNegli anni '40 e '50 del secolo scorso diresse vari lungometraggi a tema documentaristico, fra i quali da ricordare \"Nine Men\" (1943) e \"The Overlanders\" (1946)."}
{"id": "2409330", "revid": "112691481", "url": "https://it.wikipedia.org/wiki?curid=2409330", "title": "Pyramid (biliardo)", "text": "Il Russian Pyramid Billiard (in russo \"\u0420\u0443\u0441\u0441\u043a\u0438\u0439 \u0431\u0438\u043b\u044c\u044f\u0440\u0434\"), conosciuto in italiano come piramide russa, \u00e8 una specialit\u00e0 di biliardo diffusa soprattutto nei paesi della ex Unione Sovietica.\nScopo del gioco.\nSi gioca su un tavolo da biliardo di 284 x 142 cm con buche strette (forma ridotta di un tavolo da snooker) e si utilizzano 16 bilie, delle quali 15 sono bianche e numerate da 1 a 15 e la bilia rimanente (usata come battente) ha un colore diverso e non \u00e8 numerata.\nLe quindici bilie sono raccolte a forma di triangolo con il vertice puntato lungo la linea di fondo, e la bilia battente viene posizionata in un punto qualsiasi alla met\u00e0 esterna del quadrante opposto alle altre bilie.\nBisogna dichiarare la bilia da colpire e dove imbucarla. Solo al momento del break (spaccata) tale regola non \u00e8 applicata e se vengono imbucate delle bilie, queste verranno rimesse in gioco e il giocatore continua il suo turno senza aver commesso un fallo.\nLe biglie valgono secondo il proprio numero, ma la biglia n\u00ba 1 vale 11 punti: dato che sommando il punteggio di ogni bilia si ottiene 130, per vincere una partita si deve totalizzare un punteggio pari o superiore a 66 colpendo e imbucando regolarmente quante pi\u00f9 bilie possibile; quando sul tavolo rimangano solo la bilia battente ed una bilia bianca numerata, quest'ultima vale 10 punti senza tener conto del proprio numero. In caso di pareggio (65-65) la partita \u00e8 patta.\nNel caso vengano imbucate bilie diverse dalla bilia dichiarata, saranno riposizionate sul tavolo (compresa eventualmente la bilia dichiarata se viene imbucata anch'essa), e tale azione non \u00e8 considerata fallo da penalit\u00e0. Il giocatore continua finch\u00e9 tira correttamente.\nAltra possibilit\u00e0, \u00e8 che pu\u00f2 essere imbucata anche la bilia battente (senza valore) come diversivo per continuare il turno in caso di scarse possibilit\u00e0 di imbucare altre bilie, ma solo dopo aver regolarmente colpito la bilia dichiarata. Imbucata, la bilia battente va rimessa in gioco in un punto qualsiasi nel quadrante esterno della met\u00e0 opposta alla bilia dichiarata da colpire successivamente.\nFalli da penalit\u00e0.\nPer ogni fallo commesso vengono scalati cinque punti dal proprio punteggio e ceduti all'avversario, i falli sono i seguenti:\nVariazioni di regolamento.\nIn una variante non meno disputata, sia le bilie numerate che la bilia battente valgono un punto: pu\u00f2 essere imbucata anche la bilia battente dopo aver regolarmente colpito una delle bilie e l'obiettivo \u00e8 totalizzare almeno nove punti per vincere.\nIn un'altra variante \u00e8 permesso usare qualsiasi bilia numerata come battente, senza necessit\u00e0 di rimettere in gioco la bilia non numerata nel caso venisse imbucata. Soltanto in caso di fallo (imbucare la battente senza aver prima toccato nessuna bilia, fare uscire una o pi\u00f9 bilie dal biliardo) le bilie imbucate o uscite fuori dal biliardo saranno rimesse in gioco. Il giocatore che imbuca fino ad otto bilie vince."}
{"id": "2409335", "revid": "395393", "url": "https://it.wikipedia.org/wiki?curid=2409335", "title": "Vivo Film", "text": "La Vivo film \u00e8 una casa di produzione e distribuzione cinematografica italiana indipendente fondata nel 2004 da Gregorio Paonessa e Marta Donzelli.\nStoria.\nIl nome della societ\u00e0 \u00e8 stato suggerito dal poeta danese S\u00f8ren Ulrik Thomsen, che ha scritto una poesia cos\u00ec intitolata. Il primo atto della neonata casa di produzione \u00e8 stato l'acquisto dei diritti di distribuzione italiana di \"I'm Alive\", documentario del 1999 su Thomsen diretto da J\u00f8rgen Leth, autore di cui nel 2005 la Vivo film ha organizzato la prima retrospettiva italiana.\nProduzione.\nSerie \"Confini d'Europa\".\nRegia di Corso Salani."}
{"id": "2409346", "revid": "104458", "url": "https://it.wikipedia.org/wiki?curid=2409346", "title": "Trugberg", "text": "Il Trugberg (3.933\u00a0) \u00e8 una montagna delle Alpi Bernesi.\nDescrizione.\nSi trova in Svizzera nel Canton Vallese a sud del pi\u00f9 importante M\u00f6nch. Nei pressi del \"M\u00f6nchjoch\", valico che lo separa dal M\u00f6nch si trova la M\u00f6nchsjochh\u00fctte.\nDai fianchi della montagna viene alimentato parte del Ghiacciaio dell'Aletsch.\nSalita alla vetta.\nSi pu\u00f2 salire sulla vetta partendo dal Jungfraujoch dove arriva la Ferrovia della Jungfrau oppure dalla Konkordiah\u00fctte."}
{"id": "2409353", "revid": "1305772", "url": "https://it.wikipedia.org/wiki?curid=2409353", "title": "Turnin' Me On", "text": "Turnin' Me On \u00e8 una canzone della cantautrice americana Keri Hilson in collaborazione con Lil Wayne. \u00c8 il terzo singolo estratto dall'album d'esordio di Keri, intitolato In a Perfect World... \u00c8 stata pubblicata negli Stati Uniti il 9 dicembre 2008. Il video \u00e8 andato in onda per la prima volta il 20 novembre 2008.\nLa versione per il download digitale \u00e8 stata pubblicata negli Stati Uniti il 7 ottobre 2008.\nLista tracce.\nPromo CD USA"}
{"id": "2409359", "revid": "93317", "url": "https://it.wikipedia.org/wiki?curid=2409359", "title": "Locomotiva FS E.434", "text": ""}
{"id": "2409362", "revid": "287204", "url": "https://it.wikipedia.org/wiki?curid=2409362", "title": "Gran Premio del Brasile 1986", "text": "Il Gran Premio del Brasile 1986, \"XV Grande Pr\u00eamio do Brasil\" di Formula 1 e prima gara del Campionato di Formula 1 del 1986, si \u00e8 disputato il 23 marzo sul Circuito di Jacarepagu\u00e1 ed \u00e8 stato vinto da Nelson Piquet su Williams-Honda.\nVigilia.\nMolte sono le novit\u00e0 tra i piloti nel primo gran premio della stagione. Niki Lauda abbandona definitivamente la F1, e viene sostituito da Keke Rosberg alla McLaren; il finlandese \u00e8 sostituito a sua volta da Nelson Piquet alla Williams. Alla Brabham coppia italiana con Elio De Angelis e Riccardo Patrese, mentre l'ex \"tester\" della Ferrari Johnny Dumfries passa alla Lotus. La Scuderia Ferrari conferma Michele Alboreto e Stefan Johansson, con l'ex ferrarista Ren\u00e9 Arnoux che trova un volante alla Ligier.\nTra le scuderie c'\u00e8 l'abbandono della Renault, che per\u00f2 continua a fornire i motori a Ligier, Lotus e Tyrrell. Da segnalare l'esordio della Benetton, motorizzata BMW. La Minardi iscrive due vetture (una per Alessandro Nannini, all'esordio in F1).\nGara.\nResoconto.\nLa stagione si apre con Senna in pole position sulla Lotus-Renault, seguito dalle Williams-Honda di Piquet e Mansell e dalle Ligier-Renault gommate Pirelli di Arnoux e Laffite. In gara, Mansell va a sbattere al primo giro tentando di superare Senna. Vince Piquet, davanti a Senna, Laffite e Arnoux. Il campione in carica Prost, partito nono, arriva fino in testa prima di ritirarsi col motore fuori uso (sar\u00e0 uno dei pochi guasti meccanici per la McLaren in questa stagione); fuori per noie tecniche anche le due Ferrari di Alboreto e Johansson.\nNote.\n\"Salvo indicazioni diverse le classifiche sono tratte da \""}
{"id": "2409368", "revid": "1442080", "url": "https://it.wikipedia.org/wiki?curid=2409368", "title": "Dubai Tennis Championships 2009 - Singolare maschile", "text": "Il singolare maschile del Dubai Tennis Championships 2009 \u00e8 stato un torneo di tennis facente parte dell'ATP World Tour 2009.\nAndy Roddick era il detentore del titolo, ma ha deciso di non partecipare per protesta contro la decisione degli Emirati Arabi Uniti di negare il visto all'atleta israeliana Shahar Peer.\nIn finale, Novak \u0110okovi\u0107 ha battuto David Ferrer, 7\u20135, 6\u20133."}
{"id": "2409369", "revid": "1719883", "url": "https://it.wikipedia.org/wiki?curid=2409369", "title": "Atto (Aristotele)", "text": ""}
{"id": "2409370", "revid": "110157", "url": "https://it.wikipedia.org/wiki?curid=2409370", "title": "Draghixa Laurent", "text": "Biografia.\nNata a Spalato, nell'allora repubblica jugoslava di Croazia, Dragica Jovanovi\u0107 crebbe in Francia fin dall'infanzia poich\u00e9 la sua famiglia si stabil\u00ec l\u00ec quando lei aveva solo due anni.\nDopo aver lavorato come parrucchiera, Draghixa debutt\u00f2 nel mondo dell'hard nel 1993 dietro consiglio dell'attore Eric Weiss, suo compagno dell'epoca. Il suo primo film, \"Offertes \u00e0 tout n\u00b0 3\" sotto la direzione di Michel Ricaud per la Marc Dorcel Productions, fu un notevole successo. Nel 1995, part\u00ec per gli Stati Uniti tentando di farsi strada nell'ambiente dei film per adulti, recitando in parecchi video del genere gonzo. Nonostante una carriera relativamente breve, Draghixa divenne una vera star dell'industria del porno, consacrata dall'assegnazione di un Hot d'Or (l'Oscar del cinema hard) ottenuto nel 1995 come attrice protagonista nel film \"Le Parfum de Mathilde\". Cess\u00f2 l'attivit\u00e0 di pornostar poco tempo dopo l'assegnazione del premio.\nIl suo inaspettato ritiro dalle scene, principalmente dovuto alla paura di contrarre l'AIDS in rapporti sessuali non protetti con partner sempre differenti, venne annunciato agli appassionati dell'hard attraverso l'edizione francese di \"Playboy\" del maggio 1995. Durante il periodo 1993-1996/7, Draghixa lavor\u00f2 come modella, spogliarellista, recitando anche in serie TV \"softcore\" della televisione d'oltralpe.\nSecondo il sito RateYourMusic Dragitza Jovanovic (sotto lo pseudonimo Monika Dombrowski), fece uscire un singolo nel 1996: la canzone \"Dream (Je fais souvent ce r\u00eave \u00e9trange et p\u00e9n\u00e9trant)\". Successivamente, partecipa al brano \"Did You Test (Faster Pussy Mix)\" del gruppo Lapsus (sull'album \"Pschent\", 1997). Appare inoltre nel video musicale della canzone \"Cours Vite\" del gruppo Silmarils, insieme ad un'altra attrice hard francese del tempo, Julia Chanel, e fa una comparsata nel videoclip di Demon VS Heartbreaker \"You Are My High\" dove abbraccia e bacia un uomo ininterrottamente per pi\u00f9 di tre minuti.\nDraghixa era una delle attrici predilette dal famoso regista hard italiano Mario Salieri, e lavor\u00f2 spesso in compagnia di Selen in svariate produzioni dell'epoca."}
{"id": "2409371", "revid": "767487", "url": "https://it.wikipedia.org/wiki?curid=2409371", "title": "Wannenhorn", "text": "Il Wannenhorn (3.906\u00a0 - detto anche \"Gross Wannenhorn\") \u00e8 una montagna delle Alpi Bernesi.\nDescrizione.\nSi trova nello svizzero Canton Vallese lungo la cresta di montagna che separa il Ghiacciaio dell'Aletsch dal Ghiacciaio di Fiesch.\nViene detto Gross Wannenhorn per distinguerlo da una vetta vicina detta Klein Wannenhorn (3.707\u00a0m)"}
{"id": "2409372", "revid": "1793900", "url": "https://it.wikipedia.org/wiki?curid=2409372", "title": "Hueco Tanks", "text": "Hueco Tanks \u00e8 una formazione geologica del Texas. Esso \u00e8 situato tra i Monti Franklin (ad ovest) e i Monti Hueco (a est). Il territorio appartiene all'Hueco Tanks State Historic Site, un parco naturale di 3.5\u00a0km\u00b2. Nel parco vi sono centinaia di incisioni rupestri, create dai nativi che abitavano la zona prima del XV secolo.\nSito d'arrampicata.\nQuesto luogo \u00e8 un importante sito d'arrampicata soprattutto per il bouldering. I massi sono di roccia vulcanica, molto abrasiva, e sono presenti pi\u00f9 di 2000 passaggi.\nI passaggi.\nI passaggi pi\u00f9 difficili:"}
{"id": "2409373", "revid": "400694", "url": "https://it.wikipedia.org/wiki?curid=2409373", "title": "Crit\u00e9rium du Dauphin\u00e9", "text": ""}
{"id": "2409375", "revid": "24443", "url": "https://it.wikipedia.org/wiki?curid=2409375", "title": "Gross Wannenhorn", "text": ""}
{"id": "2409382", "revid": "1305772", "url": "https://it.wikipedia.org/wiki?curid=2409382", "title": "Hero (Nas)", "text": "Hero \u00e8 una canzone del rapper newyorkese Nas in collaborazione con Keri Hilson e prodotta da Polow da Don. \u00c8 il primo singolo estratto dal controverso album senza titolo ed \u00e8 stato pubblicato il 23 giugno 2008 negli Stati Uniti. Il video della canzone \u00e8 stato mandato in onda per la prima volta il 7 luglio."}
{"id": "2409386", "revid": "767487", "url": "https://it.wikipedia.org/wiki?curid=2409386", "title": "Dakosaurus", "text": "Il dakosauro (gen. \"Dakosaurus\") \u00e8 un rettile estinto appartenente alla famiglia dei Metriorinchidi. Visse durante il Giurassico, quando i dinosauri erano in piena evoluzione. Era lungo 5 metri, ovvero come una grossa auto.\nDescrizione.\nBench\u00e9 strettamente imparentato coi pi\u00f9 noti \"Geosaurus\" e \"Metriorhynchus\", il \"Dakosaurus\" aveva sviluppato caratteristiche insolite in nessun altro genere di coccodrillo marino: la testa, corta e tozza, aveva muscoli mascellari molto forti e denti molto affilati. I suoi primi resti rinvenuti, ovvero dei denti, furono scambiati per quelli di un teropode, il \"Megalosaurus\".\nDieta.\nSebbene molti rettili marini come il \"Plesiosaurus\" o l\"'Ophtalmosaurus\" si nutrissero prevalentemente di pesce, una piccola parte, ovvero i pliosauri e appunto alcuni coccodrilli marini, si specializz\u00f2 per mangiare prede intere. Il \"Dakosaurus\" probabilmente tendeva agguati a giovani ittiosauri od altri animali indifesi per poi farli dissanguare per le ferite. Ma poteva essere anch'esso preda: il \"Liopleurodon\" ed il \"Pliosaurus\" , lunghi anche quasi il doppio, potevano rappresentare una seria minaccia anche per questo predone."}
{"id": "2409393", "revid": "1505830", "url": "https://it.wikipedia.org/wiki?curid=2409393", "title": "Aziz Akhennouch", "text": "Biografia.\nDi origini berbere, si \u00e8 laureato in management presso la Universit\u00e0 di Sherbrooke, in Canada. Akhannouch \u00e8 membro del consiglio municipale di Tafraout. Inoltre, \u00e8 fondatore del Festival Timitar d'Agadir e dell'Associazione \"Concert pour la tol\u00e9rance\" di Agadir. \nVita pubblica.\nInseritosi nel partito RNI, dal 2007 fu Ministro dell'Agricoltura e della Pesca, dal 2016 presidente del suo stesso partito, dal 2017, a seguito del formale cambio di nome del ministero, Ministro dell\u2019Agricoltura, della pesca, dello sviluppo rurale, dell\u2019acqua e delle foreste e dal 2021 \u00e8 Capo del Governo, nominato il 10 settembre dal re Muhammad VI e insediatosi il 7 ottobre.\nVita privata.\n\u00c8 sposato con Salwa Idrissi, una donna d'affari che possiede una societ\u00e0 attiva nei centri commerciali e detiene i franchising marocchini per marchi come Gap, Zara e Galeries Lafayette. \u00c8 padre di tre figli. "}
{"id": "2409396", "revid": "1645459", "url": "https://it.wikipedia.org/wiki?curid=2409396", "title": "Sailor Moon (serie animata)", "text": " \u00e8 una serie anime di genere \"mah\u014d sh\u014djo\", trasposizione del manga omonimo di Naoko Takeuchi. La saga, prodotta da Toei Animation dal 1992 al 1997, \u00e8 composta da 5 serie televisive, per un totale di 200 episodi complessivi, 3 lungometraggi, 2 cortometraggi e uno speciale TV diviso in tre parti.\nPer i vent'anni della serie, la Toei Animation ha annunciato il remake fedele al manga intitolato \"Sailor Moon Crystal\", composto da 26 episodi per i primi due archi, 13 per il terzo e due lungometraggi per il quarto.\nTrama.\n\"Sailor Moon\".\nUsagi Tsukino \u00e8 una normale quattordicenne, poco incline allo studio e allo sport, un po' sbadata e piagnucolona. La sua vita cambia quando, un giorno, salva una gattina nera da un gruppo di ragazzini. La sera stessa, la gatta le si presenta entrando dalla finestra di camera sua, le dice di chiamarsi Luna e le regala una spilla. Questo oggetto conferisce ad Usagi il potere di trasformarsi in Sailor Moon, la guerriera dell'amore e della giustizia, vestita alla marinara e protetta dalla Luna. Il suo compito, le spiega la gatta, sar\u00e0 quello di difendere gli abitanti della Terra dai continui attacchi del Dark Kingdom, nonch\u00e9 di ritrovare le sue compagne per rintracciare la misteriosa \"Principessa della Luna\".\nAlla ragazza si uniranno una alla volta la timida e studiosa Ami Mizuno, che si trasforma in Sailor Mercury, la scontrosa sacerdotessa Rei Hino, alias Sailor Mars, la forzuta e solitaria Makoto Kino, che diventa Sailor Jupiter, e la dolce e bella Minako Aino, ossia Sailor Venus. Ad aiutare le guerriere Sailor si aggiunger\u00e0 anche il misterioso eroe in smoking, Tuxedo Kamen sotto la cui maschera si nasconde Mamoru Chiba, ragazzo di cui Usagi si innamorer\u00e0.\nVerso il finale della serie, Usagi si riveler\u00e0 essere proprio la reincarnazione di Princess Serenity, principessa del regno della Luna Silver Millennium, mentre Mamoru il suo amato compagno e principe della Terra, Prince Endymion. Sailor Mercury, Sailor Mars, Sailor Jupiter e Sailor Venus proteggevano Princess Serenity, ma l'attacco della Regina Metaria e della Regina Beryl, sovrane del Dark Kingdom che sobillarono i terrestri contro gli abitanti della Luna, hanno causato la morte della principessa, quella del principe e delle guerriere Sailor, nonch\u00e9 la distruzione di Silver Millennium e della Terra.\nPer permettere loro di rinascere in tempi pi\u00f9 felici, la madre di Serenity, cio\u00e8 \"Queen Serenity\", si \u00e8 sacrificata sfruttando i poteri del \"Cristallo d'Argento Illusorio\"; prima di morire, ha anche ibernato i gatti Luna e Artemis, affidando loro il compito di rintracciare in futuro la principessa e di consegnarle il Moon stick nel caso del risveglio di Metaria. Una volta risvegliati, Luna e Artemis hanno quindi rintracciato le guerriere Sailor risvegliandone i poteri per proteggere la Terra e la principessa dal ritorno dei nemici.\n\"Sailor Moon R\".\nLa serie si divide in due parti, di cui la prima \u00e8 un filler e la seconda il continuo della trama principale.\nNella prima parte, le nostre eroine dovranno fronteggiare gli alieni Ail e An, che per sopravvivere devono fornire linfa vitale all'albero che li tiene in vita continuamente: questa linfa \u00e8 l'energia umana.\nNella seconda parte arriva dal futuro la piccola Chibiusa, futura figlia di Usagi e Mamoru, nonch\u00e9 principessa del regno di Crystal Tokyo, di cui i due ragazzi saranno i sovrani col nome di Neo-Queen Serenity e King Endymion. La bambina \u00e8 tornata indietro nel tempo ai giorni nostri per farsi aiutare dalle Guerriere Sailor del presente e dalla sua futura mamma, poich\u00e9 un gruppo di sovversivi facenti parte del Clan Black Moon, capeggiati dal Principe Demand, in realt\u00e0 plagiato dal crudele Wiseman, vogliono rapirla e distruggere il pacifico equilibrio di Crystal Tokyo, impossessandosene e non permetterle di salire al trono.\n\"Sailor Moon R The Movie\".\nIl film si apre con un flashback in cui Mamoru piange per la morte dei genitori in un incidente stradale. A lui si avvicina un bambino che lo consola. Mamoru gli dona una rosa e il bambino lo ringrazia promettendo che quando torner\u00e0 gli porter\u00e0 in cambio un fiore stupendo, per poi sparire.\n\"Sailor Moon S\".\nSulla Terra incombe l'ennesima minaccia, i Death Busters, gruppo di malvagi proveniente da un'altra dimensione e comandato dal folle scienziato Soichi Tomoe, cercano di risvegliare la Despota 9, meglio nota come Messia del Silenzio, che permetter\u00e0 l'avvento sulla Terra del regno del loro signore: MasterPharoh90.\nUsagi, Ami, Rei, Makoto e Minako sono pronte al nuovo combattimento, con in pi\u00f9 al loro fianco anche la piccola Chibiusa come nuova combattente sotto le vesti di Sailor Chibiusa (Sailor ChibiMoon). Chibiusa \u00e8 infatti ritornata al presente sulla Terra per completare il suo apprendistato di guerriera in accordo coi genitori dal futuro. Ed \u00e8 proprio in questo presente che la bambina far\u00e0 amicizia con Ottavia (Hotaru), una misteriosa ragazzina solitaria e dalla salute apparentemente debilitata, figlia del Professor Tomoe.\nLa ragazza, cavia degli esperimenti del padre, si scoprir\u00e0 racchiudere in s\u00e9 proprio il Messia del Silenzio, che per risvegliarsi necessita continuamente dell'energia dei cosiddetti Cristalli Puri del Cuore, ossia l'essenza interiore che ogni essere umano racchiude nel proprio cuore. Tuttavia una misteriosa forza contrastante dentro lo stesso corpo di Hotaru sembra voler emergere: l'essenza di Sailor Saturn, ovvero la Guerriera della Distruzione: la leggenda racconta infatti che se l'ultima Guerriera Sailor dovesse risvegliarsi, il mondo finirebbe. O almeno questo \u00e8 quello che credono le tre nuove misteriose Guerriere Sailor: Sailor Uranus, Sailor Neptune e Sailor Pluto, che, agendo nell'ombra, stanno cercando i cosiddetti tre talismani all'insaputa di Sailor Moon ed il suo gruppo, definito adesso del Sistema Solare Interno.\nInizialmente distaccate da Usagi e compagne, le tre guerriere del Sistema Solare Esterno si uniranno a loro nella lotta contro i nemici solo dopo aver trovato i tre talismani, dalla cui unione comparir\u00e0 il leggendario Sacro Calice dai poteri incredibili. Queste ultime, disposte anche a sacrificare la vita della piccola Hotaru, pur di non far risvegliare la Guerriera della Distruzione, entreranno in contrasto con Usagi, che pur di salvare la ragazzina amica di Chibiusa arriver\u00e0 a sacrificare il Calice donandolo proprio alla Despota 9, incarnatasi nel corpo di Ottavia, e facendo risvegliare MasterPharoh90. Sar\u00e0 proprio Sailor Saturn in realt\u00e0 a salvare la Terra sacrificandosi e rinascendo fra le braccia di Super Sailor Moon.\n\"Sailor Moon S The Movie\".\nUna misteriosa entit\u00e0 aliena si sta dirigendo verso la Terra, con l'intenzione di congelarla completamente. Ma un cristallo utile a questo scopo viene perso e si stacca dalla cometa principale. Il cristallo viene ritrovato da Kakeru Ozora, un giovane astronomo di salute cagionevole, diventato amico della gattina Luna, dopo averle salvato la vita da un incidente d'auto. La vicinanza al cristallo fa precipitare ulteriormente le condizioni del giovane, e Luna decide di aiutarlo con l'aiuto delle Guerriere Sailor che intanto stanno avendo il loro da fare con le terribili Snow Dancers, che hanno il compito di congelare la Terra. Nei panni di Super Sailor Moon, Usagi utilizzer\u00e0 il Cristallo d'Argento, il cui potere, unito a quello delle altre otto guerriere al completo, dar\u00e0 vita al potentissimo Silver Crystal Power che permetter\u00e0 la vittoria finale.\n\"Sailor Moon SuperS\".\nUn nuovo nemico \u00e8 apparso in citt\u00e0: si tratta del Dead Moon Circus agli ordini della bellissima, ma perfida Regina Nehellenia.\nIl Dead Moon Circus, con i suoi buffi e malefici personaggi, \u00e8 alla ricerca di Helios/Pegasus, guardiano di Elysion, un regno collegato a King Endymion, e possessore del potentissimo Golden Crystal custodito proprio all'interno del suo corno. L'essenza di Helios, sotto forma di un bianco Pegaso chiamato Pegasus, si \u00e8 per questo nascosta per\u00f2 nello Specchio dei Sogni innocenti e meravigliosi di Chibiusa. Ogni persona possiede uno Specchio dei Sogni, ma i nuovi nemici cercano appunto solo quello in cui si \u00e8 racchiuso Pegasus che viene definito Specchio d'Oro. In cambio della protezione che Chibiusa inconsapevolmente d\u00e0 al cavallo alato con l'energia dei propri sogni, Pegasus aiuter\u00e0 lei e le altre Guerriere Sailor nella lotta contro la Regina Nehellenia incrementando i loro poteri con il proprio corno, trasformandole in Super Guerriere Sailor.\nMan mano che il Dead Moon Circus guadagner\u00e0 terreno ed energia nella ricerca dello specchio dorato, le condizioni di salute di Mamoru andranno sempre pi\u00f9 precipitando. \u00c8 arrivato il momento di contrattaccare per Super Sailor Moon, Super Sailor ChibiMoon e le altre Guerriere Sailor.\n\"Sailor Moon SS The Movie\".\nLa Regina Badiane, proveniente da un'altra galassia, ha intenzione di far risucchiare la Terra all'interno di un buco nero alimentato dai sogni dei bambini. Per farlo ha bisogno di rapire i piccoli terrestri e sfruttare la loro energia onirica: durante la notte spedisce sulla Terra quattro folletti a lei sottoposti, che incantano i bambini suonando il flauto, i cui nomi sono Peruru, Buburan, Oranja e Bananu. Uno dei folletti, Peruru, incontra Chibiusa e se ne innamora, ribellandosi cos\u00ec a Badiane. Sar\u00e0 proprio lui a guidare le Guerriere Sailor, a cui si uniranno per l'occasione le Guerriere del Sistema Solare Esterno, Sailor Uranus, Sailor Neptune e Sailor Pluto, sul castello di marzapane di Badiane, per sconfiggerla e salvare tutti i bambini, scoprendo che in realt\u00e0 il buco nero \u00e8 la stessa Badiane.\n\"Sailor Moon Sailor Stars\".\nDopo una prima parte di episodi dedicata alla definitiva sconfitta della Regina Nehellenia, la storia si concentra su Sailor Galaxia. Costei era una potentissima Guerriera Sailor di un altro sistema planetario, la quale, non riuscendo a battere Chaos, l'essenza di ogni male, lo accolse dentro di s\u00e9, diventando a sua volta potente e malvagia oltre ogni misura. A questo punto, Galaxia cominci\u00f2 a distruggere tutti i pianeti, costruendosi un esercito di Guerriere Sailor, che avevano rinnegato il bene dopo che la malvagia sottrasse loro gli Star Seed, ossia le loro essenze. Le Sailor Starlights erano fuggite dal proprio pianeta prima di vederne la fine e avevano cercato rifugio sulla Terra, dove ora tentano di ritrovare la loro principessa, fingendosi un gruppo di cantanti idol.\nQuesta sar\u00e0 la pi\u00f9 dura delle battaglie per Sailor Moon, privata di Mamoru, partito per studi in America, e Chibiusa, tornata nel futuro. Dovr\u00e0 combattere contro le Guerriere Sailor di Galaxia, che vogliono trovare lo Star Seed pi\u00f9 splendente della Galassia, che si dice trovarsi sulla Terra. E oltre alle Sailor Starlights, un altro mistero \u00e8 rappresentato dalla piccola ChibiChibi, apparsa dal nulla e insediatasi a casa Tsukino, proprio come fece pi\u00f9 o meno Chibiusa.\n\"Sailor Moon Crystal\".\nPer il ventesimo anniversario di Sailor Moon, la Toei Animation ha prodotto un remake della serie, completamente distaccato dal classico e molto pi\u00f9 fedele al manga. Tra il luglio 2014 e luglio 2015 sono stati trasmessi, attraverso il sito web giapponese Nico Nico, le prime due serie da 13 episodi ciascuna, corrispondenti ai primi due archi del manga. Tra l'aprile e il giugno 2016, invece, sono stati mandati in onda sull'emittente Tokyo MX i 13 episodi corrispondenti al terzo arco del manga, con un character design leggermente diverso, pi\u00f9 curato e classico rispetto al precedente. L'intera serie \u00e8 arrivata in Italia, priva di censure, trasmessa da Rai Gulp tra il dicembre 2016 e il giugno 2017.\n\"Sailor Moon Eternal\".\nIn seguito a \"Sailor Moon Crystal\", la Toei Animation ha proiettato nei cinema giapponesi due film trasposizione dell\u2019arco del manga \u201cYume\u201d (sogno) ed \u00e8 il seguito del precedente remake.\nI diritti di distribuzione per l'occidente di entrambe le parti del film sono stati acquisiti da Netflix e sono state pubblicate il 3 giugno 2021.\nMedia.\nLungometraggi.\nDal 1993 al 1995 sono stati prodotti dei film ispirati alla saga, usciti nelle sale giapponesi ogni anno a dicembre.\nSerie OAV.\nUna serie OAV basata sul manga \"Codename Sailor V\" era stata progettata, ma non fu mai realizzata. Si decise invece di animare il successivo manga dell'autrice, che presentava pi\u00f9 spunti e volumi.\nColonna sonora.\nSigle.\nLa sigla d'apertura \"Moonlight densetsu\" \u00e8 stata utilizzata in alcuni episodi nelle repliche del 2010-2011 su Hiro e anche in quelle del 2015 su Italia 1. Anche le sigle di chiusura \"Watashi-tachi ni naritakute\" e \"\"Rashiku\" ikimasho\" sono state utilizzate in una sola occasione nelle repliche del 2010-2011 su Hiro e in quelle del 2015 su Italia 1.\nAltre canzoni.\nIn Italia, le canzoni di sottofondo sono state quasi tutte eliminate come \"Onaji namida wo wakeatte\" e \"La Soldier\" o sostituite come \"Anata no sei janai\" e \"Ai no senshi\" con la versione strumentale di \"Eien no Melody\". Nelle repliche del 2010 alcune sono state ripristinate, come \"Anata no sei janai\" o \"Ai no senshi\" (quest'ultima parzialmente). Altre sono state riscritte o sostituite da versioni italiane, come \"Nagareboshi he\", e \"Route Venus\". Esistono anche le versioni italiane di \"Nagareboshi he\" e \"Todokanu omoi: My Friend's Love\" cantate con voce femminile: la prima sentita nella prima messa in onda dell'episodio 185, la seconda parzialmente nell'episodio 191, prima dello scandalo della Slepoj, a rimarcare la vera natura femminile dei personaggi nonostante la scelta di discostarsi ulteriormente dall'originale utilizzando un doppiatore maschile e uno femminile per ognuno dei tre personaggi.\nAdattamenti esteri.\n\"Sailor Moon\" \u00e8 stato esportato e trasmesso in vari paesi. La prima lingua straniera in cui \u00e8 stata doppiata la serie \u00e8 il francese, a cura del Club Doroth\u00e9e, nel dicembre 1993. In seguito, l'anime \u00e8 stato acquistato da diversi paesi europei, tra cui la Spagna, la Germania e l'Italia, per poi essere trasmesso anche in Nord America con un'edizione fortemente censurata e riadattata.\nAdattamento in Italia.\nL'adattamento italiano \u00e8 caratterizzato da una semplificazione dei dialoghi, atti ad abbassare il target dei telespettatori, eliminazione di ogni riferimento al Giappone e di ogni parola anglofona e modifica dei nomi dei personaggi principali e secondari.\nTrasmissione.\nIn Italia, l'anime \u00e8 stato acquistato da Mediaset, e il doppiaggio \u00e8 stato eseguito dallo studio Deneb Film di Milano, sotto la direzione di Federico Danti. Le prime due serie sono state trasmesse per la prima volta su Canale 5 dal 21 febbraio al 22 novembre 1995 nel pomeriggio all'interno di \"Bim Bum Bam\", mentre le ultime tre su Rete 4 dal 5 febbraio 1996 all'8 febbraio 1997 nella fascia preserale nel corso della trasmissione \"Game Boat\", intervallate da repliche delle precedenti due serie. In seguito le varie serie hanno avuto diverse altre repliche sia su Rete 4 che su Italia 1, talvolta alla mattina o al pomeriggio, spesso disordinate. Della quinta serie, fino al 2011, \u00e8 stata trasmessa solo la prima TV ed una sola replica sulla TV in chiaro, quest'ultima iniziata appena terminata la prima trasmissione ma con pi\u00f9 censure (la sorella gemella delle Sailor Starlights \u00e8 stata introdotta in tutti gli episodi, quando nella prima trasmissione, le sorelle gemelle sono state introdotte solo a partire dall'ep. 188, dopo le polemiche della psicologa Vera Slepoj).\nSono stati trasmessi tutti gli episodi, i film e gli special, ad eccezione dell'episodio 89, un episodio riassuntivo delle prime due serie.\nLa prima serie e il primo episodio della quinta serie, sono stati replicati anche sul canale satellitare a pagamento Italia Teen Television.\nL'ultima replica dell'anime, prima del blocco dei diritti imposto da Naoko Takeuchi nel 2003, \u00e8 stata trasmessa nel 2004 all'ora di pranzo su Italia 1, limitata alla prima serie. Da notare che la videosigla utilizzata per questa replica \u00e8 stata ridotta da due minuti ad un minuto, dato che l'emittente con la nuova direzione ha deciso per una riduzione della durata delle sigle dei cartoni animati.\nIn occasione dello sblocco dei diritti avvenuto nel 2009, la Mediaset ha deciso di ritrasmettere, o meglio \"rilanciare\" l'anime. Cos\u00ec dal 1\u00ba marzo al 19 settembre 2010, sul canale a pagamento Hiro, sono state ritrasmesse tutte le cinque serie, con una nuova edizione con un video decensurato e restaurato, in cui per\u00f2 \u00e8 stato mantenuto il doppiaggio storico e le videosigle storiche degli anni novanta (ripristinate nelle versioni da due minuti). In seguito la stessa edizione \u00e8 stata replicata in chiaro su Italia 1 dal 23 agosto 2010 al 4 settembre 2011, al pomeriggio, in cui sono state trasmesse le prime tre serie e parte della quarta. Dal 18 aprile 2011 la replica dell'anime \u00e8 stata spostata alla mattina, prima tutti i giorni (seconda parte della quarta serie) e poi solo sabato e domenica (quinta serie), vista la soppressione della fascia degli anime pomeridiana.\nL'anime \u00e8 stato replicato anche su Boing in due occasioni, seppur parzialmente. La prima trasmissione su questa emittente \u00e8 avvenuta nell'ottobre 2011 nel primo pomeriggio, la quale \u00e8 per\u00f2 stata interrotta dopo sole due settimane senza sapere le motivazioni ufficiali. La seconda replica, pi\u00f9 completa, \u00e8 stata trasmessa dal 1\u00ba settembre al 20 dicembre 2014 alle 22:30 (per due settimane alle 22:05), dapprima dal luned\u00ec al venerd\u00ec con un episodio, quindi per due settimane soltanto il marted\u00ec (sempre un episodio), infine di nuovo dal luned\u00ec al venerd\u00ec con un episodio e il sabato con due, ed \u00e8 stata interrotta all'episodio 41 della seconda serie (complessivamente all'episodio 87), per via della cancellazione improvvisa del contenitore in cui andava in onda l'anime. In entrambe le occasioni, l'anime \u00e8 andato in onda con l'edizione restaurata e decensurata del 2010, tranne i giorni 9 settembre e 30 ottobre 2014, in cui per errore tecnico \u00e8 stata mandata in onda l'edizione storica del 1995 (con le sigle accorciate).\nDal 22 dicembre 2014 l'anime \u00e8 stato replicato pi\u00f9 volte integralmente, comprendendo anche i film spezzati a puntate nelle collocazioni corrette, all'interno del contenitore \"Latte e Cartoni\" su Italia 1, nelle mattinate dal luned\u00ec al venerd\u00ec: la ritrasmissione pi\u00f9 recente \u00e8 partita il 4 maggio 2016 arrivando a concludersi il 27 febbraio 2017, prima del blocco dei diritti imposto da Naoko Takeuchi nel 2019.\nCensure.\nNel 1997, la psicologa Vera Slepoj sostenne che la quinta serie di \"Sailor Moon\" sarebbe stata in grado di compromettere seriamente l'identit\u00e0 sessuale dei bambini. L'accusa della Slepoj era basata sulla segnalazione di genitori, i cui figli maschi, appassionati del cartone, giungevano a identificarsi con la protagonista e sulla natura delle Sailor Starlights, di sesso femminile quando trasformate in sailor senshi e di sesso maschile nella loro forma umana. In conseguenza alle polemiche la doppia identit\u00e0 delle Sailor Starlights venne \"censurata:\" da ragazzi non si trasformavano pi\u00f9 in ragazze ma, durante la trasformazione, invocavano la loro sorella gemella che prendeva il loro posto nelle vesti di guerriera sailor.\nNella terza serie le guerriere Sailor Uranus e Sailor Neptune hanno una relazione omosessuale. Nell'anime originale non vi sono dialoghi diretti in tal senso, ma chiari riferimenti o con doppio senso, che nell'adattamento italiano sono stati totalmente eliminati.\nUn'altra censura in tal senso riguarda due personaggi, Zoisite e Fish Eye, chiaramente effeminati, il cui genere, nell'adattamento italiano, \u00e8 mutato da maschile a femminile per camuffarne l'orientamento sessuale.\nNell'ultimo episodio della serie, inoltre, Sailor Moon \u00e8 mostrata in video completamente nuda: sebbene tale nudo non presentasse caratteri sessuali visibili (di fatto si trattava di un nudo simile a quello di molte bambole), venne censurato dagli adattatori.\nVoci che recitano il titolo dell'episodio.\nNell'edizione originale di tutte cinque le serie, i titoli vengono letti dalla voce giapponese di Usagi, Kotono Mitsuishi. In Italia, nella prima edizione del 1995, i titoli dell'episodio vengono letti da una voce fuoricampo per tutte le serie. Nell'edizione decensurata trasmessa a partire dal 2010, la voce fuoricampo \u00e8 utilizzata solo nella terza, quarta e quinta serie:\nEdizioni home video.\nGiappone.\nLa collezione di VHS comprendeva in tutto 52 videocassette (12 per la prima serie, 11 per la serie R, 10 per la S, 10 per la SuperS ed infine 9 per la Sailor Stars), la medesima divisione \u00e8 stata mantenuta per la successiva edizione in laserdisc. Alla fine del 1995, ogni volume della serie aveva venduto circa 300,000 copie.\nL'edizione in DVD, comprende invece: 8 DVD per la prima e per la seconda serie, 7 per la terza e la quarta ed infine 6 per la quinta; per ogni serie era presente un cofanetto per racchiudere i DVD di cui erano composte. Alla fine del 2009 \u00e8 iniziata l'uscita dei DVD in cofanetto: due cofanetti per serie. L'edizione in cofanetto presenta gli episodi con la stessa qualit\u00e0 audio video della precedente edizione.\nItalia.\nParte dell'anime, contenente l'edizione televisiva, \u00e8 stata distribuita in videocassette dalla Medusa Film nella collana \"Bim Bum Bam Video\", con allegati gadget come modellini o vestiti per le bambole delle guerriere (queste videocassette sono state spesso distribuite come premio per i bambini che vincono determinati concorsi o sfide nei programmi \"Bim bum bam\" e \"Game Boat\"). La Fabbri Editori inoltre pubblic\u00f2, per il solo circuito delle edicole, una collana di videocassette con gli episodi \"migliori\" delle prime quattro serie.\nNel 2003, la casa editrice Shin Vision pubblic\u00f2 in DVD il primo film, intitolato \"Pretty Soldier Sailor Moon R: The Movie\", e aveva pianificato un ridoppiaggio completo della prima serie, con un nuovo cast di doppiatori e un nuovo adattamento pi\u00f9 fedele all'originale, ma a causa del blocco dei diritti internazionali e il successivo fallimento della societ\u00e0 tutto il materiale pubblicato venne ritirato dal mercato.\nNel 2010, in occasione dello sblocco dei diritti internazionali, la Dynit ha acquistato i diritti per la distribuzione home video di tutte le cinque serie, i lungometraggi e gli special. La prima serie \u00e8 stata pubblicata nella primavera del 2011 in due versioni: in DVD singoli e cofanetti a tiratura limitata, contenenti ognuno 4 dischi. La seconda serie \u00e8 stata pubblicata nell'autunno del 2011 e primavera 2012 in due cofanetti da collezione, in contemporanea con la pubblicazione dei tre lungometraggi e gli special, pubblicati tra novembre 2011 e marzo 2012. Era stata inoltre annunciata l'uscita della terza serie in due box da collezione sempre nella primavera 2012, ma \u00e8 stata successivamente rimandata e infine pubblicata a febbraio e aprile 2013. La quarta serie \u00e8 stata pubblicata nell'estate del 2013 e la quinta nell'inverno del 2013/2014. I DVD contengono la traccia audio italiana storica e giapponese con l'aggiunta di sottotitoli fedeli all'originale.\nSempre nel 2010, la Hobby &amp; Work ha pubblicato in DVD tutte e cinque le serie, proponendo per\u00f2 la versione televisiva."}
{"id": "2409398", "revid": "36426", "url": "https://it.wikipedia.org/wiki?curid=2409398", "title": "Anacoreta", "text": "Anacoreta (dal greco \"\u1f00\u03bd\u03b1\u03c7\u03c9\u03c1\u03b7\u03c4\u03ae\u03c2\" \"anach\u014dr\u0113t\u0113s\", derivato da \"\u1f00\u03bd\u03b1\u03c7\u03c9\u03c1\u03b5\u1fd6\u03bd\" \"anach\u014dr\u00eain\", ritirarsi) \u00e8 lo stato di un religioso che abbandona la societ\u00e0 per condurre una vita solitaria dedicandosi all'ascesi, alla preghiera e alla contemplazione.\nL'anacoretismo, nell'evoluzione del monachesimo, \u00e8 una forma intermedia tra ascetismo e cenobitismo, caratterizzata da isolamento, non sempre totale, preghiera, lavoro per il proprio sostentamento e austerit\u00e0 della vita. L\u2019\"anach\u00f2resis\" \u00e8 l\u2019abbandono della societ\u00e0 e la fuga nel deserto.\nStoria e diffusione.\nEbbe vita in prossimit\u00e0 del deserto di Fayum in Egitto nella seconda met\u00e0 del III secolo, forse a seguito della persecuzione di Decio e Valeriano, e si estese in Siria e in Palestina.\nL'anacoretismo \u00e8 diffuso in tutte le religioni.\nL'arte bizantina \u00e8 solita raffigurare gli anacoreti nei sottarchi che sorreggono gli edifici sacri in posizione orante a indicare che con la loro ascesi reggono il peso della Chiesa.\nAnacoreti celebri.\nTra gli anacoreti cristiani si ricordano: "}
{"id": "2409406", "revid": "1318658", "url": "https://it.wikipedia.org/wiki?curid=2409406", "title": "Diga di Assuan", "text": "Con il termine Diga di Assuan - chiamata , \"Alta Diga\" - si indica la pi\u00f9 grande e pi\u00f9 moderna delle due dighe sul Nilo che si trovano nei pressi della prima cateratta del Nilo, vicino alla citt\u00e0 di Assuan (Asw\u0101n), in Egitto.\nLa diga fu voluta dall'allora \"leader\" egiziano Gamal Abdel Nasser per far fronte alla difficile situazione che vedeva l'Egitto fra i paesi pi\u00f9 aridi al mondo: la costruzione dell'imponente progetto avrebbe reso coltivabili, inondandoli, 10.000 chilometri quadrati di deserto, aumentando di un terzo il terreno coltivabile del Paese. Inoltre, sfruttando l'energia idroelettrica ivi prodotta, si sarebbe potuto aumentarne la produzione di circa la met\u00e0.\nStoria della costruzione.\nNel 1899 i tedeschi iniziarono a costruire una diga nei pressi di Assuan, terminandola nel 1902. Alcuni siti archeologici della zona, come il tempio di File, dovettero essere spostati per non essere sommersi dall'acqua del bacino che si sarebbe creato con la diga.\nIl progetto iniziale prevedeva una diga lunga 19 m e alta 54 m, ben presto queste dimensioni si dimostrarono inadeguate, per questo in due fasi successive si alz\u00f2 la diga, prima tra il 1907 e il 1912 e poi tra il 1929 e il 1933. Quando, nel 1946 il livello dell'acqua quasi super\u00f2 l'altezza della diga si decise che invece di aumentare per la terza volta l'altezza della diga sarebbe stato pi\u00f9 utile costruire una nuova e pi\u00f9 grande diga 6\u00a0km a monte della vecchia diga.\nIl progetto della Grande Diga prese avvio nel 1952, utilizzando gli studi preliminari elaborati, con l'aiuto dell'ingegnere italiano Luigi Gallioli, da Adrian Daninos, un greco nato in Egitto e poi emigrato in Europa, esattamente dopo la rivoluzione di Nasser.\nL'anno successivo l'Egitto aveva avviato contatti internazionali per ottenere finanziamenti per la sua realizzazione: al Cairo il Segretario di Stato americano John Foster Dulles aveva confermato agli egiziani l'intenzione americana di aiutare finanziariamente l'impresa e lo stesso aveva fatto il Regno Unito e la Banca internazionale per la ricostruzione e lo sviluppo (IBRS). Nel 1955 il governo statunitense precis\u00f2 che il prestito era di ben 56 milioni di dollari, ai quali si aggiungevano i 14 del Regno Unito, mentre la IBRS confermava le ampie garanzie sugli altri finanziamenti: in totale il finanziamento raggiungeva circa 270 milioni di dollari. Ma col passare del tempo la buona volont\u00e0 americana di aiutare la costruzione della diga si andava affievolendo, visto che il colonnello Nasser andava cercando aiuti economici e tecnici anche presso l'Unione Sovietica, assieme alla proposta di ricevere forniture di armi.\nNei primi mesi del 1956 il Governo degli Stati Uniti continu\u00f2 a temporeggiare, sostenendo che prima di concedere il prestito era necessario concludere alcuni adempimenti formali, tra cui il raggiungimento di un accordo tra tutti gli stati attraversati dal Nilo. Contemporaneamente Nasser concesse ad un giornale americano un'intervista, con cui fece conoscere al mondo che anche l'Unione Sovietica era interessata a finanziare la costruzione della diga.\nIn questa situazione incerta, dove vi furono continui contatti tra Egitto e Unione Sovietica, culminati con la visita del ministro sovietico degli Esteri Dmitrij Trofimovi\u010d \u0160epilov, e dove era evidente che Nasser stava cercando di trarre il maggiore vantaggio possibile sia dal blocco occidentale che da quello orientale, finirono per indurre gli Stati Uniti a ritirare la loro offerta di finanziamento: la decisione americana fu resa pubblica il 19 luglio 1956, quando Foster Dulles dichiar\u00f2 che il denaro non era pi\u00f9 disponibile per l'Egitto, seguito il giorno successivo anche da una analoga dichiarazione del governo britannico. Lo stesso 20 luglio Nasser rientr\u00f2 in patria dalle isole Brioni, dove si trovava per un incontro con Tito e Nehru.\nDunque il governo egiziano decise di proseguire nel progetto utilizzando le entrate dovute alla nazionalizzazione del Canale di Suez.\nNel 1958 in piena guerra fredda intervenne l'Unione Sovietica proponendo di pagare, come regalo all'Egitto, un terzo dei costi della costruzione e di fornire assistenza sia a livello tecnico che progettuale e di macchinari.\nLa costruzione inizi\u00f2 nel 1960 e l'Alta Diga fu terminata il 21 luglio del 1970, mentre la creazione del bacino che avrebbe accolto le acque si era completata nel 1964 e da quel momento si era iniziato a riempire anche se la diga non era ancora stata completata, fino a raggiungere la capacit\u00e0 massima nel 1976.\nLa diga fin dall'inizio spavent\u00f2 gli archeologi, in quanto il sito archeologico di Abu Simbel e molti altri templi della Nubia rischiavano di essere sommersi dalle acque del bacino che si sarebbe creato. Nel 1960 l'UNESCO lanci\u00f2 una grandiosa operazione internazionale per risolvere questo problema, vennero localizzati i monumenti che sarebbero stati sommersi, quindi spostati in posti pi\u00f9 sicuri e qualcuno fu regalato ai paesi che contribuirono a questa opera di salvataggio, come il tempio di Ellesija, ora conservato al Museo egizio di Torino, donato all'Italia. Gli altri templi si trovano a Madrid (Tempio di Debod), al Metropolitan Museum d'Arte di New York (Tempio di Dendur), al Museo Egizio di Berlino (la porta del Tempio di Kalabsha), mentre il Tempio Taffa \u00e8 stato spostato al Rijksmuseum van Oudheden a Leida, nei Paesi Bassi. Altri templi (Semna Est, due templi della fortezza di Buhen, un tempio da Aksha e la pietra tombale di Djehutihotpe) furono trasportati a Khartum in Sudan.\nBenefici della diga.\nLa diga nuova \u00e8 un'opera immensa, \u00e8 lunga 3600 m e larga 980 m alla base e 40 m sulla sommit\u00e0, per un'altezza di 111 m; il volume \u00e8 di 43 milioni di metri cubi.\nLe chiuse, quando sono aperte al massimo, possono far defluire fino a 11.000 m\u00b3/s di acqua.\nL'invaso artificiale ha formato il Lago Nasser, che ha una superficie di circa 6000\u00a0km\u00b2, \u00e8 lungo 480\u00a0km e largo fino a 16\u00a0km e contiene tra i 150 e i 165\u00a0km\u00b3 di acqua. \nGli effetti delle pericolose inondazioni del 1964 e del 1973 e delle carestie del 1972-73 e del 1983-84 furono mitigati dalla presenza della diga. Inoltre, nelle vicinanze del lago Nasser, si \u00e8 sviluppata un'industria di pesca che per\u00f2 non riesce a decollare poich\u00e9 si trova lontana da mercati principali di assorbimento del pesce.\nLa diga ha 12 generatori di corrente ciascuno di 175 MW per una potenza installata di pi\u00f9 di 2 GW. Riesce quindi a generare pi\u00f9 della met\u00e0 dell'energia elettrica necessaria all'Egitto e negli anni Settanta permise a quasi tutti gli egiziani di avere per la prima volta una connessione elettrica.\nProblemi ambientali.\nLa realizzazione della diga di Assuan ha avuto grandi conseguenze sul fragile equilibrio dell'ecosistema che durava ormai da migliaia di anni, soprattutto perch\u00e9 in fase di progettazione non si \u00e8 tenuto conto dell'impatto ecologico che l'opera avrebbe avuto sulla fauna, la flora e anche l'economia delle popolazioni che abitavano la zona.\nLe conseguenze ambientali, che sono state numerose, si possono cos\u00ec riassumere:\nPer le popolazioni c'\u00e8 stato un aumento di rischi sanitari visto che i canali di irrigazione e le rive del lago Nasser sono l'\"habitat\" ideale di animali che trasmettono malattie come la zanzara Anopheles che trasmette la malaria e alcune lumache che diffondono il parassita della bilharziosi.\nPi\u00f9 di persone dovettero lasciare le loro abitazioni per non essere sommerse dal lago artificiale."}
{"id": "2409414", "revid": "26630", "url": "https://it.wikipedia.org/wiki?curid=2409414", "title": "Antonio Villani", "text": "Biografia.\nCarriera accademica.\nFu allievo di Benedetto Croce, di cui, dopo la laurea, segu\u00ec il consiglio di approfondire i propri studi in Germania, dove Villani sar\u00e0 influenzato dalla filosofia giuridica delle Pandette.\nFu Magnifico Rettore dell'Istituto Suor Orsola Benincasa, prima che una vicenda di plagio non lo inducesse a rassegnare le dimissioni nel giugno 1993.\nAntonio Villani \u00e8 stato anche presidente della \"Societ\u00e0 Italiana di Filosofia giuridica e politica\".\nAlla sua morte, ha donato gran parte dei suoi libri alla Biblioteca comunale di Vico Equense.\nAccuse di plagio.\nNegli anni novanta, il professor Villani \u00e8 stato al centro di uno scandalo accademico scaturito da un clamoroso caso di plagio, che riscosse una vasta eco giornalistica.\nLa controversia ebbe inizio quando si scopr\u00ec che un saggio dal titolo \"La critica al dover essere di Hegel\" da lui pubblicato a suo nome nel 1968 sulla \"Rivista internazionale di filosofia del diritto\" diretta da Sergio Cotta, altro non era se non la traduzione integrale di un lavoro originale del filosofo tedesco Odo Marquard, dal titolo \"Hegel und das Sollen\" (\"Hegel e il dover essere\"), pubblicato nel 1964 su \"Philosophisches Jahrbuch\". Marquard, all'epoca del plagio, negli anni sessanta, era un autore poco conosciuto, ma in seguito avrebbe acquisito notoriet\u00e0 internazionale tanto che alcune sue opere sarebbero state tradotte in varie lingue, compreso l'italiano: tra queste vi sarebbero state alcune pubblicazioni, negli anni novanta, per i tipi della casa editrice Il Mulino. Fu una di queste traduzioni, che conteneva proprio il saggio incriminato, a rendere palese l'operazione di plagio avvenuta molti anni prima e passata per lungo tempo inosservata.\nGiudizi sulla controversia.\nBench\u00e9 tale vicenda abbia macchiato la sua figura scientifica, alcuni riconoscono a Villani dei meriti su un versante diverso da quello scientifico: l'aver messo in campo un notevole attivismo culturale e organizzativo che ha portato l'Istituto Suor Orsola Benincasa al raggiungimento di alti standard qualitativi. Altri commentatori, invece, considerano tali successi come il frutto dell'enorme disponibilit\u00e0 di fondi che derivavano al Villani dalle assidue frequentazioni politiche e dalla conseguenze protezione da parte di potenti personaggi politici democristiani, come Paolo Cirino Pomicino e Antonio Gava che occupavano, all'epoca, posizioni di spicco, prima di essere travolti dalla stagione di Mani Pulite."}
{"id": "2409419", "revid": "123118524", "url": "https://it.wikipedia.org/wiki?curid=2409419", "title": "Trik\u0101ya", "text": "Trik\u0101ya (sanscrito; letteralmente: \"tre corpi\", devan\u0101gar\u012b: \u0924\u094d\u0930\u093f\u0915\u093e\u092f; cinese: \u4e09\u8eab \"s\u0101nsh\u0113n\", giapponese: \"sanjin\"; tibetano: \"sku gsum\"; coreano: \uc0bc\uc2e0 \"sam sin\"; vietnamita: \"tam th\u00e2n\"). Tre Corpi [del Buddha] \u00e8 una dottrina del Buddhismo Mah\u0101y\u0101na.\nSecondo la pi\u00f9 diffusa dottrina del Trik\u0101ya vi sarebbero i seguenti tre corpi di Buddha:\nOrigini dottrinali.\nNel Buddhismo delle prime scuole il problema della \"scomparsa\" del Buddha storico, entrato nel \"parinirv\u0101\u1e47a\", veniva risolta con la venerazione delle \"\u015bar\u012br\u0101\u1e25\" (reliquie) conservate negli \"st\u016bpa\" e con l'identificazione totale della dottrina stessa, il Dharma, con il corpo fisico del Tath\u0101gata storico.\nCos\u00ec nel Canone p\u0101li della scuola buddhista Therav\u0101da, probabile erede dell'antica scuola indiana Vibhajyav\u0101da, vengono elencati tre tipi di corpo del Gautama Buddha:\nAnche nella scuola Sarv\u0101stiv\u0101da Gautama Buddha viene presentato con tre corpi (\"k\u0101ya\").: \nPer i Lokottarav\u0101da. Gautama Buddha si manifesta miracolosamente nel mondo per aiutare gli esseri senzienti (\"sattva\"). Questa scuola identifica il \"R\u016bpak\u0101ya\" (corpo della fisico ovvero della \"forma\") con il corpo mentale (\"Manomayak\u0101ya\").\nIl \"Trik\u0101ya\" nel Mah\u0101y\u0101na.\nCon lo sviluppo delle scuole Mah\u0101y\u0101na si assiste a delle nuove interpretazioni e sviluppi dottrinali del concetto stesso del corpo del Buddha.\nQueste analisi si possono riscontrare in forma embrionale nel pi\u00f9 antico dei testi della \"Praj\u00f1\u0101p\u0101ramit\u0101\", l\"'A\u1e63\u1e6da-s\u0101hasrik\u0101-praj\u00f1\u0101-p\u0101ramit\u0101 S\u016btra\" (Sutra della perfezione della saggezza in ottomila stanze) e nel \"Saddharmapundar\u012bka-S\u016btra\". In queste opere si vuole mettere in crisi il valore del culto puramente esteriore rivolto agli \"st\u016bpa\" e sostituirlo con una venerazione consapevole rivolta alla parola scritta.&lt;br&gt;.\nNel \"A\u1e63\u1e6da-s\u0101hasrik\u0101\" si sottolinea l'impossibilit\u00e0 di \"vedere\" il Buddha attraverso la rappresentazione fisica del Sug\u0101gata: il suo \"R\u016bpak\u0101ya\" (\"corpo di forma\") viene nettamente differenziato dal suo \"Dharmak\u0101ya\", che non solo \u00e8 il \"corpo della Dottrina\" ma si identifica con la \"\u015buny\u0101t\u0101\" (vacuit\u00e0) stessa, assumendo un valore metafisico.\nIl \"Saddharmapundar\u012bka-S\u016btra\" si apre fin dal con il Buddha storico che permette all'assemblea riunita di vedere innumerevoli universi in cui contemporaneamente infiniti Buddha predicano il Dharma. Nell' appare in cielo uno st\u016bpa che dischiudendosi rivela il Buddha Prabh\u016btaratna, che in tempo immemorabile fece voto di apparire ogni qual volta un Buddha spieghi la dottrina del \"Sutra del Loto\" stesso.\nQuesta narrazione da un lato infrange le convinzioni e convenzioni del Buddhismo allora pi\u00f9 diffuso, che sosteneva che in un dato universo e in un determinato \"kalpa\" si potesse avere un solo Buddha. Sola eccezione e effettivo passaggio fisico da un eone all'altro era supposto essere il solo corpo incorrotto di Mah\u0101k\u0101\u015byapa, il quale si riteneva fosse in attesa, all'interno del monte Gurupada (nei pressi di Gaya) che Maitreya diventasse Buddha nel futuro per potergli consegnare la ciotola dell'elemosine appartenuta al Buddha storico. D'altro lato questo insegnamento vuole portare a concepire non solo il corpo del Buddha come identico alla \u015buny\u0101t\u0101, ma anche come moltiplicabile all'infinito sul piano della liberazione di tutti gli esseri senzienti.\nIl successo di questa teoria in Estremo Oriente \u00e8 testimoniata dal grande numero di statue prodotte attorno al V secolo che rappresentano due Buddha seduti assieme in muto dialogo, appunto i Prabh\u016btaratna e \u015a\u0101kyamuni dell'undicesimo capitolo del \"Saddharmapundar\u012bka-S\u016btra\".\nNel \"Praj\u00f1\u0101-p\u0101ramit\u0101-\u015bastra\" attribuito a N\u0101g\u0101rjuna, la dottrina dei Trik\u0101ya non ha ancora raggiunto la maturit\u00e0, rimanendo ancora legata a \"due corpi\" come nei testi precedenti, dove il \"Dharmak\u0101ya\" \u00e8 ancora definito dalle qualit\u00e0 di un corpo ipostatizzato ma non ancora identico alla \u015buny\u0101t\u0101.&lt;br&gt;\nSolo con i m\u0101dhyamika Bh\u0101vaviveka (circa 500-578) e Candrak\u012brti (VI-VII secolo) e poi con Praj\u00f1\u0101karamati (X secolo) il \"Dharmak\u0101ya\" si identifica con la Realt\u00e0 stessa, la Vacuit\u00e0.\nIl Trik\u0101ya nello Yog\u0101c\u0101ra.\nLa forma definitiva della dottrina del Trik\u0101ya la si raggiunge in ambito Yog\u0101c\u0101ra con il \"Mah\u0101y\u0101nas\u016btr\u0101la\u1e43k\u0101ra\" (\"L'ornamento del discorso del Veicolo Universale\"), esposto secondo tradizione da Maitreyan\u0101tha e commentato da Asa\u1e45ga e Vasubandhu.\nIn questa scuola il \"Dharmak\u0101ya\" viene a svolgere un ruolo centrale: non solo viene definito come essenza non duale del corpo del Buddha, ma in quanto flusso di coscienza puro (ma dipendente, e pertanto non increato n\u00e9 eterno, in quanto Buddha si \"diventa\") si trova a essere essenza stessa della Buddhit\u00e0, e come tale diventa non pi\u00f9 connesso a un singolo Buddha o a una loro pluralit\u00e0.\nNon solo: nel contesto Yog\u0101c\u0101ra in quanto flusso di mentale il \"Dharmak\u0101ya\" diventa il solo luogo reale, mentre il fenomenico (che in ambito buddhista comprende anche i fenomeni mentali quali i pensieri, \"oggetti\" del lavoro dell'organo della mente) si riducono a espressioni illusorie.\nIl \"Sa\u1e43bhogak\u0101ya\" diventa quindi il corpo di fruizione, con i tradizionali trentadue segni visibili della buddhit\u00e0, che nelle Terre Pure predica i s\u016btra Mahay\u0101na ai Bodhisattva. Infine i \"Nirm\u0101\u1e47ak\u0101ya\" rimangono quindi semplici mezzi opportuni di predicazione nei mondi impuri, reali solo nella misura in cui servono allo scopo della liberazione degli esseri senzienti imprigionati nell'ignoranza.\nIn seguito, con la critica di scuola Hu\u0101y\u00e1n di F\u01cez\u00e0ng \u6cd5\u85cf (643-712), forte dell'elaborazione della dottrina del Dharmadh\u0101tu nei cui ultimi reami vengono a cadere le ostruzioni tra i fenomeni e tra fenomeni e principio, si destruttura la concettualizzazione Yog\u0101c\u0101ra del Trik\u0101ya: alla luce della praj\u00f1a non c'\u00e8 limite al \"Dharmak\u0101ya\": questo pervade tutti i fenomeni e non \u00e8 da questi differenziabile, astraibile n\u00e9 \u00e8 altro esterno ad essi.\nQuest'ultimo sviluppo permetter\u00e0, tra l'altro, di fondare le basi dottrinali in Cina del Buddhismo Ch\u00e1n."}
{"id": "2409420", "revid": "287204", "url": "https://it.wikipedia.org/wiki?curid=2409420", "title": "Trikaya", "text": ""}
{"id": "2409421", "revid": "1991", "url": "https://it.wikipedia.org/wiki?curid=2409421", "title": "Tre Corpi di Buddha", "text": ""}
{"id": "2409430", "revid": "339392", "url": "https://it.wikipedia.org/wiki?curid=2409430", "title": "Vittoria Solinas", "text": ""}
{"id": "2409437", "revid": "1573940", "url": "https://it.wikipedia.org/wiki?curid=2409437", "title": "Aquila adalberti", "text": "L'aquila imperiale occidentale (Aquila adalberti ) \u00e8 un uccello rapace della famiglia degli Accipitridi diffuso in Spagna, Portogallo e Marocco.\nDescrizione.\nDimensioni.\nMisura 74\u201385\u00a0cm di lunghezza, per un peso di 2500-3500 g; l'apertura alare \u00e8 di 177\u2013220\u00a0cm. Le femmine possono essere anche il 10% pi\u00f9 grandi e il 40% pi\u00f9 pesanti dei maschi.\nAspetto.\nL'aquila imperiale occidentale \u00e8 uno dei pi\u00f9 rari uccelli rapaci del continente europeo, e si differenzia dall'aquila imperiale orientale, della quale in passato era considerata una sottospecie, per la colorazione del piumaggio. \u00c8 un'aquila dalla costituzione molto robusta, dalle parti superiori quasi uniformemente bruno-rossastre su cui spiccano delle macchie irregolari di colore bianco a livello delle spalle, molto pi\u00f9 estese di quelle presenti nell'aquila imperiale. Il piumaggio degli adulti \u00e8 di colore marrone molto scuro, talvolta con toni rossastri nella parte superiore del dorso. Le piume della testa e del collo sono molto chiare e dalla caratteristica forma lanceolata, generalmente giallastre o bianco-crema, che viste da lontano appaiono completamente bianche, soprattutto negli esemplari pi\u00f9 anziani. La fronte \u00e8 di colore marrone scuro, a volte quasi nero, ma il dettaglio pi\u00f9 caratteristico del piumaggio \u00e8 senza dubbio costituito dal bordo anteriore bianco delle ali e dalle macchie color bianco puro sulle spalle, di dimensioni variabili probabilmente correlate all'et\u00e0 degli uccelli. La parte superiore della coda \u00e8 di colore grigio chiaro, spesso quasi bianco o punteggiato di marrone con una larga fascia subterminale nera e le estremit\u00e0 delle rettrici bianche. Il resto del piumaggio \u00e8 marrone scuro quasi nerastro. L'iride \u00e8 di colore nocciola, la cera e le zampe sono gialle. Gli aquilotti sono di colore rossastro chiaro con la gola biancastra, cos\u00ec come il groppone. La coda pu\u00f2 essere bruno-rossastra o grigiastro con l'estremit\u00e0 giallo-ocra, colore che si perde rapidamente con la prima muta. In volo, si distingue facilmente un'ampia macchia biancastra alla base delle primarie. L'iride \u00e8 marrone scuro, la cera e le zampe sono gialle. Intorno ai due o tre anni, compaiono delle piume di colore marrone scuro sulla gola, sul petto e sulle parti superiori e inferiori delle ali. Il ventre, tuttavia, continua ad essere ancora giallastro. Il piumaggio adulto definitivo compare tra i 6 e gli 8 anni.\nBiologia.\nNon vi \u00e8 alcuna prova evidente della capacit\u00e0 di catturare le prede in volo, tuttavia, al contrario, non vi \u00e8 alcun dubbio riguardo all'abilit\u00e0 di questa specie nel catturare uccelli di medie e piccole dimensioni quando sono posati sul suolo. Di conseguenza, i suoi terreni di caccia preferiti sono costituiti da spazi aperti privi di arbusti e cespugli. Il volo di caccia viene effettuato a media altezza, e quando il rapace avvista la preda si lancia in picchiata, aspettando un po' di tempo prima di scagliarlesi addosso. Durante i suoi voli di pattugliamento, l'aquila iberica sorvola con insistenza, con volo lento e pesante, i cortili delle fattorie e non \u00e8 impossibile che qualche volatile domestico possa figurare nel novero delle sue vittime.\nAlimentazione.\nL'aquila imperiale occidentale ha una dieta abbastanza varia. Il suo menu \u00e8 composto principalmente da mammiferi di medie dimensioni, tra i quali predilige tuttavia lepri e conigli selvatici. Ma non disdegna comunque gli uccelli di considerevoli dimensioni, in particolare le specie di importanza cinegetica (pernici, quaglie), e i rettili, quasi esclusivamente lucertole. Consuma inoltre le carogne e le carcasse ancora fresche degli animali domestici. Le aggressioni ai danni di giovani capretti o agnelli sono improbabili, ma ne mangia molto spesso i cadaveri quando rimangono abbandonati sul terreno. Bisogna infine ricordare che pesci e insetti costituiscono una parte significativa della sua alimentazione.\nRiproduzione.\nIl nido \u00e8 un'enorme struttura che \u00e8 possibile vedere anche da lontano quando \u00e8 situata su una quercia da sughero solitaria. Talvolta, invece, \u00e8 molto piccolo e non supera il metro di diametro. Ogni coppia di aquila imperiale possiede di solito due o tre nidi che utilizza a turno; al contrario, tale abitudine non sembra essere frequente nell'aquila imperiale, che utilizza spesso lo stesso nido per diversi anni consecutivi. Nidi delle dimensioni di 1,50 metri di diametro per 60 centimetri di spessore possono essere definiti standard, ma questi dati sono validi solo per i nidi che vengono costruiti per la prima volta. Quelli che sono stati usati per diversi anni di fila diventano rapidamente enormi strutture che possono raggiungere due metri di diametro e altrettanti di profondit\u00e0. Il nido viene costruito con rami secchi, ricoperti di erba secca e ramoscelli verdi. I materiali sono raccolti da entrambi gli adulti, ma la maggior parte della struttura viene costruita dalla sola femmina all'interno del nido. La costruzione di un nuovo nido \u00e8 un'operazione particolarmente lunga ed \u00e8 difficile determinare con precisione quando ha inizio veramente, ma il trasferimento dei materiali si intensifica soprattutto venti giorni prima della deposizione del primo uovo. La riparazione o il rifacimento di un nido che \u00e8 stato utilizzato negli anni precedenti pu\u00f2 richiedere da 10 a 15 giorni e talvolta anche di pi\u00f9.\nI voli nuziali differiscono di poco da quelli delle altre specie. I due \"partner\" si sollevano in aria accompagnati da grida tipiche che possono essere paragonate a dei latrati brevi e rauchi. La femmina e il maschio effettuano una picchiata in direzione l'uno dell'altra: quello dei due che rimane sotto si gira rivolgendo le spalle verso il basso e presenta gli artigli al compagno. La covata consiste generalmente di due o tre uova, eccezionalmente quattro, che vengono deposte nei primi giorni di marzo, anche se siamo a conoscenza di alcune deposizioni che hanno avuto luogo a maggio. L'incubazione inizia dopo la deposizione del secondo uovo. In tutti i casi noti, i primi due pulcini nascono contemporaneamente, mentre il terzo uovo si schiude solo dopo un ritardo di altri quattro giorni. Al contrario, quando la covata \u00e8 composta da solo due uova, la femmina inizia a covare dopo aver deposto il primo uovo. Le uova sono generalmente di colore biancastro, macchiate di marrone e contrassegnate da piccoli punti grigi o violacei e da rari punti marroni. L'incubazione, che dura 43 giorni, viene portata avanti da entrambi i sessi, anche se \u00e8 la femmina a svolgere la maggior parte del lavoro, rifocillata dalle prede che il maschio porta lei al nido.\nA partire dal quindicesimo giorno, gli aquilotti iniziano ad essere ricoperti dalle prime piume. Nel giro di 55 giorni, sono completamente piumati e i pi\u00f9 precoci lasciano il nido in direzione dei rami vicini qualche giorno pi\u00f9 tardi. Dopo aver abbandonato il nido, gli aquilotti rimangono nella stessa area e, ovviamente, ritornano allo stesso albero su cui si trovava il nido, senza essere attaccati dagli adulti, sebbene siano passati diversi mesi da quando si sono separati.\nDistribuzione e habitat.\nL'aquila imperiale occidentale vive in zone di montagna, ma ad un'altitudine non troppo elevata, in quanto necessita, per nidificare, di alberi di grosse dimensioni e di terreni aperti ai piedi delle pendici per cacciare. Inoltre vive spesso a bassa quota, in praterie dove crescono alberi sparsi. A prima vista sembra che la scelta dell\"'habitat\" sia condizionata principalmente dall'abbondanza di prede, tanto che l'animale pu\u00f2 ridurre la superficie del suo territorio se la densit\u00e0 di aquile \u00e8 maggiore. Quando si creano queste condizioni, i nidi possono essere separati l'uno dall'altro da brevi distanze. Nelle regioni sud-occidentali della penisola iberica i biotopi occupati dall'aquila imperiale coincidono sostanzialmente con quelli dell'avvoltoio monaco, tanto che in molti casi i suoi nidi si trovano vicino a quelli di quest'ultimo. Questa presenza consistente nel quadrante sud-occidentale delle province spagnole \u00e8 dovuta in particolar modo all'abbondanza in questa zona di lagomorfi (conigli selvatici, lepri), che sembrano costituire una parte fondamentale della sua dieta.\nQuesta specie \u00e8 sedentaria, ed effettua solamente brevi spostamenti, a differenza dell'aquila imperiale orientale dell'Europa sud-orientale, che \u00e8 parzialmente migratrice e intraprende un lungo viaggio verso il nord dell'Africa tropicale all'inizio dell'autunno."}
{"id": "2409439", "revid": "1442080", "url": "https://it.wikipedia.org/wiki?curid=2409439", "title": "Dubai Tennis Championships 2009 - Singolare femminile", "text": "Il singolare femminile del Dubai Tennis Championships 2009 \u00e8 stato un torneo di tennis facente parte del WTA Tour 2009.\nElena Dement'eva era la detentrice del titolo, ma ha perso ai quarti contro Venus Williams.\nVenus Williams ha vinto in finale, 6\u20134, 6\u20132, contro Virginie Razzano.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2409442", "revid": "21880", "url": "https://it.wikipedia.org/wiki?curid=2409442", "title": "Riserva naturale provinciale Padule Orti-Bottagone", "text": ""}
{"id": "2409443", "revid": "1305772", "url": "https://it.wikipedia.org/wiki?curid=2409443", "title": "Sam Way", "text": "Carriera.\nDi origini israeliane, Sam Way inizia giovanissimo la propria carriera nel mondo della moda, grazie ad un contratto con la Models 1 Agency. Diventa popolare nell'ambiente dopo essere stato fotografato insieme a Kate Moss dal fotografo Bruce Weber per la rivista \"Vogue Hommes International\" nel 2006.\nNel corso della sua carriera \u00e8 stato testimonial di Thomas Pink, Jitrois, Belstaff, Dormeuil, Dsquared\u00b2, Frankie Morello, Kim Jones, Hugo Boss, Abercrombie &amp; Fitch, Ermanno Scervino, Iceberg, Pull &amp; Bear, Dolce e Gabbana e Tommy Hilfiger. \u00c8 inoltre comparso nelle riviste \"V\", \"Num\u00e9ro Homme\", \"Rodeo\" e sulla copertina di \"Tetu\".\nNel 2009 \u00e8 stato scelto, insieme a Daniel Pimentel e Tony Ward come testimonial per la campagna pubblicitaria internazionale del profumo \"Only the Brave\" della Diesel.\nDal 2011, prende parte alla campagna pubblicitaria \"The Hilfigers\" della Tommy Hilfiger, la quale rappresenta idealmente la famiglia americana."}
{"id": "2409456", "revid": "729019", "url": "https://it.wikipedia.org/wiki?curid=2409456", "title": "Strada europea E612", "text": "La strada europea E612 \u00e8 una strada di classe B che collega Ivrea a Torino. Come si evince dalla numerazione, si tratta di una strada di classe B posta nell'area delimitata a nord dalla E60, a sud dalla E70, ad ovest dalla E15 e ad est dalla E25.\nIl suo percorso coincide completamente con il tracciato della A5 nel tratto compreso tra le due citt\u00e0."}
{"id": "2409460", "revid": "2220269", "url": "https://it.wikipedia.org/wiki?curid=2409460", "title": "Chiesa di Candel\u00e1ria", "text": "La chiesa di Nostra Signora di Candel\u00e1ria (in portoghese: Igreja de Nossa Senhora da Candel\u00e1ria) \u00e8 un'importante storica chiesa situata nella citt\u00e0 di Rio de Janeiro, in Brasile. \u00c8 stata costruita e decorata nel corso di un lunghissimo periodo che va dal 1775 alla fine del XIX secolo. Proprio per questo combina numerosi stili quali il barocco con il neoclassicismo e l'architettura neorinascimentale delle decorazioni interne.\nNell'area intorno alla chiesa \u00e8 avvenuto il \"massacro della Candel\u00e1ria\" che ha portato l'attenzione del mondo intero sulla brutalit\u00e0 della polizia nei riguardi dei bambini di strada brasiliani.\nIl 5 giugno 2009 nella chiesa di Candel\u00e1ria si \u00e8 tenuta una messa di suffragio per le vittime del Volo Air France 447 disperso nell'oceano dopo essere decollato dall'Aeroporto di Rio de Janeiro-Gale\u00e3o."}
{"id": "2409464", "revid": "1652635", "url": "https://it.wikipedia.org/wiki?curid=2409464", "title": "Caffeina", "text": "La 1,3,7-trimetilxantina, nome IUPAC 1,3,7-trimethylpurine-2,6-dione, meglio nota come caffeina o teina, \u00e8 un alcaloide naturale presente nelle piante di caff\u00e8, cacao, t\u00e8, cola, guaran\u00e0 e mate e nelle bevande da esse ottenute. Viene a volte citata con i suoi sinonimi guaranina, teina e mateina, chimicamente identificabili nella stessa molecola.\nLa caffeina fu isolata da chicchi di caff\u00e8 nel 1819 dal chimico tedesco Friedlieb Ferdinand Runge che la chiam\u00f2 \"Kaffein\" - da cui deriv\u00f2 'caffeina' in italiano - ed \u00e8 presente in foglie, semi e frutti di queste e diverse piante, come il guaran\u00e1, il t\u00e8, la cola o il yerba mate, dove agisce come insetticida naturale, paralizzante (tetanizzante) o con effetto comunque tossico per insetti e altri artropodi che le mangiano.Nell'uso umano viene pi\u00f9 comunemente consumata come infuso da semi e foglie di caff\u00e8 e t\u00e8, cos\u00ec come anche in molti alimenti e bevande contenenti prodotti a base di noce di cola. La caffeina \u00e8 anche componente di complessi chimici poco solubili, che si trovano nel seme di guaran\u00e0 e nelle foglie di yerba mate e t\u00e8.\nLa grande popolarit\u00e0 delle bevande contenenti caffeina (caff\u00e8 e t\u00e8 anzitutto) rende questa sostanza psicoattiva, dall'effetto stimolante, la sostanza psicoattiva pi\u00f9 diffusa e la pi\u00f9 consumata nel mondo, venendo utilizzata sia a scopo ricreativo sia medicalmente. La caffeina \u00e8 legale in tutti i paesi, a differenza di altre sostanze psicoattive, e accettata o tollerata da pressoch\u00e9 tutte le principali religioni. Nel Nord America, il 90% degli adulti consuma caffeina giornalmente.La caffeina ha una dose tossica e letale, facilmente superabile nell'uso della stessa come prodotto puro, chimico farmaceutico, dose invece raggiungibile solo con un forte abuso degli alimenti che la contengono naturalmente; LD50 orale \u00e8 nell'uomo dipendente dalla sensibilit\u00e0, ma circa di 150\u00a0mg/kg. Non vanno dimenticati i potenziali effetti negativi per la salute risultanti comunque da un abuso degli stessi alimenti che provocano una forma di dipendenza conosciuta come caffeinismo.\nL'estrazione per l'ottenimento della sostanza pura viene operata direttamente su chicchi di caff\u00e8 per potere ottenere successivamente da questi una bevanda dalle caratteristiche organolettiche equivalenti, ma decaffeinata. Il solvente maggiormente utilizzato nell'industria \u00e8 l'anidride carbonica supercritica (a circa e ). Dopo l'evaporazione del solvente la caffeina viene purificata e utilizzata nell'industria chimica, alimentare e farmaceutica.\nStoria.\nBench\u00e9 il t\u00e8 venga consumato in Cina da migliaia di anni, il primo uso documentato di bevande contenenti caffeina per il loro effetto farmacologico risale al XV secolo; i Sufi dello Yemen infatti, bevevano caff\u00e8 per tenersi svegli durante le lunghe preghiere. Nel XVI secolo il caff\u00e8 cominci\u00f2 a essere venduto a Istanbul, Il Cairo e alla Mecca, mentre nel XVII secolo la bevanda cominci\u00f2 a diffondersi e a essere venduta in Europa.\nContenuto negli alimenti.\nSpesso oggi la caffeina \u00e8 utilizzata come ingrediente di base in vari prodotti energetici, come bevande o caramelle (ad esempio Red Bull, Planet Energy, White Bull, Shark, Foosh, Burn, Monster Energy, Scho-Ka-Kola, Coca-Cola).\nNaturalmente le quantit\u00e0 variano in base alla variet\u00e0 specifica dell'alimento e alle modalit\u00e0 di consumo.\nSomministrazione e assorbimento.\nLa caffeina \u00e8 uno stimolante del sistema nervoso centrale e viene utilizzata in ambito medico e ricreazionale in caso di sonnolenza o come principio attivo in pillole per l'emicrania (come l\u00b4Excedrin) insieme ad analgesici per il suo effetto vasocostrittore. \u00c8 importante notare che la caffeina va utilizzata solo occasionalmente e dosi di caffeina non possono rimpiazzare il sonno. L'utilizzo prolungato di caffeina porta a tolleranza. Viene completamente assorbita nello stomaco e nel tratto iniziale dell'intestino nei primi 10 minuti dopo l'ingestione e raggiunge la massima concentrazione in sangue dopo i 45 minuti. Viene poi distribuita lungo tutto il corpo nei fluidi corporei.\nMeccanismo d'azione.\nLa molecola della caffeina \u00e8 strutturalmente simile all'adenina (la base azotata dell'adenosina) e si lega ai recettori del nucleoside sulle membrane cellulari. Si ha quindi un'inibizione competitiva; la caffeina influisce cio\u00e8 con un processo di regolazione dei nervi mediante scarica del potenziale post sinaptico.\nSi ha come risultato un aumento dei livelli di adrenalina e noradrenalina. Attraverso queste la caffeina stimola quindi indirettamente il sistema nervoso simpatico e porta a un aumento del battito cardiaco e dell'afflusso di sangue ai muscoli, a una diminuzione dell'afflusso di sangue alla pelle e agli organi interni e al rilascio di glucosio del fegato. In secondo luogo poich\u00e9 la caffeina \u00e8 anche un inibitore della fosfodiesterasi che converte il cAMP (secondo messaggero per l'azione dell'adrenalina) nella sua forma aciclica AMP, prolunga l'effetto di queste sostanze e altre simili come l\u00b4anfetamina, la metanfetamina e il metilfenidato. Inoltre, queste azioni della caffeina facilitano la trasmissione di dopamina (neurotrasmettitore vincolato con la motivazione) e del glutammato (con la memoria).\nMetabolismo.\nLa caffeina viene eliminata con una cinetica del primo ordine: \u00e8 metabolizzata nel fegato dal sistema enzimatico citocromo P450 ossidasi, dove viene convertita in tre dimetilxantine, che contribuiscono a potenziare l'effetto della caffeina:\nTutti e tre i metaboliti subiscono ulteriori stadi metabolici prima di essere secreti con le urine (si vedano le rispettive voci).\nEffetti collaterali.\nIl consumo di caffeina nel tardo pomeriggio o alla sera pu\u00f2 influire sulla qualit\u00e0 del sonno. \nIl consumo di grosse quantit\u00e0 di caffeina - generalmente pi\u00f9 di 400\u00a0mg al giorno (l'equivalente di circa 5 tazze di caff\u00e8 espresso) - porta alla condizione conosciuta come caffeinismo. Il caffeinismo generalmente combina la dipendenza da caffeina con un ampio spettro di spiacevoli effetti fisici e mentali come nervosismo, irritabilit\u00e0, agitazione, insonnia, mal di testa e palpitazioni cardiache dopo l'uso di caffeina.\nL'overdose di caffeina pu\u00f2 causare una sovrastimolazione del sistema nervoso centrale, chiamata intossicazione da caffeina, comunemente conosciuta come \"tremori da caffeina\". I sintomi dell'intossicazione da caffeina sono comparabili ai sintomi da overdose di altri farmaci stimolanti: questi includono irrequietezza, agitazione, ansia, eccitazione, insonnia, vampate di calore al viso, aumento della minzione, disturbi gastrointestinali, contrazioni muscolari, un flusso sconnesso di pensiero e di parola, irritabilit\u00e0, battito cardiaco irregolare o rapido, e agitazione psicomotoria. Nei casi di overdose massiccia possono verificarsi stato maniacale, depressione, mancanza di giudizio, disorientamento, disinibizione, illusioni, allucinazioni o psicosi, e pu\u00f2 provocarsi rabdomiolisi.\nL'overdose estrema si risolve in morte. La dose media letale (DL50) per via orale, \u00e8 di 192\u00a0mg/kg di peso nei topi. La DL50 di caffeina nell'uomo dipende dalla sensibilit\u00e0 individuale, ma \u00e8 stimata essere intorno ai 150\u2013200\u00a0mg/kg di peso corporeo ovvero 80-100 tazzine per un adulto. Anche se il raggiungimento della dose letale di caffeina \u00e8 eccezionalmente difficile con un normale caff\u00e8, sono state riportate morti per overdose di pillole di caffeina, con sintomi di overdose tanto gravi da richiedere l'ospedalizzazione con poca o fino a 2 grammi di caffeina. Nel caso di assunzione di farmaci contenenti fluvoxamina o levofloxacina, che bloccano l'enzima epatico responsabile del metabolismo della caffeina, si assiste a un aumento degli effetti a livello centrale e delle concentrazioni sanguigne di ben cinque volte. La morte tipicamente avviene per fibrillazione ventricolare, causata dall'effetto della caffeina sul sistema cardiovascolare.\nIl trattamento dell'intossicazione massiccia da caffeina \u00e8 generalmente sintomatico, ma se il paziente ha elevati livelli sierici possono essere necessari la dialisi peritoneale, l'emodialisi o l'emofiltraggio.\nUno dei pochi casi documentati di avvelenamento da caffeina \u00e8 quello di una donna di 37 anni che ha provato a uccidersi ingerendo 27 g di caffeina (l'equivalente di circa 350 tazze di caff\u00e8 espresso), andando incontro a ipotensione, convulsioni, aritmie e a diversi episodi di arresto cardiaco.\nUn ragazzo inglese \u00e8 morto dopo essersi avvelenato con 50 grammi di polvere di caffeina comprata su Internet.\nIn esperimenti di laboratorio nei quali viene somministrata caffeina a topi giovani, \u00e8 stato riscontrato il disturbo del sonno non-REM profondo, con conseguente ritardo della maturazione cerebrale e dello sviluppo dell'attivit\u00e0 sociale.\nTeina e guaranina.\nLa caffeina, presente in molte specie botaniche, dal cacao al mate, ha preso spesso nomi alternativi derivanti dalla specie di origine. La guaranina, ad esempio, scoperta e isolata nel 1826 dal botanico bavarese Carl Friedrich Philipp von Martius, \u00e8 una sostanza di colore rosso, chimicamente identica alla caffeina, contenuta nelle piante di \"Paullinia cupana\" presenti nella Foresta Amazzonica. Per effetto dell'alto contenuto lipidico del seme di guaran\u00e0 che rallenta il rilascio del principio attivo, gli effetti del guaran\u00e0 non sono immediati come quelli delle tradizionali bevande contenenti caffeina, quali caff\u00e8 o altre bevande. Questo eccitante \u00e8 usato dagli indigeni della zona Sat\u00e9r\u00e9 Maw\u00e9 per resistere a lunghi digiuni nella foresta. \u00c8 presente nel guaranito e nei prodotti a base di guaran\u00e0 nativo.\nNel 1827, M. Oudry ha isolato la teina dal t\u00e8: l'identit\u00e0 chimica con la caffeina \u00e8 stata dimostrata in seguito da Gerardus Johannes Mulder e da Carl Jobst dopo che, verso la fine del XIX secolo, la struttura della caffeina \u00e8 stata chiarita da Hermann Emil Fischer, il primo a raggiungere la sua sintesi totale, parte del lavoro per il quale gli \u00e8 stato assegnato il Premio Nobel per la chimica nel 1902."}
{"id": "2409466", "revid": "271907", "url": "https://it.wikipedia.org/wiki?curid=2409466", "title": "Crit\u00e9rium du Dauphin\u00e9 Lib\u00e9r\u00e9 2008", "text": ""}
{"id": "2409468", "revid": "271907", "url": "https://it.wikipedia.org/wiki?curid=2409468", "title": "Crit\u00e9rium du Dauphin\u00e9 Lib\u00e9r\u00e9 2007", "text": ""}
{"id": "2409470", "revid": "271907", "url": "https://it.wikipedia.org/wiki?curid=2409470", "title": "Crit\u00e9rium du Dauphin\u00e9 Lib\u00e9r\u00e9 2006", "text": ""}
{"id": "2409472", "revid": "271907", "url": "https://it.wikipedia.org/wiki?curid=2409472", "title": "Crit\u00e9rium du Dauphin\u00e9 Lib\u00e9r\u00e9 2005", "text": ""}
{"id": "2409474", "revid": "1573940", "url": "https://it.wikipedia.org/wiki?curid=2409474", "title": "Chelonoidis abingdonii", "text": "La tartaruga dell'Isola Pinta (\"Chelonoidis abingdonii\" ()) \u00e8 una specie estinta di tartaruga della famiglia Testudinidae.\nSi trattava di una tartaruga gigante con la forma del guscio detta \"a sella\", che favoriva l'allungamento del collo verso l'alto per nutrirsi di foglie presenti ad una certa altezza dal suolo.\nL'ultimo esemplare conosciuto, \"Lonesome George\" (morto il 24 giugno 2012), fu trovato nel 1971 sull'Isola di Pinta, la pi\u00f9 settentrionale delle isole delle Gal\u00e1pagos ed anche una delle pi\u00f9 piccole. La comunit\u00e0 scientifica riteneva che la specie fosse completamente estinta sull'isola, a causa della caccia a cui era sottoposta da parte dell'uomo, fino a quando all'inizio degli anni settanta un fotografo mostr\u00f2 ai biologi una fotografia in cui ritraeva una tartaruga vivente sull'isola, conseguentemente venne effettuata una ricerca sistematica sull'isola, suddividendola in quadrati di ricerca, fino al suo ritrovamento. Nessun altro esemplare fu ritrovato. La tartaruga divenne un simbolo della lotta per la conservazione.\nRicercatori dell'Universit\u00e0 della Columbia Britannica - Okanagan, Canada sostenuti dal Parco nazionale delle Gal\u00e1pagos, hanno condotto studi su tale specie."}
{"id": "2409478", "revid": "93335", "url": "https://it.wikipedia.org/wiki?curid=2409478", "title": "Alison Stewart", "text": ""}
{"id": "2409479", "revid": "93335", "url": "https://it.wikipedia.org/wiki?curid=2409479", "title": "Alison Hewson", "text": ""}
{"id": "2409482", "revid": "767487", "url": "https://it.wikipedia.org/wiki?curid=2409482", "title": "Twins (gruppo musicale)", "text": "Le Twins sono un duo cantopop femminile di Hong Kong, creato nell'estate del 2001 dall'Emperor Entertainment Group (EEG). Il duo \u00e8 composto da Charlene Choi Cheuk-Yin e Gillian Chung Yan-Tung. Sono popolari ad Hong Kong, oltre ad essere un gruppo da hit parade in Cina. La loro fama ha raggiunto paesi quali Giappone, Singapore, Thailandia, Malaysia, Canada, Australia e Stati Uniti. La musica del duo \u00e8 sempre stata indirizzata ad un pubblico giovanissimo, tuttavia nel 2004 le due cantanti hanno iniziato ad attrarre un pubblico maggiore spaziando in generi musicali diversi.\nBiografia.\nCharlene Choi \u00e8 nata Vancouver, Canada il 22 novembre 1982. Gillian Chung \u00e8 nata a Hong Kong il 21 gennaio 1981. Prima di firmare il contratto con l'Emperor Entertainment Group, la Chung studiava al \"Royal Melbourne Institute of Technology\" a Melbourne, Australia. La Chung ha anche lavorato come modella durante una delle sue vacanze estive a Hong Kong.\nSimilmente alla Chung, anche la Choi \u00e8 stata una modella, apparsa in diversi spot pubblicitari. \u00c8 diventata famosa dopo la partecipazione al programma televisivo \"Y2K\", su Radio Television Hong Kong.\nEntrambe le ragazze hanno catturato l'attenzione della manager dell'Emperor Entertainment Group, Mani Fok (\u970d\u6c76\u5e0c). In uno degli episodi della serie televisiva \"Be My Guest\", Mani \u00e8 stata intervistata a proposito della sua scoperta di queste due ragazze. Lei stessa ha dichiarato che era stato il caso a farle selezionare le due cantanti da un catalogo che presentava migliaia di potenziali giovani candidate. Successivamente le due ragazze hanno partecipato ad un'audizione, e sono state messe insieme per formare il duo musicale conosciuto come \"Twins\".\nStoria.\nLe origini.\nDopo la formazione del duo, le Twins hanno dato avvio alla loro carriera musicale nell'estate del 2001, e furono subito acclamate per la canzone \"\u660e\u611b\u6697\u6200\u88dc\u7fd2\u793e\". Inizialmente hanno collaborato con MSN per produrre nuove pagine personali e giochi online. Il loro primo EP del 2001, \"Twins (AVEP)\", ha ottenuto il disco di platino nella prima settimana di vendita. Durante i loro primi due anni, le Twins hanno pubblicato tre EP e tre album, e tutti hanno riscosso un gran successo di vendite. Molte loro canzoni sono rimaste per varie settimane sul podio di diverse classifiche musicali. I successi conseguiti le hanno aiutate a cementare la loro popolarit\u00e0 in mezzo ad altri nuovi cantanti.\nLe Twins hanno tenuto il loro primo concerto nel 2002, ed altri tre nel 2003, uno dei quali \u00e8 stato tenuto a Canton. Tra il 2001 e il 2003, hanno ricevuto in totale 72 premi.\nDurante la cerimonia per gli \"Hong Kong Entertainment Awards\" del 2006, la Choi in lacrime ha ammesso che ci sono state delle critiche alla capacit\u00e0 canora delle Twins.\nNel febbraio 2007, hanno celebrato il sesto anno insieme nell'industria musicale di Hong Kong. Hanno pubblicato un CD/DVD specialmente per l'evento (Sixth Anniversary New + Best Selection CD/DVD). Nel settembre dello stesso anno, le Twins si sono imbarcate in un tour con diverse tappe in citt\u00e0 del Nord America; hanno partecipato come ospiti speciali i Sun Boy'Z. Alcune tappe internazionali hanno incluso San Francisco, Toronto, e Atlantic City. Questo tour \u00e8 stato il primo che il duo ha affrontato completamente su territorio statunitense.\nNei primi giorni di gennaio 2008, le Twins hanno vinto due premi importanti ai \"2007 Jade Solid Gold Top 10 Awards\"; uno come Gruppo pi\u00f9 Popolare, e l'altro come Gruppo Femminile pi\u00f9 Popolare della Regione dell'Asia Pacifica.\nL'effetto Twins.\nAl tempo in cui le Twins diedero inizio alla loro carriera di cantanti c'erano ancora pochi gruppi cantopop. Dopo il loro successo, altri produttori musicali si resero conto che c'erano vastissime possibilit\u00e0 di mercato per gruppi musicali simili. Come risultato, seguirono un gran numero di gruppi a immagine e somiglianza delle Twins.\n2005: voci di scioglimento.\nNel dicembre 2005 girava una voce secondo la quale le due cantanti si sarebbero separate. Tuttavia, nel 2006 le ragazze hanno partecipato insieme agli MTV Asia Awards in Thailandia, smentendo le voci. Il gruppo fu nominato e vinse il premio come \"Artista Preferito di Hong Kong\".\n2008.\nLe Twins hanno annunciato la loro temporanea separazione nel luglio del 2008. Charlene si \u00e8 mostrata, per\u00f2, altamente ottimista riguardo ad una possibile riunione, in futuro.\nIl 16 gennaio 2009, durante un'intervista su My 2008 (\u6211\u76842008) della TVB, la Choi ha spiegato come riuscisse a tenere a bada i media. Durante i trentunesimi \"RTHK Top 10 Gold Songs Awards\" avvenuti nel gennaio del 2009, la Choi ha confermato che le Twins torneranno insieme.\n2009.\nGillian ha iniziato a lavorare di nuovo nel marzo di questo anno, ed ha confermato che le Twins torneranno insieme ad un concerto per festeggiare il decimo anniversario della EEG.\n2010.\nDopo il periodo di lontananza, le Twins sono tornate insieme.\nFilm.\nle Twins hanno dato inizio alla loro carriera cinematografica con il film \"Summer Breeze of Love\", del 2002. Sebbene abbiano fatto il primo passo nella carriera cinematografica insieme, e siano conosciute come duo musicale, sugli schermi non cantano mai.\nSpot pubblicitari.\nOltre alla carriera musicale, le Twins hanno partecipato anche a numerosi spot pubblicitari. Tra il 2001 e il 2005 hanno pubblicizzato pi\u00f9 10 prodotti l'anno, inclusi grandi nomi quali Nokia, Epson, Coca-Cola, LG e molti altri.\nCampagne sociali.\nLe Twins sono state selezionate anche per promuovere diverse campagne sociali ad Hong Kong, a partire dalle attivit\u00e0 estive dell\"'Hong Kong Home Affairs Bureau\", nel luglio 2003.\nCarriera cinematografica.\nSeguono i film in cui hanno recitato entrambe Charlene e Gillian:"}
{"id": "2409483", "revid": "682976", "url": "https://it.wikipedia.org/wiki?curid=2409483", "title": "Riserva naturale Padule di Fucecchio (FI)", "text": ""}
{"id": "2409484", "revid": "729019", "url": "https://it.wikipedia.org/wiki?curid=2409484", "title": "Chiara Baschetti", "text": "Carriera.\nChiara Baschetti, nata a Cesena, ma cresciuta a Santarcangelo di Romagna, inizia a lavorare nel campo della moda dopo aver vinto nel 2003 il concorso di bellezza \"Elite Model Look Italia\", grazie al quale si assicura un contratto con l'agenzia di moda Elite Model Management. Nello stesso anno vince il concorso \"Un volto per Fotomodella\". A contribuire al suo successo va segnalata la sua somiglianza con la top model Cindy Crawford e l'attrice americana Hilary Swank.\nNella stagione autunno/inverno 2004 debutta sulle passerelle di Emporio Armani, sfilando nella stessa stagione anche per Gaultier, La Perla, John Galliano, Fendi, Dsquared\u00b2, Krizia, Gianfranco Ferr\u00e8, Blumarine e Cavalli. Nell'agosto dello stesso anno compare per la prima volta sulla copertina del mensile italiano \"Gioia\", cui seguiranno Cosmopolitan, \"L'Officiel\", \"Elle,\" \"Marie Claire\" (Francia), Vanity Fair (Italia), Vmagazine, Amica (Italia) e Glamour (Italia).\nDal 2009 \u00e8 apparsa nelle campagne pubblicitarie di Ralph Lauren&lt;ref name=\"f/wralphlauren\"&gt;the Fashion Spot - View Single Post - Chiara Baschetti (September 2005 - November 2010)&lt;/ref&gt;&lt;ref name=\"f/wralphlauren2\"&gt;the Fashion Spot - View Single Post - Chiara Baschetti (September 2005 - November 2010)&lt;/ref&gt;, P&amp;C, Brunello Cucinelli, Diesel, Calida, Ann Taylor, Chrysler, Class by Roberto Cavalli, Escada Sport, Estee Lauder, GF Ferr\u00e8, K\u00e9rastase, La Perla, Paola Frani, Rocco Barocco, Sisley, Tezenis, Yves Saint Laurent, Carpisa, Macy's, Clarins , Garnier, Nexxus, Patek Philippe, Yamamay, Brax, Testa Nera, e Breil.\nNel 2015 debutta al cinema col film \"Ma che bella sorpresa\", di Alessandro Genovesi, accanto a Claudio Bisio. Nel settembre del 2017 debutta sul piccolo schermo come protagonista assieme a Gianni Morandi della miniserie in sei puntate \"L'isola di Pietro\", per la regia di Umberto Carteni.\nNel dicembre 2019 \u00e8 presente nel video \"Scusa\" degli Ex-Otago.\nGrazie ad una story pubblicata da essa stessa su Instagram, l\u2019attrice ha rivelato di far parte della terza serie de \"I Medici\" nel ruolo di Fioretta Gorini."}
{"id": "2409485", "revid": "1305772", "url": "https://it.wikipedia.org/wiki?curid=2409485", "title": "Daniel Pimentel", "text": "Carriera.\nDaniel Pimentel ottiene il primo contratto da una agenzia di moda nel 2005, da parte della Storm Model Agency di Johannesburg. In seguito, il modello viene assunto dalla Ford Models di Los Angeles ed ottiene una certa popolarit\u00e0 dopo essere apparso nel controverso servizio fotografico di Steven Meisel \"Make Love, Not War\", pubblicato su \"Vogue Italia\" nel settembre 2007. Al fianco di Pimentel, nel servizio fotografico comparivano celebri top model come Agyness Deyn, Caroline Trentini, Julia Stegner, Missy Rayder e Raquel Zimmermann.\nNel corso della sua carrieraha lavorato per Pepe Jeans, Diesel SpA, Puma, Kenneth Cole, Levi 501s, Dolce e Gabbana, Macy's, Roberto Cavalli, Lacoste, Gap, Alexander McQueen, Custo Barcelona e per il profumo cK One. \u00c8 inoltre comparso nelle riviste \"GQ\" (fotografato da Peggy Sirota),\nNel 2009 \u00e8 stato scelto, insieme a Sam Way e Tony Ward come testimonial per la campagna pubblicitaria internazionale del profumo \"Only the Brave\" della Diesel."}
{"id": "2409493", "revid": "287204", "url": "https://it.wikipedia.org/wiki?curid=2409493", "title": "Philadelphia Naval Shipyard", "text": "Il Philadelphia Naval Business Center, in tempi passati noto come Philadelphia Naval Shipyard o Philadelphia Navy Yard, \u00e8 stato il primo cantiere navale nella storia degli Stati Uniti d'America. La U.S. Navy ha ridotto le sue attivit\u00e0 in questo porto a partire dagli anni '90, e le ha praticamente sospese il 30 settembre 1995. Poco tempo dopo, la parte occidentale del cantiere \u00e8 divenuta cantiere navale commerciale, e viene identificata col nome di Aker Philadelphia Shipyard. Al 2008, le attivit\u00e0 della marina includono il Naval Surface Warfare Center Ship Systems Engineering Station e la Naval Inactive Ship Maintenance Facility (NIMSF), che non fa altro che ospitare navi da guerra inattive o ausiliarie.\nStoria.\nIl cantiere nacque da uno pi\u00f9 vecchio sulla First Street di Philadelphia sul Fiume Delaware, che era stato fondato nel 1776 e divenne un cantiere ufficiale della United States Navy nel 1801. Dopo che l'avvento di navi corazzate pesanti rese il cantiere obsoleto, uno nuovo fu ricostruito sulla League Island alla confluenza tra il Delaware ed il Schuylkill River.\nAssieme al cantiere fu stabilita su League Island la Naval Aircraft Factory nel 1917. Subito dopo la prima guerra mondiale, una gru a martello capace di sollevare carichi di 350 tonnellate fu ordinata per il cantiere, e rimase per molti anni la pi\u00f9 grande a disposizione della marina americana.\nL'epoca d'oro del Philadelphia NavyYard fu quella della seconda guerra mondiale. Il cantiere occupava 40.000 operai che costruirono 53 navi e ne ripararono 574. Fu in questo periodo che dai macchinari del porto uscirono la famosa corazzata da 45000 tonnellate \"New Jersey\" e la sua nave gemella, la \"Wisconsin\".\nDopo la guerra, la forza lavoro cal\u00f2 sino a 12.000 unit\u00e0, e negli anni '60, la marina statunitense inizi\u00f2 ad appaltare la costruzione delle sue navi ad imprese private. L'ultima nave del Philadelphia Naval Shipyard, la \"Blue Ridge\", fu costruita nel 1970.\nLa chiusura del cantiere fu ordinata nel 1991 dalla Base Realignment and Closure Commission, in seguito alla forte concorrenza esterna ed alla scarsa domanda di armamenti, una volta conclusa la guerra fredda. Nonostante il tentativo dei politici locali di tenere aperto il cantiere, chiuse completamente i battenti nel 1995, creando 5.000 nuovi disoccupati. Il senatore Arlen Specter accus\u00f2 il Dipartimento della Difesa americano di aver nascosto i documenti sulla chiusura, e ci\u00f2 diede origine a nuove dispute legali. Nel frattempo, la zona ovest del cantiere \u00e8 stata ceduta a Aker Kv\u00e6rner, un costruttore di navi commerciali e petroliere.\nIl memoriale dedicato ai Four Chaplains (quattro cappellani militari che diedero la vita per salvare dei commilitoni durante l'affondamento della USAT Dorchester nella seconda guerra mondiale) risiede tuttora sul territorio del cantiere navale.\nIl Philadelphia Naval Business Center, \u00e8 oggi sede di numerose compagnie ed \u00e8 in continuo sviluppo. Ad esempio qui ha consolidato il proprio quartier generale la fabbrica tessile Urban Outfitters, e la Tasty Baking Company, produttrice degli snack Tastykake, \u00e8 determinata a trasferire i forni principali e gli organi decisionali proprio sul terreno dello Yard."}
{"id": "2409495", "revid": "125360898", "url": "https://it.wikipedia.org/wiki?curid=2409495", "title": "Maometto II", "text": "Salito al trono a soli 13 anni dopo l'abdicazione del padre Murad II nel 1444, divenne sovrano effettivo solo nel 1451 perch\u00e9 nel frattempo il padre aveva ripreso il potere nel 1446.\nTra i primi atti di governo, per consolidare il suo trono, all'et\u00e0 di 21 anni conquist\u00f2 Costantinopoli (1453), che da decenni, protetta dalla sua doppia cerchia di mura, resisteva a ogni tentativo di assedio da parte dei turchi, ponendo fine all'Impero Romano d'Oriente dopo anni di esistenza.\nInizi del regno.\nNato nella gi\u00e0 greco-bizantina Adrianopoli, presa nel 1365 dagli Ottomani e terza capitale del loro impero dopo Amasya e Bursa, il giovane destinato a diventare Maometto II era figlio del sultano Murad II e di una donna molto probabilmente bizantina.\nA 11 anni fu mandato ad Amasya (vicino al Mar Nero) come governatore della zona, per fare esperienza ma anche probabilmente per metterlo al sicuro dalla pratica del fratricidio. Poco dopo, tuttavia, suo padre, firmata la pace con l'Emirato di Karaman, nel sudest dell'Anatolia, decise di ritirarsi a vita contemplativa e abdic\u00f2 al trono in favore del figlio, che divenne appunto Mehmet (Maometto) II (1444).\nSalito al trono, Maometto II var\u00f2 la cosiddetta legge del fratricidio, eliminando poi il fratello Ahmed, ancora neonato.\nMaometto II chiese quasi subito al padre di riprendere il trono in vista della battaglia con i crociati che si sarebbe svolta a Varna, e in un primo tempo Murat II rifiut\u00f2, ma poi, di fronte alle furiose e imperiose proteste del figlio, e anche probabilmente perch\u00e9 informato delle difficolt\u00e0 che il giovanissimo sultano stava incontrando con la sua corte a Adrianopoli, torn\u00f2 e assunse il comando delle forze ottomane, che a Varna (1444) furono vittoriose sull'esercito crociato di Ladislao d'Ungheria e Giovanni Hunyadi.\nMurat II rimase sul trono fino al 1451, data della sua morte.\nConquista dell'Impero bizantino.\nAlla morte del padre, Maometto II sal\u00ec di nuovo al trono e nel giro di soli due anni arriv\u00f2 a porre fine all'Impero bizantino conquistando Costantinopoli (che era diventata per lui un'ossessione, tanto che cominci\u00f2 a paragonarla a una donna che aveva rifiutato il matrimonio di molti principi musulmani e che doveva diventare per forza sposa) il 29 maggio 1453. L'assedio fu condotto con enorme spiegamento di forze, usando i pi\u00f9 grandi cannoni allora esistenti al mondo e addirittura trasportando decine di navi sulla terra, trascinate a forza di braccia dagli schiavi dal Bosforo fino al Corno d'oro scavalcando le erte alture di Galata, per aggirare la celebre catena che bloccava l'imboccatura del Corno d'oro dal Mar di Marmara.\nPresa la citt\u00e0, Maometto II ne fece la nuova capitale dell'Impero ottomano col nome di Kostant\u00eeniyye (\u0642\u0633\u0637\u0646\u0637\u064a\u0646\u064a\u0647), pot\u00e9 cos\u00ec fregiarsi oltre al titolo di \"Sultano\" anche di quello di \"Qaysar-\u0131 Rum\", ovvero Cesare dei Romei, anche se risulta gi\u00e0 attestato in particolar modo a livello popolare l'attuale nome di Istanbul.\nSecondo Tursun Beg, storico ottomano della conquista, quando entr\u00f2 nel Palazzo Imperiale dove fino a qualche giorno prima aveva regnato Costantino XI Paleologo, Maometto II avrebbe pronunciato in tono dolente alcuni versi persiani, dei quali sarebbero arrivati fino a lui soltanto i seguenti:\n\"Il ragno monta la guardia nei portici della cupola di Khusraw. La civetta suona il silenzio nel Palazzo di Afrasiyab. Cos\u00ec va il mondo, destinato ad aver fine\".\nDopo questa conquista, il \"padi\u015fa\" dei turchi prese anche gli ultimi territori bizantini, il Despotato di Morea nel Peloponneso (1460) e l'Impero di Trebisonda sul Mar Nero (1461). A quel punto, nonostante lo sgomento dilagato in tutto l'Occidente, lo Stato ottomano fu definitivamente riconosciuto nel mondo come un grande Impero.\nConquiste in Asia.\nConquistato l'Impero bizantino, Maometto II rivolse le sue mire verso l'Anatolia, dove l'unificazione dei diversi \"beylik\" (\"signorie\") era gi\u00e0 stata realizzata dal suo antenato Bayezid I il Fulmine, andando per\u00f2 di nuovo in frantumi dopo la sconfitta di quest'ultimo nella battaglia di Ankara contro Tamerlano (1402). Presa Trebisonda, i diversi staterelli anatolici caddero a uno a uno e l'Anatolia fu riunificata.\nConquiste in Europa.\nUnificata l'Anatolia dopo aver preso Costantinopoli, ovvero la Seconda Roma, Maometto II cominci\u00f2 ad accarezzare non tanto in segreto l'idea di diventare il nuovo Cesare e quindi di conquistare la Prima Roma, che i turchi chiamavano gi\u00e0 \"Kizil Elma\", ovvero \"La Mela Rossa\". In tal modo sarebbero stati di nuovo riuniti sotto un unico dominio i territori dell'antico Impero romano. La strada era lunga e doveva necessariamente passare per i Balcani, quindi Maometto II tent\u00f2 di invadere la Serbia, ma nel 1456 fu sconfitto durante l'assedio a Belgrado dall'esercito cristiano guidato da Giovanni Hunyadi e San Giovanni da Capestrano.\nUn altro irriducibile avversario lo incontr\u00f2 in Vlad III di Valacchia, che lo sconfisse nel 1462. Un terzo fu l'albanese Giorgio Castriota Scanderbeg. Scanderbeg mori a Lezha il 17 gennaio 1468, e i suoi familiari e seguaci dovettero rifugiarsi in Italia, dopo di che l'Albania fu sostanzialmente sottomessa, costringendo anche i veneziani ad abbandonare Scutari (1478). A seguito di questi eventi, il 25 gennaio 1479 fu firmato a Istanbul un duro trattato di pace tra i vincitori ottomani e i veneziani.\nNel frattempo, pur essendo stato sconfitto da Stefano il Grande di Moldavia (1457 - 1504) nella battaglia di Vaslui (1475), l'anno successivo Maometto II sconfisse i moldavi nella battaglia di Valea Alba, accrescendo ulteriormente il suo impero.\nA quel punto, viste le difficolt\u00e0 a superare i Balcani, Maometto II punt\u00f2 direttamente sull'Italia via mare, prendendo con facilit\u00e0 Otranto nella Battaglia di Otranto (1480). Tuttavia l'occupazione fu soltanto temporanea e l'anno successivo un grosso esercito costituito sotto l'egida di papa Sisto IV lo costrinse ad abbandonare l'impresa.\nVano fu anche l'assedio di Rodi, strenuamente difesa dal piccolo esercito di Cavalieri Ospitalieri che la occupava nel 1480.\nLa morte.\nIl 3 maggio 1481, poco dopo aver attraversato il Bosforo per una nuova campagna segreta in Asia, presumibilmente contro i possedimenti dei Mamelucchi burji (che regnavano sugli attuali Egitto, Siria e Arabia Saudita), dove il padi\u015fa dei turchi mirava probabilmente ad assumere il controllo della Mecca e quindi a essere ufficialmente riconosciuto \"Califfo\", ovvero \"Vicario\" o \"Successore\" del profeta Maometto, Maometto II, gi\u00e0 da tempo gravemente malato, mor\u00ec all'et\u00e0 di 49 anni, dopo aver costruito un grandissimo impero. Il figlio Bayezid II, suo successore, non fu esente da sospetti di parricidio. La tomba di Maometto II \u00e8 tuttora oggetto di grande venerazione nella\" Cami\", ovvero Moschea del Fatih, da lui fatta edificare a Istanbul sul sito della chiesa dei Santi Apostoli nel quartiere che dal suo esornativo (\"Fatih\", \"Vittorioso\", \"Conquistatore\") ha preso il nome.\nAttivit\u00e0 in ambito civile.\nMaometto II assorb\u00ec la vecchia amministrazione bizantina nello Stato ottomano, invitando nel contempo alla sua corte artisti e umanisti dall'Italia (per esempio Gentile Bellini che dipinse il suo famoso ritratto) ed eruditi dai territori bizantini di rito greco-bizantino, lasciando in funzione la Chiesa bizantina e ordinando al suo patriarca di tradurre in turco i testi dei cristiani, confermando con questo e con altri importanti gesti di tolleranza o sudditanza religiosa la probabile fede cristiana della madre. Anche lui come molti signori del suo tempo leggeva gli autori antichi tanto che si faceva leggere ogni giorno episodi della vita di Alessandro Magno, di cui era grande ammiratore.\nTra gli edifici da lui fatti costruire, i pi\u00f9 importanti sono:\nNel cinema e nella televisione.\nSono stati prodotti due film riguardanti la figura del sultano Mehmet II. Entrambi i film sono turchi e ruotano attorno alla presa di Costantinopoli da parte dei turchi ottomani, avvenuta nel 1453."}
{"id": "2409496", "revid": "287204", "url": "https://it.wikipedia.org/wiki?curid=2409496", "title": "Volejbol'nyj klub CSKA", "text": "Il Volejbol'nyj klub CSKA () \u00e8 una societ\u00e0 pallavolistica russa, con sede nella capitale Mosca. L'acronimo CSKA significa Club Sportivo Centrale dell'Esercito. La squadra, come qualsiasi altra formazione nel cui nome \u00e8 presenta la sigla CSKA, \u00e8 la formazione rappresentante l'esercito.\nLa rappresentante pallavolistica \u00e8 la formazione pi\u00f9 titolata della storia russa e sovietica, nonch\u00e9 una delle squadre pi\u00f9 vincenti a livello europeo.\nStoria.\nLa societ\u00e0 di pallavolo della polisportiva militare CSKA (che conta oltre 35 sport), \u00e8 stata fondata nel 1946, e nella sua lunga vita ha saputo imporsi come la pi\u00f9 forte formazione di pallavolo dell'est europa. Nella squadra si allenavano le riserve dell'Armata Rossa: molti giocatori morirono durante la seconda guerra mondiale, e gli atleti deceduti durante le operazioni militari, tra le quali la battaglia di Stalingrado, vengono ricordati e celebrati come eroi. La squadra form\u00f2 la maggior parte degli atleti della nazionale sovietica, che seppe vincere tutti i trofei per nazionali, tra le quali diverse edizioni delle Olimpiadi.\nI successi in patria si susseguono quasi annualmente: da notare la serie ininterrotta di scudetti conquistati tra il 1970 e il 1983. Nelle competizioni europee la formazione \u00e8 riuscita ad imporsi per ben 13 volte come campione d'Europa, venendo ostacolata per alcune edizioni solamente da squadre italiane.\nIl suo ultimo successo risale al 1996, con la vittoria nel campionato russo. Permane nella massima serie russa fino al 2006, per poi retrocedere in terza divisione a causa di problemi finanziari, che ne causarono l'anno successivo lo scioglimento. Nel 2008 venne rifondata, e sotto la guida manageriale dell'ex giocatore Dmitrij Fomin partecipa alla seconda serie, con l'intenzione di riportare presto la squadra ai fasti del passato."}
{"id": "2409497", "revid": "258720", "url": "https://it.wikipedia.org/wiki?curid=2409497", "title": "Philadelphia Naval Business Center", "text": ""}
{"id": "2409499", "revid": "258720", "url": "https://it.wikipedia.org/wiki?curid=2409499", "title": "Philadelphia Navy Yard", "text": ""}
{"id": "2409503", "revid": "729019", "url": "https://it.wikipedia.org/wiki?curid=2409503", "title": "Vena giugulare", "text": "Le vene giugulari sono vene che riportano il sangue carico di anidride carbonica dalla testa al cuore attraverso la vena cava superiore.\nVene giugulari interne ed esterne.\nCi sono due generi di vene giugulari:\nVi \u00e8 inoltre un'altra vena giugulare, la vena giugulare \"anteriore\", che drena il sangue proveniente dalla zona sottostante la mascella.\nPressione.\nLa pressione della vena giugulare viene misurata indirettamente e pu\u00f2 essere utile per individuare disfunzioni del cuore o dei polmoni.\nNella forma d'onda della pressione delle vene giugulari, le deflessioni verso l'alto corrispondono a (A) contrazione atriale, (C) contrazione ventricolare (e conseguente rigonfiamento del perspicuo nell'atrio destro durante la sistole isovolumica) e (V) riempimento venoso atriale.\nLe deflessioni verso il basso corrispondono a (X) l'atrio che si rilassa (e la valvola di perspicua che si muove verso il basso) e (y) il riempimento del ventricolo dopo l'apertura del tricuspide.\nI componenti dell'onda pressoria includono:\nLa vena giugulare secondo la cultura moderna.\nNella cultura popolare della televisione e dei film d'azione ricchi di violenza la vena giugulare viene spesso confusa con la carotide o con le arterie che irrorano la parte centrale del collo e viene identificata come la causa dei forti spruzzi di sangue fuoriuscenti dalle vittime di sgozzamenti o gravi ferite sulla parte centrale del collo, nei pressi del pomo d'Adamo. Inoltre la vena giugulare \u00e8 solitamente il principale bersaglio dei vampiri, dato che tale vena si trova in una posizione particolarmente adatta per mordere e succhiare il sangue.\nLa vena giugulare si ricorda storicamente anche perch\u00e9 l'arciduca Francesco Ferdinando d'Asburgo-Este venne colpito a morte da una pallottola proprio sulla vena giugulare e questa fu una concausa per l'inizio della prima guerra mondiale."}
{"id": "2409512", "revid": "93335", "url": "https://it.wikipedia.org/wiki?curid=2409512", "title": "St. Stephen's Green", "text": ""}
{"id": "2409514", "revid": "6923", "url": "https://it.wikipedia.org/wiki?curid=2409514", "title": "Targa (casa discografica)", "text": "La Targa Italiana \u00e8 stata una casa discografica italiana, attiva negli anni ottanta. Il logo era composto dalla scritta in stampatello, racchiusa all'interno di una figura geometrica. Lo sfondo della label era costituito dalla stilizzazione di un paesaggio desertico. Con la cessazione delle attivit\u00e0, il marchio \u00e8 stato ceduto assieme al catalogo, e non risulta pi\u00f9 utilizzato.\nStoria della Targa.\nL'etichetta venne fondata da Mario Rapallo, discografico precedentemente impiegato presso l'etichetta Lotus. La sua attivit\u00e0 di scouting inizi\u00f2 nel gennaio del 1980. Non fu mai una vera e propria casa discografica ma neppure una semplice etichetta, andando a costituire una realt\u00e0 intermedia. Infatti, se non ebbe mai propri studi di registrazioni n\u00e9 laboratori di stampa; i dischi vennero quindi registrati esternamente, e la Durium di Krikor Mintanjan si limit\u00f2 a curarne la distribuzione. La sede legale venne stabilita a Milano, presso un'attivit\u00e0 commerciale che occupava due vetrine, in viale Pasubio 6/8.\nIl direttore artistico della Targa era Luciano Tallarini, e l'obiettivo era principalmente quello di pubblicare incisioni di nuovi artisti emergenti; Rapallo punt\u00f2 specialmente su Vasco Rossi e Valentino; del primo, su label Targa uscirono Colpa d'Alfredo (1980) e Siamo solo noi (1981).\nNel corso della sua attivit\u00e0, si cerc\u00f2 una diversificazione della produzione, e vennero marchiati Targa anche dischi di artisti affermati, come Patrick Samson.\nPer la Targa incisero Barbara D'Urso un 45 giri \"Dolceamaro\" nel 1980 e Wanna Marchi \"D'accordo?!\" pubblicato su 45 giri in formato 7\" e 12\" nel 1989.\nMentre Vasco Rossi pass\u00f2 alla Carosello nel 1983, l'etichetta cess\u00f2 l'attivit\u00e0 nel corso degli anni ottanta, senza aver compiuto ulteriori investimenti in nuovi artisti, cedendo poi l'intero catalogo.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, sulla numerazione del catalogo; se esistenti, sono stati riportato oltre all'anno il mese e il giorno."}
{"id": "2409515", "revid": "729019", "url": "https://it.wikipedia.org/wiki?curid=2409515", "title": "Yokosuka E14Y", "text": "Lo era un idroricognitore monomotore ad ala bassa a scarponi sviluppato dall'ufficio di progettazione giapponese \"K\u016bgish\u014d\", il Primo arsenale tecnico aeronavale di Yokosuka, prodotto dall'azienda aeronautica Watanabe Tekk\u014dsho KK negli anni quaranta ed impiegato dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, durante le fasi della seconda guerra mondiale.\nEra caratterizzato da alcune particolarit\u00e0 tecniche tra cui le ridotte dimensioni necessarie per impiegarlo come idrovolante di supporto ai sommergibili.\nStoria del progetto.\nNegli anni trenta la marina Imperiale giapponese ritenne di dotarsi di una flotta di sottomarini dotati di hangar per equipaggiarli di idrovolanti da ricognizione. Questa soluzione permetteva di poter effettuare dei rilevamenti in prossimit\u00e0 del territorio nemico senza che questo potesse essere facilmente rilevato e quindi con un vantaggio tattico notevole.\nPer poter effettuare questo sviluppo vennero modificati alcuni esemplari di sottomarino e venne emessa una specifica, indicata come 12-Shi, per la fornitura di un nuovo mezzo aereo che avesse dimensioni ridotte e parti che potessero essere staccate e riattaccate nel giro di 10 minuti. Per il progetto venne contattato il Primo arsenale tecnico aeronavale di Yokosuka, una struttura gestita dalla Marina che aveva il compito di studiare e realizzare innovazioni tecnologiche sia in campo navale che aeronavale, dove venne disegnato dall'ingegnere Mitsuo Yamada.\nIl prototipo venne completato nel 1939 ed avviato a valutazione comparativa con un Watanabe E14W1, tuttavia le prove di volo rivelarono che il modello presentava dei problemi di stabilit\u00e0 e un raggio d'azione inferiore alle aspettative. Venne avviato quindi un ulteriore sviluppo al fine di correggere questi problemi che vennero risolti nel 1940 modificando tra l'altro l'impennaggio ed applicando una deriva supplementare nella parte inferiore della fusoliera. Passato nuovamente al vaglio il prototipo modificato soddisfece la commissione la quale ne autorizz\u00f2 la fornitura.\nLa produzione venne assegnata alla Watanabe Tekk\u014dsho che realizz\u00f2 i 125 esemplari di serie nei propri stabilimenti di Fukuoka tra il 1941 ed il 1943. Il velivolo, nonostante i miglioramenti, presentava una velocit\u00e0 massima di soli 246 km/h che avrebbe costretto l'equipaggio ad effettuare delle missioni di ricognizione in condizioni di visibilit\u00e0 non ottimali, all'alba ed al crepuscolo, in modo da essere meno facilmente individuati dalle forze nemiche. A questo scopo i modelli vennero dipinti con una livrea scura.\nTecnica.\nLo Yokosuka E14Y era un velivolo di dimensioni contenute e dall'aspetto tradizionale; idrovolante monomotore monoplano ad ala bassa con configurazione a scarponi. Al fine di poterlo ricoverare velocemente nell'apposito hangar cilindrico, applicato ai sommergibili ai quali era stato destinato, le ali, il timone, i piani orizzontali i galleggianti ed il castello tubolare che li collegava alla carlinga erano facilmente staccabili permettendo cos\u00ec al sommergibile di rimanere in emersione, e quindi pi\u00f9 vulnerabile ad eventuale avvistamento ed attacco nemico, per un tempo ridotto.\nLa fusoliera, realizzata in tecnica mista, con una struttura in tubi d'acciaio ricoperta da tela, pannelli di legno e metallo in lega leggera Era caratterizzata dalla presenza di un lungo abitacolo chiuso da un tettuccio vetrato, apribile a scorrimento, per i due posti in tandem l'anteriore per il pilota e il posteriore per l'osservatore. Posteriormente terminava in un impennaggio tradizionale caratterizzata da una grande deriva di forma semicircolare collegata ai piani orizzontali da un tirante obliquo superiore.\nL'ala, a pianta rettangolare e realizzata con centine in legno, longheroni in lega leggera e ricoperta di tela, era montata bassa, separabile velocemente in due semiali e caratterizzata da una coppia di alettoni montati esterni al bordo d'uscita alare.\nI galleggianti erano di costruzione metallica, collegati alla parte inferiore di fusoliera ed ali da un castello tubolare removibile.\nLa propulsione era affidata ad un motore Hitachi Tempu 12, un radiale 9 cilindri disposti a singola stella e raffreddato ad aria, in grado di erogare una potenza al decollo pari a 340 hp (253,5 kW), posizionato sul muso e racchiuso da una cappottatura bugnata, in corrispondenza delle teste, soluzione votata alla ricerca della miglior penetrazione aerodinamica possibile.\nImpiego operativo.\nLo Yokosuka E14Y venne largamente utilizzato a bordo dei sommergibili della Marina Imperiale di classe I-7, I-9 ed I-15. Il modello venne impiegato in ambito operativo per la prima volta il 17 dicembre 1941, trasportato nei pressi di Pearl Harbor dal sottomarino \"I-7\" per eseguire una missione di ricognizione aerea a bassa quota e riferire dei danni inflitti durante l'attacco alle forze aeronavali statunitensi di dieci giorni prima.\nLe missioni a cui era destinato erano di ricognizione nel teatro bellico dell'Oceano Pacifico arrivando nei pressi dei territori nemici tra cui Australia, Nuova Zelanda e le Isole Aleutine.\nLa sua pi\u00f9 famosa impresa bellica fu comunque legata all'unica incursione giapponese sul territorio continentale statunitense. Il sommergibile \"I-25\" si avvicin\u00f2 al largo delle coste occidentali degli Stati Uniti il 9 settembre 1942, nei pressi di Cape Blanco, in Oregon. Ai comandi dell'equipaggio, formato dall'ufficiale pilota Nobuo Fujita e dall'osservatore Shoji Okuda, ed equipaggiato con quattro bombe incendiarie al fosforo da 76\u00a0kg ciascuna, si alz\u00f2 in volo dirigendosi verso l'entroterra ed inoltrandosi nel territorio per 50 miglia. L'azione bellica fu volta al lancio di volantini propagandistici e ad un'azione dimostrativa consistente nell'incendio di una zona boschiva. A questa prima incursione ne segu\u00ec una seconda con gli stessi obiettivi, anche questa portata a buon fine. Pur non avendo arrecato gravi danni, l'iniziativa giapponese ebbe un importante impatto psicologico nella popolazione statunitense che, per la prima volta nella sua storia, vide concretizzarsi un attacco sul proprio suolo e rendendosi conto che anche lo storico territorio dei 48 stati statunitensi era diventato violabile."}
{"id": "2409516", "revid": "80598", "url": "https://it.wikipedia.org/wiki?curid=2409516", "title": "Targa Italiana", "text": ""}
{"id": "2409517", "revid": "514736", "url": "https://it.wikipedia.org/wiki?curid=2409517", "title": "Maddalena Sibilla di Sassonia-Weissenfels", "text": "Biografia.\nNacque il 2 settembre 1648 ed era figlia del duca Augusto di Sassonia-Weissenfels, e di sua moglie Anna Maria di Meclemburgo-Schwerin. I suoi nonni paterni furono l'elettore Giovanni Giorgio I di Sassonia e Maddalena Sibilla di Prussia.\nIl 14 novembre 1669 a Halle spos\u00f2 il duca Federico I di Sassonia-Gotha-Altenburg\nMor\u00ec il 7 gennaio 1781.\nDiscendenza.\nMaddalena Sibilla e Federico ebbero sette figli:"}
{"id": "2409519", "revid": "2102744", "url": "https://it.wikipedia.org/wiki?curid=2409519", "title": "Anspaeg", "text": "La ANSPAEG, \"Associazione Nazionale Stampa Periodici Annunci Economici Gratuiti\" \u00e8 una Associazione di categoria costituita nel 1982 dagli editori dei giornali del settore.\nIl giornale di annunci economici gratuiti costituisce di per s\u00e9 una idea editoriale rivoluzionaria, perch\u00e9 nuova e semplice, che si basa sulla gratuit\u00e0 del servizio offerto.\nLe principali testate italiane di annunci si associano all'ANSPAEG e creano un codice deontologico, con norme rigide e selettive di comportamento degli editori nei confronti degli utenti, degli inserzionisti e dei lettori.\nLa ANSPAEG raggiunge anche lo scopo pratico di permettere a ciascun privato inserzionista di poter pubblicare il proprio annuncio gratuito anche su tutti i giornali che aderiscono all'associazione in tutte le regioni d'Italia, facendone richiesta unicamente al giornale che ha sede nella propria zona.\nANSPAEG certifica con un marchio di qualit\u00e0 le testate che garantiscono il rispetto delle regole fondamentali. Le testate che se ne fregiano, assicurano agli inserzionisti ed ai lettori il controllo della veridicit\u00e0 e affidabilit\u00e0 delle inserzione pubblicate, la trasparenza nella gestione degli annunci e l'assenza di interessi diversi dallo svolgimento dell'attivit\u00e0 editoriale.\nStoria dell'Associazione.\nNel 1977 compaiono in Italia i primi giornali di annunci economici gratuiti, tra cui: \"Secondamano\" a Milano, il Rigattiere a Firenze, \"Porta Portese\" a Roma e \"Il Giornale delle Pulci a Palermo.\nIn particolare escono altre nuove testate del settore a nord (Perugia, Bergamo, Trieste e Padova), nel centro (Ancona e Firenze), al sud (Napoli) e nelle isole (Catania e Palermo). Tra le prime iniziative sorte in Italia, a Pescara nasce \"Business\" nel 1980 ed apre redazioni a Foggia e Bari.\nNel 1982 le principali testate italiane di annunci si riuniscono e gli editori dei giornali costituiscono l'associazione di categoria ANSPAEG."}
{"id": "2409520", "revid": "701660", "url": "https://it.wikipedia.org/wiki?curid=2409520", "title": "Villa Niscemi", "text": "Villa Niscemi ai Colli \u00e8 una villa di Palermo, situata nella Piana dei Colli, a nord della citt\u00e0, confinante con il Parco della Favorita.\nStoria.\nLa villa \u00e8 stata la residenza principale per almeno tre secoli della famiglia Valguarnera di Niscemi.\nNella villa pass\u00f2 la sua infanzia Fulco di Verdura, celebre artista e gioielliere del XX secolo, figlio di Carolina di Valguarnera.\nNel 1987, le discendenti della casata (anche se per ordine di et\u00e0, l'ultima Valguarnera, ad oggi, \u00e8 la figlia del cugino primo Corrado, Maria Carolina Valguarnera), Margherita (detta Maita) Valguarnera e Maria Immacolata (detta Mim\u00ec) Valguarnera, Principessa Romanov, hanno venduto il complesso monumentale al Comune di Palermo che ne ha fatto sua sede di rappresentanza.\nArchitettura.\nIl corpo principale su due elevazioni conserva tracce di preesistenti strutture tardo seicentesche, quando la villa era un baglio agricolo.\nNel XVIII secolo, sulla scia della moda delle villeggiature estive, la tenuta viene rilevata dai Valguarnera, per farne luogo di delizia. Il sito era ricco di selvaggina e animali rari, per cui ben si prestava all'uso di \"casina\" di caccia. Il parco della villa confinava con la Real Tenuta della Favorita, luogo prediletto per la caccia dai Borbone durante il loro esilio siciliano agli inizi dell'Ottocento. Fu questo il periodo d'oro di Villa Niscemi, che ospit\u00f2 nelle sue sale gli stessi Ferdinando IV e Maria Carolina d'Austria. Infatti, i Valguarnera riconfigurarono completamente il complesso preesistente, rimaneggiando gli esterni in chiave tardo-settecentesca e ancor pi\u00f9 gli interni, arricchendoli di affreschi, quadri, damaschi e opere d'arte.\nAll'interno, arredi, quadri, suppellettili evocano il fascino di un tempo perduto, anche se i pi\u00f9 importanti arredi furono portati via dalla villa prima della vendita. Dal 1881 fino alla morte, nel 1896, architetto della fabbrica fu Giovan Battista Palazzotto, il quale intervenne progettando la decorazione di alcune sale del piano nobile tra cui la grande sala d'ingresso dove spicca il grande camino in pietra da lui disegnato e realizzato dallo scultore Vincenzo La Parola e la Biblioteca con il camino in legno, oggi studio del Sindaco. Al medesimo architetto si deve l\u2019attuale scala di accesso e parte della sistemazione del secondo piano. Nella sala verde - o delle Quattro Stagioni, dalle personificazioni che ornano le pareti lunghe - spicca, nella parete di fondo, l'affresco (realizzato nel 1774) che ritrae Carlo Magno mentre concede lo stemma al Valguarnera che gli rende omaggio.\nCuriosit\u00e0.\nLa residenza estiva dei Valguarnera, principi di Niscemi, fu il Palazzo Niscemi a Giardinello, nonch\u00e9 oggi centro storico del comune giardinellese.\nLa residenza urbana della famiglia era Palazzo Valguarnera di Niscemi, di fondazione tardo quattrocentesca, sito in piazza Valverde a Palermo, il cui prospetto fu rifatto in stile neoclassico. Oggi ospita la Scuola media Gagini."}
{"id": "2409521", "revid": "1305772", "url": "https://it.wikipedia.org/wiki?curid=2409521", "title": "Grandes \u00e9xitos", "text": "Grandes \u00e9xitos (\"grandi successi\" in lingua spagnola) \u00e8 il titolo di diverse raccolte discografiche:"}
{"id": "2409524", "revid": "834", "url": "https://it.wikipedia.org/wiki?curid=2409524", "title": "Grandes exitos", "text": ""}
{"id": "2409530", "revid": "91789687", "url": "https://it.wikipedia.org/wiki?curid=2409530", "title": "Compianto di Cristo (Donatello)", "text": "Il Compianto di Cristo \u00e8 un frammento bronzeo attribuito a Donatello, conservato al Victoria and Albert Museum di Londra. Misura 33,50x41,50\u00a0cm ed \u00e8 databile al periodo senile dell'artista, verso il 1457-1459.\nStoria.\nL'opera \u00e8 un rilievo incompiuto e viene generalmente interpretato come un frammento o una prova per i portali in bronzo che l'artista doveva eseguire per il Duomo di Siena, mai realizzati. Forse il bronzo \u00e8 quello ricordato nei beni della cattedrale del 1659.\nLe figure vennero a freddo, dopo la fusione, aggiungendo tutti i dettagli del panneggio e delle espressioni, ma l'effetto che si percepisce \u00e8 comunque quello di un lavoro poco pi\u00f9 che sbozzato, ancora da rifinire. Questa caratteristica per\u00f2 aumenta maggiormente l'effetto espressivo dell'insieme, dando l'idea di un potente lavoro \"di getto\" che si adatta alle emozioni crude che rappresenta.\nDescrizione.\nIl rilievo \u00e8 privo di sfondo e mostra il Cristo morto e cinque figure di dolenti, che sono atteggiate in una gamma di diverse espressioni di dolore, come nella \"Crocefissione\" del Bargello.\nMaria regge il corpo del Cristo nella posizione iconografica della Piet\u00e0 e piange guardando tristemente il figlio. Le altre due Marie, sulla sinistra, sono altrettanto disperate, ma ancora pi\u00f9 sconvolta \u00e8 la figura femminile al centro, che si muove agitata strappandosi i capelli (una raffigurazione ripresa dai rilievi classici delle Menadi che Donatello us\u00f2 similmente anche in altre opere). San Giovanni infine si erge solo sulla destra e, voltato verso l'esterno, manifesta il suo dolore compostamente, affondando il volto in una mano.\nStile.\nL'opera tradisce, al pari di altri lavori della vecchiaia di Donatello, una straordinaria potenza immaginativa che scandagli i moti di dolore dell'animo umano. Gli effetti espressivi sono raffigurati in un'ampia gamma di possibilit\u00e0, con varie sfumature."}
{"id": "2409531", "revid": "76963", "url": "https://it.wikipedia.org/wiki?curid=2409531", "title": "Shun Nakahara", "text": "Carriera.\nDopo essersi laureato alla Tokyo University, Shun Nakahara inizi\u00f2 a lavorare per la Nikkatsu nell'agosto 1976, in veste di assistente alla regia. Nel 1982 esord\u00ec come regista, dirigendo per la Nikkatsu \"\". Nel 1983 vinse il premio come miglior regista esordiente al Yokohama Film Festival, per \"Okasare shigan\".\nNel 1990 diresse il film drammatico \"Sakura no sono\", vincitore di 11 premi, tra i quali quello come miglior regista al Yokohama Film Festival. Nakahara ricevette inoltre una nomination come miglior regista agli Awards of the Japanese Academy.\nNel 1994 fond\u00f2 insieme ai produttori Naoya Narita e Kosaburo Sasaoka la casa di produzione e distribuzione cinematografica Bonobo Co. Ltd.\nNel 2002 gir\u00f2 ', quinto film della serie \"Tomie\", ispirato all'omonimo manga di Junji It\u014d, mentre nel 2008 diresse il remake del suo pluripremiato \"The Cherry Orchard\", intitolato '."}
{"id": "2409533", "revid": "36426", "url": "https://it.wikipedia.org/wiki?curid=2409533", "title": "Crocefissione (Donatello)", "text": ""}
{"id": "2409534", "revid": "287204", "url": "https://it.wikipedia.org/wiki?curid=2409534", "title": "Jaouad Zairi", "text": "Caratteristiche tecniche.\nIl suo ruolo principale \u00e8 quello di ala destra, anche se pu\u00f2 giocare in altri ruoli offensivi sempre a supporto delle punte.\nCarriera.\nClub.\nNel 1997, all'et\u00e0 di 15 anni, viene notato da un osservatore del Gueugnon che lo porta in Francia.\nNel 2001 passa al Sochaux con cui disputa diverse stagioni fino al 2006, anno in cui viene dato in prestito agli arabi dell'Al-Ittihad per 800.000 dollari.\nTornato dal prestito a fine stagione, viene ceduto al Boavista. Nella prima parte della stagione 2006-2007 viene impiegato raramente per cui nel mercato di gennaio il club portoghese lo cede in prestito con diritto di riscatto al Nantes.\nDopo aver rescisso il contratto col Boavista, si trasferisce all'Asteras Tripolis, squadra della zona medio-bassa della Super League greca.\nDopo due stagioni con la maglia giallo-blu, viene acquistato dall'Olympiacos e firma un biennale da 600.000 euro a stagione. Il 16 settembre 2009 esordisce nella fase a gironi della Champions League e serve l'assist per il gol vittoria di Torosidis nella partita contro l'AZ Alkmaar. Il 26 settembre segna il primo gol in campionato contro il Panionios e si ripete quasi un mese dopo segnando alla sua ex-squadra, l'Asteras Tripolis.\nNazionale.\nNel 2000 \u00e8 il giocatore pi\u00f9 giovane della nazionale olimpica per Sydney 2000.\nNel 2001 esordisce in nazionale maggiore nell'amichevole contro il Senegal.\nNel 2004 ha fatto parte della nazionale giunta alla finale di Coppa d' Africa, persa contro la Tunisia.\nNel 2005 firma una tripletta contro il Kenya in una partita valida per le qualificazioni ai mondiali 2006.\nNel 2009, dopo una lunga assenza durata quasi due anni (ultima presenza nel novembre 2007), viene inserito nella lista provvisoria dei convocati per le qualificazioni ai mondiali 2010."}
{"id": "2409535", "revid": "767487", "url": "https://it.wikipedia.org/wiki?curid=2409535", "title": "Associazione Nazionale Stampa Periodici Annunci Economici Gratuiti", "text": ""}
{"id": "2409538", "revid": "83531", "url": "https://it.wikipedia.org/wiki?curid=2409538", "title": "Giro del Delfinato 2009", "text": "Il Giro del Delfinato 2009, sessantunesima edizione della corsa e valevole come quindicesima prova del calendario mondiale UCI 2009, si svolse in otto tappe dal 7 al 14 giugno 2009, per un percorso totale di 1027,5\u00a0km.\nLa vittoria and\u00f2 allo spagnolo Alejandro Valverde, che stacc\u00f2 di 16 secondi l'australiano Cadel Evans e di 1'16\" il connazionale Alberto Contador. Con i 107 punti guadagnati Valverde si port\u00f2 momentaneamente in testa alla classifica UCI."}
{"id": "2409544", "revid": "767487", "url": "https://it.wikipedia.org/wiki?curid=2409544", "title": "Frangia concorrenziale", "text": "La frangia concorrenziale (o semplicemente frangia) \u00e8 un insieme di piccole imprese che operano nello stesso mercato avendo nel loro complesso una quota di mercato ridotta a causa della presenza di un'impresa dominante. Solitamente la configurazione di un simile mercato \u00e8 dovuta alla privatizzazione di un monopolio, grazie alla quale l'azienda monopolista diventa azienda dominante nel mercato, mantenendo un vantaggio di costo rispetto ai successivi entranti.\nL'impresa dominante e le imprese della frangia producono una quantit\u00e0 di beni e servizi maggiore di quanto faceva da solo il monopolista. La frangia infatti riduce ma non elimina il potere dell'ex-monopolista che resta impresa dominante. Le piccole imprese della frangia sono price taker, al contrario di quella dominante che \u00e8 price setter. I consumatori traggono quindi beneficio dalla privatizzazione del settore e dall'entrata nel mercato della frangia."}
{"id": "2409545", "revid": "287204", "url": "https://it.wikipedia.org/wiki?curid=2409545", "title": "Until the End of Time (album)", "text": ""}
{"id": "2409549", "revid": "436907", "url": "https://it.wikipedia.org/wiki?curid=2409549", "title": "L'atmosfera nascosta", "text": "L'atmosfera nascosta \u00e8 il primo album in studio del cantautore italiano Roberto Casalino, pubblicato il 22 maggio 2009 dall'etichetta discografica \"Lead Records-NiSa\"/EMI.\nIl disco.\nIl disco, contenente 14 tracce scritte dallo stesso Roberto Casalino, \u00e8 anticipato dal singolo apripista \"L'atmosfera\", pubblicato il 28 aprile. L'album fa conoscere Casalino come cantautore oltre che come autore e compositore per altri cantanti.\nIl secondo singolo, estratto 9 ottobre successivo \u00e8 \"Mi vuoi bene o mi vuoi male\". \"Grazie\" \u00e8 stata la sigla del Giffoni Film Festival nel 2004. Nell'album \u00e8 incluso anche il singolo L'esatto opposto, uscito come singolo nel 2007."}
{"id": "2409552", "revid": "80339", "url": "https://it.wikipedia.org/wiki?curid=2409552", "title": "Namskij", "text": ""}
{"id": "2409553", "revid": "37401", "url": "https://it.wikipedia.org/wiki?curid=2409553", "title": "U.S. Postal Service", "text": ""}
{"id": "2409554", "revid": "80339", "url": "https://it.wikipedia.org/wiki?curid=2409554", "title": "Namski", "text": ""}
{"id": "2409555", "revid": "80339", "url": "https://it.wikipedia.org/wiki?curid=2409555", "title": "Namsky", "text": ""}
{"id": "2409557", "revid": "390153", "url": "https://it.wikipedia.org/wiki?curid=2409557", "title": "Locked in", "text": ""}
{"id": "2409558", "revid": "390153", "url": "https://it.wikipedia.org/wiki?curid=2409558", "title": "Locked-in", "text": ""}
{"id": "2409567", "revid": "712828", "url": "https://it.wikipedia.org/wiki?curid=2409567", "title": "Mamiya (personaggio)", "text": ""}
{"id": "2409568", "revid": "92723", "url": "https://it.wikipedia.org/wiki?curid=2409568", "title": "Litania", "text": "La litania (dal latino \"litania\", che a sua volta \u00e8 dal greco antico \u03bb\u03b9\u03c4\u03b1\u03bd\u03b5\u03af\u03b1, derivato da \u03bb\u03b9\u03c4\u03ae, \"supplica\") \u00e8 una forma di preghiera della religione cristiana basata su una successione di invocazioni (di lode o di richiesta) enunciate da un sacerdote, un diacono o un cantore alle quali l'assemblea risponde in maniera predefinita.\nIn epoca precristiana la litania era un'invocazione generica di aiuto. Sono presenti, all'interno della religione egizia, litanie rivolte al dio Osiride.\nSi presenta in forma breve (come l'Agnus Dei) o lunga. \nCome forma di preghiera \u00e8 nata ad Antiochia nel IV secolo e da l\u00ec si \u00e8 diffusa gradualmente prima nelle Chiese orientali e poi in quelle occidentali.\n\u00c8 praticata sia nella Chiesa cattolica, sia in quella ortodossa sia in quella anglicana.\nLitanie particolari.\nLe litanie particolari approvate dalla Chiesa e riportate nel Rituale Romanum del 1962 sono :"}
{"id": "2409572", "revid": "10431", "url": "https://it.wikipedia.org/wiki?curid=2409572", "title": "Crustumini", "text": "I Crustumini erano un popolo dell'Italia preromana stanziato nei pressi di Roma. \nStoria.\nIl loro territorio era delimitato ad ovest dal fiume Tevere, al di l\u00e0 del quale si trovavano i Veienti. Erano considerati di stirpe latina e un solo autore li ritiene di origine sabina. La loro sede era la citt\u00e0 di \"Crustumerium\" (o \"Crustumeria\"), posizionata a nord Fidenae, presso le sorgenti del fiume \"Allia\" sulla collina della Marcigliana Vecchia, che domina la via Salaria presso Settebagni. \"Crustumerium\" \u00e8 inclusa da Plinio il Vecchio nella sua lista di citt\u00e0 scomparse.\nFurono assorbiti dai Romani, dopo la vittoria che Romolo, il primo re di Roma, ottenne nel 752-751 a.C. in seguito all'episodio detto ratto delle Sabine. La loro citt\u00e0 fu presa d'assalto ed occupata. Portate a termine le operazioni militari, il nuovo re di Roma dispose che venissero inviati nei territori di nuova conquista alcuni coloni, i quali andarono a popolare soprattutto la citt\u00e0 di \"Crustumerium\", che, rispetto alle altre, possedeva terreni pi\u00f9 fertili. Contemporaneamente molti membri delle comunit\u00e0 sottomesse, in particolar modo genitori e parenti delle donne rapite, vennero a stabilirsi nella nuova citt\u00e0 di Roma.\nLa distruzione definitiva della citt\u00e0 dovette avvenire alla met\u00e0 del V secolo a.C., con il trasferimento della popolazione a Roma e la creazione della nuova trib\u00f9 \"Crustumina\"."}
{"id": "2409573", "revid": "1305772", "url": "https://it.wikipedia.org/wiki?curid=2409573", "title": "Enrico di Sassonia-Weissenfels-Barby", "text": "Biografia.\nEnrico di Sassonia-Weissenfels era figlio del duca Augusto di Sassonia-Weissenfels e della sua prima moglie, Anna Maria di Meclemburgo-Schwerin.\nIn quanto figlio quartogenito, egli non aveva praticamente possibilit\u00e0 di succedere al trono del padre, che all'epoca della sua nascita era anche amministratore della diocesi di Magdeburgo.\nNel 1674 venne nominato prevosto di Magdeburgo, dopo la morte del fratello maggiore Augusto, che precedentemente ricopriva questo incarico.\nConte di Barby.\nAlla morte del padre Augusto, nel 1680, Enrico divenne decano della cattedrale di Magdeburgo ed eredit\u00f2 la contea di Barby, di cui era stato gran feudatario gi\u00e0 il nonno, l'elettore Giovanni Giorgio I di Sassonia. Quando nel 1659 Augusto Luigi di Barby-M\u00fchlingen, ultimo conte di Barby-M\u00fchlingen, mor\u00ec senza eredi, gran parte dei suoi territori, secondo quanto stabilito dal testamento di Giovanni Giorgio I, che ne aveva il patronato, passarono a suo figlio Augusto e quindi al nipote Enrico. Con Enrico inizi\u00f2 dunque formalmente il ramo dei Sassonia-Weissenfels-Barby che si perpetu\u00f2 come linea collaterale di grado comitale.\nEnrico mantenne tuttavia le pretese sul Ducato di Sassonia-Weissenfels, che contendeva ai suoi fratelli), e diede al suo stato il nome di \"Ducato di Sassonia-Weissenfels-Barby, ponendosi in dipendenza diretta dall'elettorato di Sassonia.\nIl governo di Enrico su Barby ebbe importanza culturale e religiosa per la citt\u00e0 e la regione. Alla sua corte furono presenti i cornisti Wenzel Franz Seydler e Hans Leopold, furono presenti alla corte di Barby. L'educazionista e lessicografo Johann Theodor Jablonski fu consigliere del duca dal 1689 al 1700.\nEnrico si occup\u00f2 attivamente di opere caritatevoli, come la costruzione della \"Prediger-Witwen-Haus\", una casa di preghiera ed assistenza per vedove, e di una nuova scuola.\nPartecip\u00f2 alla guerra austro-turca, distinguendosi particolarmente nell'assedio di Ofen (1684/1686) dove prese parte agli scontri insieme al fratello Cristiano.\nDal 1687 egli inizi\u00f2 la costruzione del Castello di Barby che adib\u00ec a propria nuova residenza. Furono incaricati dell'opera prima Christoph Pitzler e dal 1707 Giovanni Simonetti, che prese la direzione dei lavori basandosi su un progetto stilato da Johann Arnold Nering. La costruzione venne terminata nel 1715. Durante il periodo di costruzione Enrico e sua moglie vissero nella casa del suocero, Giovanni Giorgio II di Anhalt-Dessau, ed assieme al cognato Leopoldo a Dessau.\nGrande importanza per l'epoca nel 1688 la sua defezione dalla Chiesa luterana e la sua adesione alla chiesa riformata di Dessau, che rese religione di Stato, instaurando istituzioni che sopravvissero sino al 1833.\nEnrico, inoltre, venne accettato dal padre nella Societ\u00e0 dei Carpofori.\nEgli mor\u00ec a Barby all'et\u00e0 di settant'anni e venne sepolto nella nuova cappella di famiglia da lui fatta costruire. Gli succedette l'unico figlio sopravvissuto, Giorgio Alberto.\nMatrimonio e figli.\nA Dessau, il 30 marzo 1686, Enrico spos\u00f2 Elisabetta Albertina di Anhalt-Dessau, formalmente badessa di Herford, ed i due avevano gi\u00e0 diversi legami di parentela. La coppia ebbe otto figli:"}
{"id": "2409575", "revid": "1305772", "url": "https://it.wikipedia.org/wiki?curid=2409575", "title": "Legnanese", "text": "Il legnanese \u00e8 la zona circostante Legnano. Tuttavia pu\u00f2 avere diversi significati:"}
{"id": "2409577", "revid": "767487", "url": "https://it.wikipedia.org/wiki?curid=2409577", "title": "Barbados Climax", "text": "I Barbados Climax sono stati un gruppo musicale italiano di musica pop e disco, attivi fra il 1977 ed il 1981.\nStoria del gruppo.\nDopo lo scioglimento dei Bulldog, il cantante e bassista inglese (ma residente a Bologna fin dagli anni '60) Alan Taylor d\u00e0 vita con alcuni musicisti ad un gruppo, i Barbados Climax, proponendo una disco music con influssi latinoamericani.\nOttenuto un contratto discografico con la Harmony di Walter Guertler, pubblica il 45 giri di debutto, \"California U.S.A.\" (in cui Taylor suona la chitarra acustica solista), che ottiene subito successo, entrando in hit parade; nelle apparizioni televisive si presenta il solo Taylor con due ballerine;\nDopo due album ed altri 45 giri Taylor decide di dedicarsi all'attivit\u00e0 di produttore, contribuendo tra l'altro al lancio di Vasco Rossi."}
{"id": "2409581", "revid": "97320615", "url": "https://it.wikipedia.org/wiki?curid=2409581", "title": "Gonichthys cocco", "text": "Il pesce lanterna nasuto (Gonichthys cocco) \u00e8 un pesce abissale della famiglia Myctophidae.\nDistribuzione e habitat.\n\u00c8 una specie pelagica di profondit\u00e0, di giorno si trattiene tra i 300 ed i 600 metri di profondit\u00e0 mentre la notte sale a quote meno elevate. \u00c8 stato trovato tra la superficie (rarissimamente) ed i 4000 metri.\nVive nel mar Mediterraneo, dove \u00e8 pi\u00f9 comune nel settore orientale, e nell'Oceano Atlantico, nei settori tropicali e temperati caldi.\nDescrizione.\nSi tratta di uno dei pochi pesci lanterna che si possono riconoscere anche con caratteri diversi dalla disposizione dei fotofori, infatti ha una sagoma caratteristica a causa del peduncolo caudale sottile e lungo, che contrasta con il corpo, che invece \u00e8 alto e molto compresso lateralmente. L'occhio \u00e8 grande ed anche la bocca, orizzontale. Il muso sporge con una prominenza appuntita. Le squame sono grandi e ben visibili ma molto caduche. La pinna anale \u00e8 pi\u00f9 lunga della pinna dorsale. I caratteri dei fotofori rivestono una certa importanza anche per accertare la classificazione di questa specie (per la nomenclatura dei fotofori vedi la voce Myctophidae): \u00e8 presente un unico POL e due Prc, PLO alla base della pinna pettorale, gli AO della serie anteriore sono da 4 ad 8. Esiste il dimorfismo sessuale (nei fotofori), nel maschio sono presenti 7 Gs, nelle femmine 4-6 Gi.\nIl colore \u00e8 grigio acciaio sul dorso ed argentato sul ventre.\nMisura al massimo 6 cm.\nBiologia.\nNonostante sia una specie che vive a profondit\u00e0 accessibili non si trova quasi mai spiaggiata sulle rive dello Stretto di Messina, come invece fanno moltissimi altri pesci abissali, anche della stessa famiglia. Si nutre di piccoli organismi zooplanctonici.\nPesca.\nDel tutto occasionale con reti a strascico. Importanza economica nulla."}
{"id": "2409588", "revid": "281901", "url": "https://it.wikipedia.org/wiki?curid=2409588", "title": "Pesce lanterna nasuto", "text": ""}
{"id": "2409590", "revid": "1543377", "url": "https://it.wikipedia.org/wiki?curid=2409590", "title": "Edwin Cannan", "text": "Biografia.\nProfessore alla London School of Economics dal 1895 al 1926, Edwin Cannan fu un economista e storico del pensiero economico inglese. A lui si deve la definizione della scienza economica come \"studio di ci\u00f2 che concerne il benessere materiale dell'uomo\"."}
{"id": "2409592", "revid": "1699816", "url": "https://it.wikipedia.org/wiki?curid=2409592", "title": "Toon Disney (Italia)", "text": "Toon Disney \u00e8 stata una rete televisiva satellitare italiana, attiva dal 2004 al 2011.\nStoria.\nToon Disney \u00e8 stata l'edizione italiana del canale televisivo tematico a pagamento edito da Walt Disney Television Italia, azienda del gruppo Disney. La rete era approdata il 24 dicembre 2004 sulla piattaforma satellitare Sky al canale 614. Dal 20 dicembre 2008, sempre sulla medesima piattaforma, era disponibile la versione timeshift del canale (denominata Toon Disney +1) con la stessa programmazione di Toon Disney ma slittata un'ora in avanti, al canale 615.\nPer il digitale terrestre l'emittente (come progetto \"Disney Animazione\"), assieme a Disney Channel e Disney Junior, aveva partecipato all'ultima gara di assegnazione del 40% della capacit\u00e0 trasmissiva per i multiplex nazionali classificandosi al 9\u00ba posto, rientrando quindi nella graduatoria. La direzione era fino al 2008 da Mauro Mazza e poi dalla doppiatrice torinese Federica Valenti fino alla chiusura definitiva del canale.\nIl 1\u00ba ottobre 2011 il canale ha cessato definitivamente le sue trasmissioni e non \u00e8 pi\u00f9 disponibile sulla piattaforma satellitare Sky lasciando per alcuni giorni sul timeshift +1 il messaggio \"Toon Disney ti saluta! Da Ottobre le tue serie preferite si spostano su Disney Junior\", prima di essere chiuso definitivamente.\nDalla chiusura di Toon Disney a oggi per\u00f2, su Disney Junior, solamente 3 delle vecchie serie sono state ritrasmesse, e sono state: \"La sirenetta - Le nuove avventure marine di Ariel\", \"Timon e Pumbaa\" e \".\nInoltre, a differenza di com'era su Toon Disney, su cui le vecchie serie venivano trasmesse 365 giorni all'anno, su Disney Junior, le 3 vecchie serie sono state trasmesse per un periodo limitato di soli tre mesi per ciascuna serie.\nTerminata la trasmissione de \" a novembre 2012, nessuna delle vecchie classiche serie, \u00e8 stata pi\u00f9 ritrasmessa a Disney Junior.\nLa serie \"Timon e Pumbaa (serie animata)\" viene ritrasmessa su Disney in English.\nAlcune delle classiche serie furono ritrasmesse su Rai 2, mentre \"American Dragon\" \u00e8 stato trasmesso su Disney XD.\nI due canali (Toon Disney e il relativo +1) sono stati sostituiti da Disney Channel +2 e Disney XD +2 (chiusi entrambi il 9 aprile 2018)."}
{"id": "2409593", "revid": "767487", "url": "https://it.wikipedia.org/wiki?curid=2409593", "title": "Kris Bright", "text": "Carriera.\nClub.\nNato ad Auckland, \u00e8 il figlio dell'ex-difensore della del Dave Bright. Ha iniziato la carriera nel Manurewa, nella sua citt\u00e0. Da quel momento, Bright ha giocato per molti club neozelandesi, incluso un periodo al North Shore United nel 2003, prima di firmare per il Waitakere City nel 2004. Proprio con il Waitakere City \u00e8 stato il capocannonniere della Northern League ed ha giocato nella sconfitta per uno a zero contro i Miramar Rangers nella finale di Chatham Cup. Ha segnato, per il Waitakere City, ventinove reti in ventuno partite, prima di sostenere un provino in Inghilterra con il Gillingham. Il periodo di prova, per\u00f2, non \u00e8 andato a buon fine e Bright \u00e8 tornato in patria a giocare per il Canterbury United nel campionato neozelandese, nel 2005.\nA met\u00e0 2005, Bright \u00e8 stato selezionato assieme ad altri due calciatori (Sam Jasper e Jeremy Christie) nell'apprendistato dei New Zealand Knights per le giovanili del Charlton Athletic. Non ha mai fatto parte della prima squadra dei New Zealand Knights ed \u00e8 stato cos\u00ec ceduto al Waitakere United. Poco dopo l'inizio del campionato, per\u00f2, il calciatore dei \"Knights\" Neil Emblen si \u00e8 infortunato al ginocchio e per sostituirlo la societ\u00e0 ha tesserato nuovamente Bright, per quattro settimane. Ha cos\u00ec giocato nella partita contro i Central Coast Mariners, al North Harbour Stadium, dove ha giocato novanta minuti ma la sua squadra ha perso tre a uno. La buona prestazione offerta all'esordio gli ha fatto ottenere i complimenti da parte del tecnico John Adshead ed \u00e8 stato ricompensato con un posto da titolare nell'incontro successivo contro i Newcastle United Jets. Bright ha giocato nuovamente tutta la gara, ma \u00e8 stato ammonito poco dopo l'inizio della stessa, terminata con una sconfitta per quattro a due. Bright \u00e8 stato impiegato anche nelle quattro gare successive della sua squadra, finch\u00e9 Emblen non \u00e8 tornato dall'infortunio, ma ha fatto abbastanza bene da essere confermato, firmando un contratto a breve termine, questa volta per sostituire Joshua Rose. Alla fine del campionato, ha totalizzato dodici presenze, di cui tre partendo dalla panchina.\nA met\u00e0 2006, Bright \u00e8 tornato in Gran Bretagna, stavolta per sostenere un periodo di prova agli scozzesi del Kilmarnock, con cui \u00e8 rimasto un mese e ha giocato tre gare, con due reti all'attivo. Nonostante questo, non \u00e8 stato acquistato dal club, ma il calciatore \u00e8 rimasto in Europa. Infatti, alla fine di agosto dello stesso anno, gli \u00e8 stato offerto un provino dal Fortuna Sittard. In questo periodo, ha giocato anche in una partita contro il Geleen-Zuid, in cui ha segnato una rete. Bright ha successivamente firmato un contratto annuale con il club olandese, con l'opzione per gli anni successivi; nonostante i contatti, comunque, l'operazione \u00e8 stata ultimata solo per la finestra di trasferimento invernale.\nBright \u00e8 riuscito a conquistare un posto da titolare nella formazione olandese. Ha giocato undici partite di campionato ed ha segnato una rete, contro l'Haarlem. \u00c8 stato impiegato anche nell'umiliante eliminazione dalla KNVB beker ad opera dei calciatori non professionisti dei Rijnsburgse Boys.\nDopo la scadenza del contratto con il Fortuna Sittard, ne ha firmato uno dalla durata semestrale con il Kristiansund, nella seconda divisione norvegese. Ha segnato subito undici reti in sette gare: una contro Levanger, H\u00f8dd e B\u00e6rum; due contro Lillestr\u00f8m e V\u00e5lerenga e quattro contro lo Steinkjer. A due gare ancora da disputare in campionato e diversi club di Tippeligaen e Adeccoligaen interessati, Bright si \u00e8 rotto una gamba. Ha comunque rinnovato il contratto con il Kristiansund fino a luglio 2009.\nDopo sei mesi, Bright ha recuperato ed \u00e8 tornato in campo nella prima gara del 2008, giocata contro lo Strindheim. \u00c8 andato in rete per due volte: una di queste con un calcio di punizione da venticinque metri, aiutando il Kristiansund ad imporsi per tre a uno. Dopo dodici incontri, si \u00e8 trovato al secondo posto della classifica marcatori con dieci gol segnati. Nel terzo turno della Norgesmesterskapet, ha segnato nella sconfitta per due a uno contro i rivali del Molde, club della Tippeligaen.\nA gennaio 2009, Bright ha firmato un contratto della durata di due anni e mezzo con il Panserraikos, nel campionato greco, scegliendo la maglia numero 32.\nNel 2009 passa al Shrewsbury Town F.C., che lascia nel 2011 per trasferirsi in Ungheria all'Honv\u00e9d.\nIl 4 ottobre 2011 viene ingaggiato dal Bryne. L'accordo sarebbe stato valido dal 1\u00ba gennaio 2012. Il 2 agosto successivo, fu ceduto allo Haka.\nNazionale.\nBright ha rappresentato la Nuova Zelanda a livello Under-15, Under-16, Under-17 e Under-20. Ha giocato tutte le gare della sua Nazionale nella fallimentare campagna di qualificazione campionato mondiale Under-17 del 2003, segnando quattro reti, con una tripletta nel tredici a zero su . Nel 2005, \u00e8 stato convocato nella squadra Under-20 che avrebbe dovuto affrontare le qualificazioni per il campionato mondiale Under-20 del 2005. La selezione neozelandese non si \u00e8 per\u00f2 qualificata, terminando il girone al terzo posto, alle spalle delle e delle .\nHa debuttato per la Nazionale maggiore come sostituto nell'incontro valido per le qualificazioni al , contro ."}
{"id": "2409597", "revid": "118550995", "url": "https://it.wikipedia.org/wiki?curid=2409597", "title": "Brixellum", "text": " \nBrixellum \u00e8 un antico centro, di origine romana, situato dove oggi si trova la citt\u00e0 di Brescello.\nOrigini.\nBrixellum sorse alla confluenza del torrente Enza con il fiume Po, forse come emanazione di Brixia (l'attuale Brescia), l'antica capitale dei Galli Cenomani. I Cenomani furono alleati fedeli dei Romani, infatti vi sono notizie dell'utilizzo del porto fluviale da parte delle forze romane isolate in Emilia gi\u00e0 all'inizio della guerra contro Annibale. Fu probabilmente per questo motivo che Brixellum venne eletta come \"municipium\", a cui venne attribuito un territorio centuriato, e assurse a notevole importanza per tutta l'et\u00e0 antica.\nNella pianura reggiana fin dall'et\u00e0 del bronzo si praticavano sia l'agricoltura intensiva che l'allevamento e vi erano centri abitati stabili. Tali insediamenti furono abbandonati nel corso del XII secolo a.C. per motivi non ancora chiariti. A partire dal VII secolo a.C. il popolamento dell'area tra l'Enza e il Po riprese.\nTra il VI secolo e il IV secolo a.C. la pianura reggiana fece parte dell'Etruria padana, che costituiva il \"granaio\" delle citt\u00e0 etrusche centro-italiche. Brixellum, trovandosi in una posizione geografica ideale per i trasporti fluviali, mantenne contatti commerciali consistenti con numerose altre citt\u00e0 della pianura Padana.\nL'et\u00e0 Romana.\nL'occupazione romana della zona avvenne nel II secolo a.C. con la fondazione della colonia di Bononia (Bologna), la tracciatura della \"Via Aemilia\" e la fondazione di Mutina (Modena) e Parma. La divisione del territorio e l'assegnazione ai nuovi coloni avvenne mediante lo schema della centuriazione, ovvero la suddivisione con assi stradali (\"kardines\" e \"decumani\") che si intersecano ad angolo retto alla distanza regolare di 710 m (1 \"actus\") definendo, con un reticolo di strade, dei quadrati di 200 iugeri di superficie. La fitta maglia a scacchiera permetteva lo sfruttamento intensivo del territorio.\nFra la met\u00e0 del II e la fine del I secolo a.C. la popolazione della zona si increment\u00f2 grazie a interventi sull'ambiente (realizzazione di argini, deviazione di corsi d'acqua minori). Non mancarono porzioni di territorio lasciate a bosco per l'allevamento dei suini e terreni incolti o paludosi.\nGli scavi archeologici e le fonti storiche indicano Brixellum come una cittadina prospera, in cui era attivo un ceto medio costituito da mercanti, piccoli e medi proprietari agricoli, artigiani, militari.\nLe abitazioni di Brixellum si dividevano in:\nI mosaici.\nNegli scavi dei primi del '900, furono scoperte raffinate pavimentazioni, appartenenti a una \"Domus\", realizzate con cubetti (\"tesserae\") di pietra bianca e nera. In tali mosaici, semplici motivi geometrici e schemi curvilinei e rettilinei sono combinati con fantasia e variet\u00e0. Si notano motivi di ispirazione orientale (come le svastiche, simboli del sole, provenienti dall'India attraverso la Turchia), mentre i motivi triangolari erano tipicamente romani.\nGli affreschi.\nAlcuni frammenti di affreschi rinvenuti negli scavi delle \"Domus\" hanno colori di grande vivacit\u00e0, nonostante i secoli di esposizione alle intemperie. La tecnica d'affresco che permise ai romani di far durare cos\u00ec a lungo tali loro opere consisteva nello stendere il colore quando il materiale della parete era ancora fresco, in modo che fosse assorbito pi\u00f9 in profondit\u00e0.\nLe bonifiche a \"Brixellum\".\nGli scavi archeologici condotti nel centro dell'attuale Brescello hanno portato alla luce una grande quantit\u00e0 di anfore utilizzate in opere di bonifica e drenaggio del territorio. Si tratta di una pratica piuttosto diffusa all'epoca nelle aree alluvionali o nei delta dei fiumi.\nLe anfore, una volta conclusa la loro funzione originale di contenitori per il trasporto di derrate, venivano infatti disposte nel terreno, in modo regolare, nelle fondamenta di successive opere murarie o edifici. Tipicamente venivano utilizzate secondo uno dei seguenti tre schemi:\nLa presenza di anfore in numero cos\u00ec elevato da essere utilizzate, a fine vita, come materiale da costruzione, testimonia della ricchezza dei commerci del porto fluviale di Brixellum.\nIl monumento dei Concordii.\nScoperto nel 1929 a due chilometri da Brescello, nel luogo dove si trovava una delle necropoli della citt\u00e0 antica. Costituisce un decoro architettonico funerario detto \"a recinto\". Tra i fregi si notano:\nIl Pasqu\u00e8n.\nCos\u00ec viene chiamata tradizionalmente, a Brescello, la statua del grande Ercole, il cui originale si trova nel piccolo Museo Archeologico della citt\u00e0, e di cui una copia \u00e8 posta nella piazza principale.\nLa statua venne creduta di origine romana fino al 1871, quando Giuseppe Campori dimostr\u00f2 che era stata scolpita dal 1550 al 1553 da Jacopo Sansovino."}
{"id": "2409598", "revid": "1543377", "url": "https://it.wikipedia.org/wiki?curid=2409598", "title": "Dubai Tennis Championships 2009 - Doppio maschile", "text": "Il doppio maschile del Dubai Tennis Championships 2009 \u00e8 stato un torneo di tennis facente parte dell'ATP World Tour 2009.\nMahesh Bhupathi e Mark Knowles erano i detentori del titolo, ma ha perso ai quarti contro Rik De Voest e Dmitrij Tursunov.\nRik De Voest e Dmitrij Tursunov hanno vinto in finale Martin Damm e Robert Lindstedt, 4\u20136, 6\u20133, 10\u20135."}
{"id": "2409599", "revid": "1149807", "url": "https://it.wikipedia.org/wiki?curid=2409599", "title": "Episodi di Franklin", "text": "Questa \u00e8 la lista degli episodi di \"Franklin\", serie animata prodotta da Nelvana, Neurones France, Neurones Luxembourg, Neuroplanet, LuxAnimation e Alphanim e composta da sei stagioni."}
{"id": "2409607", "revid": "339392", "url": "https://it.wikipedia.org/wiki?curid=2409607", "title": "Entropia differenziale", "text": ""}
{"id": "2409611", "revid": "110157", "url": "https://it.wikipedia.org/wiki?curid=2409611", "title": "Federazione di rugby a 15 della Lituania", "text": "La Federazione Rugby XV della Lituania (in lituano: \"Lietuvos Regbio Federacija\") \u00e8 l'organo che governa il Rugby a 15 in Lituania.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2409617", "revid": "1469484", "url": "https://it.wikipedia.org/wiki?curid=2409617", "title": "Fulco di Verdura", "text": "\u00c8 ritenuto un'icona di stile del XX secolo. Conobbe e frequent\u00f2 personaggi come Coco Chanel e Salvador Dal\u00ed.\nFulco di Verdura emigr\u00f2 dalla Sicilia, risiedendo a Parigi, dove lavor\u00f2 alla Maison Chanel e pi\u00f9 avanti a New York, sulla Fifth Avenue, dove fond\u00f2 il suo marchio di gioielli, seguito da esponenti del mondo dello spettacolo e del jet set internazionale.\nBiografia.\nNacque da Giulio Santostefano della Cerda, e da Carolina Valguarnera, dei principi di Niscemi. Sulle sue origini scrisse: \nCrebbe a villa Niscemi. Alla morte del padre, avvenuta nell'agosto del 1923, eredit\u00f2 il titolo di duca, ma anche una situazione economica precaria. Con il denaro rimastogli organizz\u00f2 una festa a Palazzo Verdura, molto discussa in quegli anni per la presenza di principi e aristocratici da tutta Europa, fra i cui invitati prese parte anche Elsa Maxwell.\nDapprima a Venezia, part\u00ec per la Francia, dove avvi\u00f2 la sua carriera lavorando a var\u00ee progetti per Coco Chanel, a cui fu presentato dai coniugi Porter (Cole e Linda) nel 1927.\nTrasferendosi negli Stati Uniti nel 1934, lavor\u00f2 in California alle dipendenze del gioielliere Paul Flato, fino a che si mise in proprio aprendo il celebre negozio sulla Fifth Avenue a New York (1939).\nI gioielli di Fulco di Verdura sono stati indossati da attrici hollywoodiane, fra cui Katherine Hepburn, Lana Turner, Lauren Bacall, Gene Tierney; tra i suoi clienti vi furono i Windsor e gli Agnelli, i Ruspoli e i Crespi; i suoi gioielli sono interesse da collezione da parte di magnati quali gli Astor, i Wanderbildt, i Rotschild cos\u00ec come dalle stiliste Coco Chanel, Diana Vreeland, Helena Rubinstein.\nLo stile dei suoi gioielli era ispirato ai capolavori dell'arte barocca siciliana, alle tele del Tiepolo, al mondo principesco della sua infanzia in Sicilia, cos\u00ec come all'universo marino.\nCollabor\u00f2 con Luchino Visconti alle scenografie del film \"Il Gattopardo\".\nNegli ultimi anni della sua vita, ormai circondato dal successo internazionale, si dedic\u00f2 alla pittura e scrisse le sue memorie.\nNon si spos\u00f2 mai e non ebbe figli, con lui si estinse la casata dei Santostefano della Cerda.\nDispose che dopo la sua morte le sue ceneri venissero portate a Palermo e conservate nella tomba di famiglia, nel cimitero di Sant'Orsola."}
{"id": "2409620", "revid": "287204", "url": "https://it.wikipedia.org/wiki?curid=2409620", "title": "Robert Byrne", "text": "Frequent\u00f2 in giovent\u00f9 col fratello Donald la scuola di scacchi di John W. Collins.\nDivenne grande maestro nel 1964, dopo essersi classificato 3\u00ba al torneo di Buenos Aires dietro a Paul Keres e al campione del mondo Tigran Petrosjan.\nPartecip\u00f2 dal 1952 al 1978 a nove olimpiadi degli scacchi, col risultato complessivo di +51 =53 \u201312 (66,8 %). Vinse sette medaglie, tra cui un oro di squadra alle olimpiadi di Haifa 1976, due argenti di squadra, un argento individuale in 3\u00aa scacchiera alle olimpiadi di Lipsia 1960 con +9 =6 \u20130 e un bronzo individuale alle olimpiadi di Helsinki 1952.\nVinse il campionato americano del 1972, dopo aver battuto allo spareggio Samuel Reshevsky a Chicago nel 1973. Nel 1960 vinse anche, a St. Louis, il campionato americano open (\"U.S. Open\").\nTra gli altri principali risultati i seguenti:\nRobert Byrne si \u00e8 laureato nel 1952 all'Universit\u00e0 di Yale e dal 1955 insegna filosofia all'Universit\u00e0 dell'Indiana.\nDal 1972 al 2006 ha curato la rubrica scacchistica del \"New York Times\", oltre a collaborare con molti articoli alla rivista \"Chess Life\", organo ufficiale della United States Chess Federation. Nel 2004 l'associazione Chess Journalists of America gli ha conferito l'onorificenza \"Lifetime Achievement Award\".\nNel campo delle aperture Byrne fu il primo a giocare codice_1 nella variante Najdorf della difesa siciliana; attualmente questo sistema porta il suo nome ed \u00e8 diventato popolare dalla met\u00e0 degli anni '80. Ha sviluppato anche la variante Byrne contro la variante S\u00e4misch della difesa est-indiana, che prevede una rapida espansione del nero sull'ala di donna. Ha giocato diverse volte con successo anche la difesa olandese.\nDa tempo affetto dalla malattia di Parkinson, \u00e8 scomparso nel 2013 all'et\u00e0 di 84 anni."}
{"id": "2409624", "revid": "317499", "url": "https://it.wikipedia.org/wiki?curid=2409624", "title": "Jack Moriarty", "text": ""}
{"id": "2409626", "revid": "287204", "url": "https://it.wikipedia.org/wiki?curid=2409626", "title": "Poul Henningsen", "text": "Oltre che architetto, si \u00e8 distinto come poeta, compositore, editore, scrittore, giornalista e critico d'arte (ha contribuito alle riviste \"Klingens\", \"Politikens\", \"Extra Bladet\", diretto \"Kritisk Revy\" e fondato \"PH Revy\"). Henningsen, fumatore accanito, radicale di sinistra, che parlava lo slang di Copenaghen, conosciuto ad amici e avversari con la sigla \"PH\", fu la voce intellettuale della Danimarca.\nBiografia.\nTra il 1911 e il 1914 studi\u00f2 scienze delle costruzioni alla \"Tekniske H\u00f8jskole\" di Copenaghen e architettura tra il 1914 e il 1917 al \"Polyteknisk L\u00e6reanstalt\", dove disegn\u00f2 il suo primo candeliere per un progetto di interni senza per\u00f2 sostenere l'esame finale.\nIn seguito si dedic\u00f2 al giornalismo per 8 anni scrivendo come critico per la rivista d'arte \"Klingen\" e per quotidiani come \"Politiken\" ed \"Extra bladet\".\nNel 1919 disegn\u00f2 un orinatoio come spazio pubblicitario per la fabbrica di birra Carlsberg (per cui progett\u00f2 anche un candeliere), presentato nel 1925 all\"Exposition internationale des Arts D\u00e9coratifs et industriels modernes\" di Parigi, insieme alle lampade della serie \"PH\" estranee alla linea estetica ispirata al classicismo presente negli altri oggetti esposti nel padiglione danese, che confermarono lo spirito di provocazione dell'architetto che con i suoi prodotti voleva riformare l'immagine della citt\u00e0 moderna. \nLa sua carriera di giornalista continua dal 1926 al 1928 quando diventa direttore della rivista \"Kritisk Revy\".\nLa sua produzione artistica per\u00f2 fu indissolubilmente legata ai suoi studi sull'illuminazione e al progetto delle lampade per interni.\nPoul henningsen muore nel 1967 lasciando oltre 100 disegni di lampade, molte delle quali sono state realizzate proprio dopo la sua morte.\nLe lampade.\nPoul Henningsen attraversando in tram Copenaghen e facendo attenzione agli interni delle case osserv\u00f2: \"L'arredo, i tappeti, lo stile di una abitazione sono nulla a confronto con l'importanza del posizionamento della luce. L'illuminazione non costa molto, ma richiede cultura\". La sua opera si bas\u00f2 proprio sulla ricerca di una luce armoniosa, diffusa come quella naturale, adatta all'abitare moderno.\nLe lampade erano ideate per la produzione di massa, concepite come una famiglia di prodotti adatti a qualsiasi esigenza specifica: dal locale da ballo al campo da tennis, dalla chiesa al parco divertimenti. \"Artichoke\", disegnata solo nel 1958 come sintesi formale della sua opera, della sua ricerca e dei principi del funzionalismo organico, fu uno degli oggetti del design moderno danese pi\u00f9 esportato in Europa e uno dei rari casi in cui i principi del funzionalismo sono stati realizzati punto per punto. Le lampade di Henningsen riscossero successo sulle pagine di \"Licht und Beleuchtung\", testo di consultazione degli architetti del \"Deutschen Werkbund\" sull'illuminazione.\nHenningsen nel 1922 progett\u00f2 un sistema di illuminazione consistente in una sfera con anelli planari riflettenti, esposto alla \"Esposizione Autunnale degli Artisti\", disegnando il fanale riflettente Slotsholern per il dipartimento di illuminazione del \"Municipio di Copenaghen\".\nLa prima lampada multischermo fu disegnata da Poul Henningsen nel 1924, ma la sua ricerca sui materiali era gi\u00e0 cominciata nel 1921 con il progetto di numerose lampade in rame e vetro, variando innumerevoli volte il principio della luce diffusa indiretta. I corpi luminosi dell'architetto sono \"macchine per ottenere il massimo di luce riflessa\", grazie al sistema di schermi incastrati gli uni agli altri, tali da far arrivare la luce l\u00e0 dove necessaria, impedendo allo stesso tempo l'abbagliamento. Questi principi furono applicati a diverse situazioni e perfezionate fino all'imponente \"Kogelen\" (pigna) o \"Artichoke\" (1958), nella quale grazie alla struttura complessa di foglie che si sovrappongono, la luce si distribuisce sulla pi\u00f9 ampia superficie possibile. Inoltre in questa lampada la luce \u00e8 resa calda dalla superficie opaca color rame delle foglie.\nDal 1925 inizi\u00f2 la sua collaborazione con la fabbrica di lampade di Louis Poulsen. L'azienda aveva acquistato importanza nel 1892 quando allest\u00ec la prima centrale elettrica di Copenaghen, trasformandosi da rivendita di vini in negozio all'ingrosso di materiale elettrico. Successivamente grazie alla collaborazione di Henningsen (iniziata nel 1925) divenne una fabbrica di lampade, diventando esponente di punta del design minimalista danese. Al Salone del Mobile 2009 l'azienda italiana Targetti ha annunciato l'acquisizione della Poulsen. Fu proprio con la Poulsen che lavor\u00f2 nella progettazione delle lampade per la sezione danese all\"Exposition des Art D\u00e9coratifs\" di Parigi. Le lampade a sospensione del \"Systeme PH\", grazie alle quali l'architetto fu premiato con la medaglia d'oro e Poulsen con la medaglia d'argento come produttore, furono presentate in sei tipi, con dieci varianti. Un imprevisto spian\u00f2 la strada alla ricerca sulle lampade a luce diffusa indiretta: durante l'allestimento si rese necessario aumentare l'illuminazione della sala principale del padiglione. L'intervento consisteva nel progettare altri quattro corpi luminosi da realizzare in loco e in tempi brevi. A modello ci sarebbero potute essere le lampade gi\u00e0 realizzate in alpacca ma dato che risultavano abbagliare oltre misura, fu necessario sperimentare un materiale leggero e a riflessione diffusa che consistette in un tessuto con una trama di filo metallico.\nLe lampade \"PH\" presentarono un progresso sia sul piano tecnico, basandosi su analisi scientifiche che tengono conto delle curve di distribuzione e riflessione, che su quello sociale, contribuendo a migliorare il sistema di illuminazione e le condizioni di vita della popolazione, essendo economicamente accessibili a tutti.\nContributo culturale.\nHenningsen ha vissuto e lavorato in Danimarca, nell'ambito culturale e artistico della Scandinavia, incarnando la contrapposizione tra artigianato di alto livello e design industriale. Il designer si fece portavoce delle correnti d'opposizione estetica, rinfacciando ai suoi avversari il fatto che rimanessero ancora \"\"irrisolti tutti i problemi della modernit\u00e0\"\u201d. e sue lampade rappresentano la sua presa di distanza dalla tradizione preindustriale scandinava (criticando la prima linea estetica della Bang &amp; Olufsen).\nHenningsen, insieme ad Alvar Aalto, contribu\u00ec alla diffusione del funzionalismo in Scandinavia: all\"Esposizione di Stoccolma\" del 1930 erano gi\u00e0 presenti esempi di funzionalismo, ma i principi della Bauhaus si affermarono solo nel dopoguerra.\nFu dagli anni quaranta che la Danimarca inizi\u00f2 a esportare notevolmente i propri prodotti, condizione creatasi grazie anche alle norme fissate per la pubblicit\u00e0 e la distribuzione, alle esposizioni nazionali in cui venivano ammessi solo prodotti selezionati da speciali commissioni che ne giudicavano la qualit\u00e0. In questo periodo i governi socialdemocratici, come quello svedese di Tage Erlander, sostennero programmi di educazione e sensibilizzazione della popolazione ai principi dell'abitare moderno, in collaborazione delle cooperative di consumo. Lo stesso Henningsen pubblic\u00f2 la prima rivista in difesa del consumatore, cercando di stimolare i colleghi pi\u00f9 giovani ad assumere posizioni critiche, secondo il suo motto: \u201cla disunione fa la forza\u201d."}
{"id": "2409627", "revid": "110157", "url": "https://it.wikipedia.org/wiki?curid=2409627", "title": "Federazione di rugby a 15 del Lussemburgo", "text": "La Federazione Rugby XV del Lussemburgo (in francese: \"F\u00e9d\u00e9ration Luxembourgeoise de rugby\") \u00e8 l'organo che governa il Rugby a 15 in Lussemburgo.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2409629", "revid": "117726650", "url": "https://it.wikipedia.org/wiki?curid=2409629", "title": "Louis Bolk", "text": "Professore di anatomia all'Universit\u00e0 di Amsterdam: \u00e8 noto soprattutto per le sue teorie antropologiche (teoria della \"fetalizzazione\" , neotenia nell'uomo) derivate dallo studio dell'anatomia dei primati.\nCollegamenti esterni.\nColin Wilson, \"The Philosopher's Stone\"\nRecensione a Bolk, Louis (2006) \"Il problema dell'ominazione\", DeriveApprodi, Roma (a cura di Rossella Bonito Oliva).\nEnzo Melandri - \"Bolk e l'antropogenesi\"."}
{"id": "2409633", "revid": "1305772", "url": "https://it.wikipedia.org/wiki?curid=2409633", "title": "The Prophet", "text": "The Prophet (\"il profeta\" in lingua inglese) pu\u00f2 riferirsi a:"}
{"id": "2409635", "revid": "1936754", "url": "https://it.wikipedia.org/wiki?curid=2409635", "title": "Pa\u00f1catantra", "text": "Il Pa\u00f1chatantra (o Panchatantra o Panciatantra; IAST: \"Pa\u00f1catantra\", sanscrito: \u092a\u091e\u094d\u091a\u0924\u0928\u094d\u0924\u094d\u0930, \"Libro di istruzione in cinque parti\") \u00e8 un'antica raccolta indiana di favole in prosa e versi.\nStruttura.\nIl \"Pa\u00f1catantra\" \u00e8 la pi\u00f9 famosa raccolta di favole indiana e probabilmente anche la pi\u00f9 antica. Si compone di un racconto-cornice (cornice narrativa) sul quale si innestano settanta favole che veicolano precetti di morale utilitaristica (l'azione giusta \u00e8 quella che comporta maggiori vantaggi). La forma \u00e8 in prosa, intercalata da strofe in versi, queste ultime generalmente di contenuto morale e didascalico. Il racconto-cornice narra di un re indiano che affida i suoi tre figli alle cure del saggio brahmano Visnusarman, il leggendario autore del \"Pa\u00f1chatantra\", perch\u00e9 li educhi, e costui compone i seguenti cinque libri:\nI figli del re leggono il testo e, nel giro di sei mesi, come era stato promesso al re loro padre da Visnusarman, divengono saggi e colti.\nStoria.\nNon si sa con precisione quando sia stato composto il \"Pa\u00f1catantra\", anche perch\u00e9 l'originale \u00e8 andato perduto. In occidente ne esistono numerose traduzioni e rifacimenti, spesso differenti fra di loro, la cui successione \u00e8 stata studiata e delineata dall'orientalista tedesco Theodor Benfey a met\u00e0 del XIX secolo. Si presume che una fra le pi\u00f9 antiche redazioni, nota col titolo di \"Tantrakhy\u00e2yika\", risalga a un periodo compreso fra il II e il VI secolo d.C.; una versione del XII secolo \u00e8 l'\"Hitopadesa\". Il testo originale in sanscrito del \"Pa\u00f1catantra\" \u00e8 stato tradotto in molte lingue dell'India, sia del sud sia del nord, e poi fuori dell'India, subendo mutamenti nel suo cammino. \nIl viaggio del \"Pa\u00f1catantra\" verso Occidente \u00e8 avvenuto attraverso una versione, perduta, in lingua pahlavi del VI secolo dalla quale \u00e8 derivata una versione in arabo dell'VIII secolo intitolata, dal nome dei due sciacalli del I libro, \"Calila e Dimna\" (\"Kalila wa Dimna\"). Nel XIII secolo Giovanni da Capua ne diede una versione in lingua latina intitolata \"Directorium humanae vitae\" derivante da una versione in lingua ebraica; dalla versione latina di Giovanni da Capua deriveranno quella tedesca di Anton von Pforr (1483), intitolata \u00ab\"Das Buch der Beispiele der alten Weisen\"\u00bb, una versione in lingua italiana del Doni e una versione in lingua spagnola della fine del XV secolo. Dalla versione spagnola discende un'altra edizione italiana del XVI secolo, sia pur parziale: \"La prima veste de' discorsi degli animali\" del Firenzuola (1548). Sempre nel XVI secolo Giulio Nuti aveva tradotto in italiano la versione in lingua greca del \"Pa\u00f1catantra\" fatta da Simeon Seth, un ebreo bizantino dell'XI secolo. Nel XIII secolo un poeta italiano in lingua latina, Baldo, aveva scritto alcune favole in versi leonini, \"Novus Esopus\", tratte probabilmente da una versione del \"Pa\u00f1catantra\" in lingua araba non identificata."}
{"id": "2409636", "revid": "55935", "url": "https://it.wikipedia.org/wiki?curid=2409636", "title": "Panchatantra", "text": ""}
{"id": "2409644", "revid": "123153709", "url": "https://it.wikipedia.org/wiki?curid=2409644", "title": "Tafraout", "text": "Tafraout (in berbero: \u2d5c\u2d30\u2d3c\u2d54\u2d30\u2d61\u2d5c, \"Tafrawt\"; ) \u00e8 una piccola cittadina del Marocco situata a 180\u00a0km a sud di Agadir, con popolazione di maggioranza berbera."}
{"id": "2409647", "revid": "287204", "url": "https://it.wikipedia.org/wiki?curid=2409647", "title": "Dries van Noten", "text": "Biografia.\nDries van Noten nasce in una famiglia dalla antica tradizione sartoriale: suo padre possedeva un negozio di abbigliamento maschile, mentre suo nonno era un rinomato sarto.. Nel 1981 si laurea insieme alla classe che diverr\u00e0 conosciuta come la \"Antwerp Six\", ovvero un gruppo di stilisti diventati particolarmente influenti nel campo della moda, che comprende anche Walter Van Beirendonck, Ann Demeulemeester, Dirk Van Saene, Dirk Bikkembergs e Marina Yee. Prima ancora di ottenere la laurea, le collezioni create dallo studente van Noten attirano l'attenzione di \"Barney's\".\nNel 1985, Van Noten fonda la propria casa di moda, lanciando sul mercato alcune collezioni di pr\u00eat-\u00e0-porter maschile e femminile, che vengono presentate l'anno seguente a Londra, permettendo allo stilista di ottenere popolarit\u00e0 internazionale. Nel 1991 le sue collezioni maschili debuttano sulle passerelle parigine, seguite due anni dopo da quelle femminili. Ogni anno lo stilista crea quattro collezioni: maschili e femminili, entrambe in versione estiva ed invernale. Fino a qualche anno fa veniva annualmente prodotta anche una collezione per bambini, non pi\u00f9 in produzione.\nLo stile del brand van Noten \u00e8 caratterizzato dall'utilizzo di stampe, spesso etniche, colori e tessuti originali, e capi costituiti a pi\u00f9 strati. L'utilizzo di forme classiche abbinate a materiali tecnologici e sperimentali, per la realizzazione di capi nell'antica tradizione sartoriale, rappresentano la principale strategia commerciale dello stilista. Il marchio produce esclusivamente pr\u00eat-\u00e0-porter, e nessuna collezione di alta moda. Lo stilista ha spiegato che non gli piace l'idea di mostrare abiti che poi gli acquirenti non troverebbero nei negozi. Dries van Noten \u00e8 anche famoso per il fatto di non fare assolutamente ricorso alla pubblicit\u00e0 per promuovere le proprie creazioni.\nNel 1988 van Noten ha ricevuto un riconoscimento da parte della comunit\u00e0 fiamminga per il suo contributo nel campo della moda. Attualmente Dries Van Noten vive e lavora ad Anversa, dove possiede numerosi negozi, il primo dei quali \"Het Modepaleis\" \u00e8 stato aperto nel 1989. La distribuzione del suo marchio si \u00e8 espansa anche al di fuori dell'Europa, con oltre boutique in tutto il mondo, compresi i punti vendita di Hong Kong e Tokyo. Suo socio in affari, \u00e8 il compagno Patrick Vangheluwe."}
{"id": "2409648", "revid": "393727", "url": "https://it.wikipedia.org/wiki?curid=2409648", "title": "Achebe", "text": ""}
{"id": "2409649", "revid": "124954938", "url": "https://it.wikipedia.org/wiki?curid=2409649", "title": "Ben 10 - Forza aliena", "text": "Ben 10 - Forza aliena (\"Ben 10: Alien Force\") \u00e8 una serie televisiva animata statunitense, sequel della serie Ben 10 e creata da Dwayne McDuffie, Glen Murakami e lo studio \"Man of Action\". Gli avvenimenti si svolgono cinque anni dopo la serie originale e la storia si distingue per la maturit\u00e0 acquisita dai personaggi e per un tono pi\u00f9 cupo assunto dalla serie, con trame pi\u00f9 complicate e con la morte di alcuni personaggi.\nLa serie fu trasmessa per la prima volta negli Stati Uniti su Cartoon Network il 18 aprile 2008, mentre in Canada and\u00f2 in onda su Teletoon il 6 settembre dello stesso anno. La serie fu prodotta inizialmente con il titolo di lavorazione \"Ben 10: Hero Generation\".\nTrama.\nCinque anni dopo gli eventi occorsi nella prima serie, l'ormai quindicenne Ben Tennyson \u00e8 tornato ad avere la normale vita di tutti i giorni. Finiti i suoi giorni da eroe, Ben si \u00e8 tolto l'Omnitrix ed \u00e8 presto passato dall'essere un bambino a comportarsi come un ragazzo sicuro di s\u00e9. Tuttavia, la misteriosa scomparsa di nonno Max lo spinge ad indossare ancora una volta l'Omnitrix e, insieme a sua cugina Gwen e ad un Kevin Levin completamente cambiato, a cercare di localizzarlo. Ma non \u00e8 questo l'unico obiettivo della squadra appena formata: dovranno cercare l'aiuto dei figli dei Risolutori originali (una forza interplanetaria, desiderosa di mantenere la pace nell'universo, con membri sia umani che alieni) ed allo stesso tempo respingere gli attacchi da parte di una nuova minaccia aliena, i Supremi.\nUna volta sconfitti i Supremi, Ben, Gwen e Kevin continuano le loro avventure, spesso avendo ancora a che fare con numerose minacce aliene. Queste ultime comprendono diversi nemici del passato di Ben, come Vilgax, il Dr Animus, Pelle d'Oca, Vulkanus, Incantatrice e lo Stregone.\nEpisodi.\nLa serie \u00e8 composta da 46 episodi, la prima e la seconda stagione contengono 13 puntate, la terza 20.\nOmnitrix.\nIn un non meglio specificato episodio degli anni intercorsi tra la serie originale e \"Forza aliena\", Ben era riuscito a rimuovere l'Omnitrix grazie ad uno sconosciuto ma complicato processo. Quando Ben lo rimette, l'Omnitrix si riconfigura in una forma pi\u00f9 somigliante a quella di un orologio e con una trama pi\u00f9 tendente al verde. Inoltre, il simbolo dell'orologio si colora di blu ed inizia un processo di ricalibratura, dell'orologio stesso e degli alieni disponibili nell'orologio, che d\u00e0 accesso a Ben a dieci nuovi alieni, pi\u00f9 potenti dei dieci originali, e ad un display olografico che raffigura gli alieni, piuttosto che mostrarne solo le sagome. Tuttavia, Ben ha perso le sue precedenti trasformazioni aliene, anche se i suoi nuovi alieni dispongono praticamente di tutti i poteri degli alieni originali pi\u00f9 altri inediti.\nUn effetto della ricalibratura \u00e8 che Ben, quando torna alla sua forma umana, ora riporta le stesse ferite accusate dalle sue forme aliene, anche se questo finora non \u00e8 ancora stato un problema di rilevanza significativa. Dopo la ricalibratura, l'Omnitrix sembra garantire a Ben un controllo pi\u00f9 stabile sui suoi poteri, poich\u00e9 ora riesce a trasformarsi nell'alieno in cui vuole, anche se dopo i tentativi di Ben e Kevin di trafficare con l'Omnitrix, questo ha ripreso a funzionare saltuariamente, come accadeva nella serie precedente. Ben ora \u00e8 capace anche di passare da una forma aliena all'altra e di tornare alla sua forma umana di sua spontanea volont\u00e0 senza l'intervento del limite dei dieci minuti; anche se, come accadeva in precedenza, a lungo andare l'energia dell'Omnitrix si ridurr\u00e0 fino ad esaurirsi e Ben torner\u00e0 al suo stato originale, non potendo ritrasformarsi fino alla ricarica completa dell'orologio. In aggiunta alle nuove funzioni gi\u00e0 menzionate, il nuovo Omnitrix ha l'abilit\u00e0 di riparare danni genetici, come quelli causati dalla mutazione degli Umalieni. Usa inoltre una funzione vocale, sconosciuta prima di \"Forza aliena\", per informare Ben delle nuove funzioni dell'orologio stesso con una voce sintetizzata che coincide con quella di Ben. Inoltre, sembra che il nuovo Omnitrix abbia disattivato l'impulso che veniva emesso ogni qualvolta che qualcuno tentava di rimuovere l'Omnitrix da colui che lo aveva indosso. Il dispositivo - come i distintivi da Risolutore - ha in dotazione un programma di traduzione, che spiega come mai Ben sia stato in grado di comunicare ed avere a che fare con le varie specie aliene incontrate finora. L'Omnitrix funge anche da sistema di comunicazione verso gli altri distintivi e come questi integra una mappa per localizzare eventuali altri Risolutori presenti in zona. Per tutti gli alieni, siano essi nuovi o vecchi, il simbolo dell'Omnitrix \u00e8 stato spostato verso il centro del corpo. Apparentemente, l'Omnitrix ricalibrato pu\u00f2 avere accesso a nuove trasformazioni a causa delle interferenze di altri alieni, come messo in luce dall'episodio della terza stagione \"L'Offerta di Pace\".\nAzmuth rivela che l'Omnitrix contiene il DNA di ogni specie vivente della galassia, che in totale sono 1,000,903. Lo paragona all'Arca di No\u00e8, all'interno del quale sono presenti tutte le 1,000,903 specie e che cos\u00ec potrebbero sopravvivere anche in caso di estinzione delle rispettive specie. Se venisse creato un secondo Omnitrix, e se questo venisse in contatto con quello originale, ne conseguirebbe un'esplosione catastrofica che distruggerebbe l'intero universo. Inoltre, se qualcuno provasse a trafficare con l'Omnitrix, ci\u00f2 potrebbe portare alla fuga di qualcuna delle specie, anche se, ad eccezione di Pelle d'Oca che aveva conservato intelletto e motivazioni, gli alieni fuggiti sarebbero praticamente dei corpi vuoti senza una mentalit\u00e0 propria, apparentemente limitati nel comportarsi seguendo il solo istinto animale.\nNell'episodio \"Primus\" viene rivelato che l'Omnitrix non \u00e8 il dispositivo originale in cui sono contenuti i DNA degli alieni, ma un network wireless che si connette ad un fiume presente sul pianeta Primus, dove risiedono tutti i DNA di tutte le specie senzienti della galassia.\nBen 10: Alien Swarm.\n\"Ben 10: Alien Swarm\" \u00e8 un film dal vivo basato sulla serie, di cui \u00e8 stata annunciata la creazione da Cartoon Network ad una conferenza stampa del 2008. \u00c8 un sequel di \"Ben 10 - Corsa contro il tempo\". Un primo trailer promozionale fu trasmesso negli Stati Uniti il 3 ottobre 2008 durante la premi\u00e8re di \"Star Wars: The Clone Wars\", mentre il trailer completo fu trasmesso dopo la fine della seconda stagione della serie il 27 marzo 2009 ed un altro ancora, che stavolta mostrava anche un'anteprima di Omosauro, fu trasmesso durante la premi\u00e8re della terza stagione della serie, l'11 settembre 2009. Il film fu trasmesso il 25 novembre 2009, giudicato PG (ovvero adatto a tutti, ma con un genitore presente per i minori di dieci anni) dalla MPAA. In Italia il film fu trasmesso il 27 novembre 2009.\nDiretto ancora da Alex Winter, il cast del film include Ryan Kelley nei panni di Ben, Nathan Keyes nel ruolo di Kevin e Galadriel Stineman nel ruolo di Gwen. Lee Majors ricevette un'offerta per riprendere il ruolo di Nonno Max recitato in \"Corsa contro il tempo\", ma la rifiut\u00f2; il ruolo \u00e8 stato quindi riassegnato a Barry Corbin. Nel film recita anche Alyssa Diaz nel ruolo di un nuovo personaggio di nome Elena, un'amica d'infanzia di Ben. Gli alieni che compaiono nel film sono Gelone, Omosauro ed una nuova forma aliena di nome Nanomech.\nSequel.\nAd una conferenza stampa del 2009 di Cartoon Network, \u00e8 stato annunciato che un'altra serie, chiamata provvisoriamente \"Ben 10: Evolution\" e con il nome definitivo di \"Ben 10: Ultimate Alien\", sarebbe stata trasmessa dopo la fine di Forza Aliena nel 2010.\nVideogiochi.\nMonkey Bar Games e D3 Publisher hanno creato un videogioco della serie per PlayStation 2, Nintendo DS, Wii e PSP. I personaggi giocabili includono Ben, Gwen e Kevin. Tutte le versioni del gioco permettono a Ben di diventare Fangofiammante e Omosauro; la versione DS comprende Cromoraggio, Eco-Eco e Mutante, mentre nelle versioni per le altre console ci sono Gelone, Scimparagno e Pinnajet. Un secondo gioco, intitolato \", \u00e8 stato pubblicato il 27 ottobre 2009.\nIn \" sono presenti diversi personaggi della serie, ovvero Ben, Gwen, Max, Kevin e Vilgax, insieme allo Stregone e a Tetrax dalla serie originale \"Ben 10\".\nInfine, un terzo videogioco chiamato \"\" \u00e8 stato distribuito negli Stati Uniti nel maggio 2010. Come suggerisce il titolo, \u00e8 la vecchia nemesi di Ben e Gwen, lo Stregone, il nemico da affrontare e sconfiggere.\nFumetti.\n\"Ben 10 - Forza Aliena\" \u00e8 compreso in \"Cartoon Network Action Pack!\", una serie di fumetti d'antologia pubblicata dalla DC Comics, dal numero 27 (data di copertina settembre 2008). Si alterna ogni mese con \"The Secret Saturdays\" come storia principale.\nLe storie di \"Ben 10 - Forza Aliena\" sono state pubblicate nei numeri 27, 28, 31, 33, 35, 37, 38, 41, 42 e 43 di \"Cartoon Network Action Pack!\"."}
{"id": "2409650", "revid": "767487", "url": "https://it.wikipedia.org/wiki?curid=2409650", "title": "Billy Madison", "text": "Billy Madison \u00e8 un film del 1995 diretto da Tamra Davis e interpretato da Adam Sandler, anche co-sceneggiatore della pellicola. Il suo successo, assieme a quello di \"Un tipo imprevedibile\" l'anno successivo, contribu\u00ec a lanciare la carriera di Sandler come attore comico.\nTrama.\nBilly Madison \u00e8 un ventisettenne dalle ridotte capacit\u00e0 mentali che ha trascorso tutta la vita mantenuto dal padre Brian, ricco proprietario di una catena d'alberghi. In procinto di andare in pensione, Brian decide di nominare suo successore il collega Eric Gordon, avido e senza scrupoli, siccome il suo erede passa le proprie giornate a gozzovigliare con gli amici, creandogli problemi imbarazzanti in casa e al lavoro. Non fidandosi di Gordon, Billy cerca di convincerlo a dargli un'ultima possibilit\u00e0: se in due settimane riuscir\u00e0 a ripetere con successo tutto il proprio percorso scolastico (suo padre aveva sempre comprato i suoi buoni voti), avr\u00e0 dimostrato di essere un adulto responsabile e degno di guidare l'azienda.\nBilly frequenta in maniera intensiva tutti gli anni delle elementari, innamorandosi della sua maestra di terza, Veronica, e, pur di conquistarla, riesce in parte a superare la propria immaturit\u00e0. I suoi progressi spaventano Gordon, che ricatta il preside delle elementari affinch\u00e9 dichiari che Billy ha pagato i professori per farsi promuovere. Deluso, suo padre decide di lasciare l'azienda a Gordon e Billy, scoraggiato, abbandona gli studi per tornare al suo vecchio stile di vita. Veronica per\u00f2 lo convince a non darsi per vinto e i suoi compagni di classe di terza elementare, con cui aveva legato molto, convincono il preside a ritrattare le sue dichiarazioni. Siccome le due settimane stabilite sono ormai passate, Billy sfida Gordon a giocarsi la carica aziendale in un \"decathlon accademico\".\nI due eccellono ognuno in materie diverse, arrivando pressoch\u00e9 pari alla prova finale, un quiz a risposta aperta. Entrambi sbagliano le risposte e Gordon, persa la pazienza, cerca di uccidere Billy con una pistola, venendo fermato in extremis da un vecchio compagno di liceo di quest'ultimo con cui Billy si era scusato per averlo trattato male in passato. Billy viene decretato vincitore, conquistando la fiducia di suo padre: tuttavia, alla sua festa di diploma, decide di cedere l'azienda a Carl, un collega del padre che era sempre stato gentile nei suoi confronti, avendo deciso di diventare un insegnante come Veronica, a cui d\u00e0 il suo primo bacio.\nDistribuzione.\nIl film fu distribuito nelle sale cinematografiche statunitensi da Universal Pictures il 10 febbraio 1995.\nAccoglienza.\nIncassi.\nA fronte di un budget di circa 10 milioni di dollari, il film ne incass\u00f2 26,5 in tutto il mondo, rivelandosi un discreto successo al botteghino. Il film si piazz\u00f2 al primo posto al termine del suo primo weekend di programmazione, superando \"Vento di passioni\" e \"Pronti a morire\".\nCritica.\nIl film fu accolto in maniera prevalentemente negativa da parte della critica. Scrivendo per il \"Time\", Richard Schickel lo defin\u00ec \u00abesecrabile\u00bb. Peter Rainer del \"Los Angeles Times\" scrisse: \u00abcome attore comico, Sandler ha la brutta abitudine di credersi pi\u00f9 divertente di noi\u00bb. In una puntata di \"At the Movies\", Gene Siskel e Roger Ebert assegnarono entrambi al film un pollice verso ed Ebert paragon\u00f2 la presenza scenica di Sandler a \u00abdelle unghie strisciate su una lavagna\u00bb. Joey O'Bryan dell\"'Austin Chronicle\" scrisse: \u00abDietro all'anonimo, apparentemente innocuo titolo di \"Billy Madison\" si cela uno dei film pi\u00f9 brutti di recente memoria [...] non sembra neanche concepito per trasformare la sua giovane star nel prossimo Jim Carrey, quanto invece un tentativo calcolato di distruggerne la carriera\u00bb. Owen Gleiberman di \"Entertainment Weekly\" scrisse che il film era dominato dal \u00abnarcisismo piagnucoloso di Sandler\u00bb e che \u00abverso la fine, ci si comincia a sentire come un sergente istruttore: si vuole levargli quello stupido sorrisetto dalla faccia\u00bb.\nMeno critica, Janet Maslin del \"New York Times\" scrisse: \u00abil film funziona come stupidaggine piuttosto intelligente. Se avete mai sentito l'urgenza di rivivere la terza elementare, questa potrebbe essere la vostra miglior occasione\u00bb. Brian Lowry di \"Variety\" scrisse che \u00abc'\u00e8 qualche esplosione di pura e irresistibile stupidit\u00e0 [...] ma non abbastanza da sorreggere anche gli elementi meno riusciti\u00bb.\nNel 2015, la rivista \"Rolling Stone\" l'ha definito \u00abil miglior film di Sandler\u00bb, lodandone il tono pi\u00f9 innocente e surreale rispetto alle successive apparizione cinematografiche dell'attore."}
{"id": "2409677", "revid": "1543377", "url": "https://it.wikipedia.org/wiki?curid=2409677", "title": "Le mirabolanti avventure di mastro Antifer", "text": "Le mirabolanti avventure di mastro Antifer (Mirifiques Aventures de Ma\u00eetre Antifer) \u00e8 un romanzo d'avventura scritto da Jules Verne nel 1892 e pubblicato inizialmente su rivista ed in seguito in volume nel 1894. Racconta la storia di una caccia al tesoro, in giro per il mondo, alla ricerca di un'isola misteriosa, dov'\u00e8 nascosta un'immensa fortuna. \nTrama.\nSiamo nel 1831 in terra d'Egitto e il ricco pasci\u00e0 Kamylk seppellisce tutti i propri tesori all'interno di un crepaccio roccioso su di un'isola misteriosa, al fine cos\u00ec di evitarne la dissipazione da parte dell'avida famiglia.\nNel 1862 a Saint-Malo Pierre Antifer, un burbero ed impulsivo bretone, sta meditando sopra un documento lasciatogli dal padre, e che quest'ultimo ha ereditato da Kamylk in segno di gratitudine dopo che una volta gli ebbe salvato la vita: il testo pare riferirsi alla latitudine e longitudine di un'isola del tesoro.\nIl nipote Juhel sta pensando solo al suo prossimo matrimonio con Enogade, e comincia temere le conseguenze di un possibile viaggio improvviso in direzione dell'ignoto. Il notaio Ben-Omar, servitore di Saouk, l'ultimo erede del pasci\u00e0, \u00e8 giunto intanto anche lui alla residenza di Antifer; l'avventura pu\u00f2 cos\u00ec aver inizio, assieme all'amico Gildas e al povero Juhel che ha dovuto per forza di cose rimandare lo sposalizio.\nL'isola si trova nel Mar Arabico, al largo di Mascate; giunti sul luogo per\u00f2 i viaggiatori scoprono una seconda pergamena la quale indica nuove coordinate: lo stesso evento prosegue, fino a portare il gruppo in Scozia, a Edimburgo. Qui devono vedersela col reverendo Tyrcomel che si rifiuta ostinatamente di riferire alcuna informazione che possa far arrivare pi\u00f9 vicino al tesoro.\nInfine giungono a un documento illeggibile che non pu\u00f2 in alcun modo aiutare alla localizzazione del tesoro; tornano cos\u00ec scornati a casa e Juhel pu\u00f2 finalmente sposarsi. Involontariamente per\u00f2 la giovane donna fornisce al marito la soluzione all'enigma: il tesoro \u00e8 nascosto al largo della Sicilia!\nArrivati all'isola Ferdinandea, di origine vulcanica ed emersa dalle profondit\u00e0 marine proprio nel 1831, ma che purtroppo sprofond\u00f2 solamente pochi mesi dopo la sua apparizione. Addio per sempre quindi all'oro e ai gioielli del pasci\u00e0. Guarito definitivamente dalle ambizioni di ricchezza, Antifer ne approfitter\u00e0 per farsi una gran bella risata, con immenso sollievo di tutta la famiglia.\nCuriosit\u00e0.\nLe coordinate.\nLe coordinate geografiche citate nel romanzo, ambientato nel 1831, sono relative non gi\u00e0 al meridiano di Greenwich, che divenne il riferimento ufficiale solo nel 1884 con la Conferenza internazionale di Washington, ma piuttosto al meridiano di Parigi (2\u00b0 20' 14\" a est di Greenwich), quindi a tutte le longitudini citate va sommata la longitudine di Parigi per ottenere il riferimento corretto rispetto al meridiano di Greenwich. Le quattroposizioni geografiche originali, come citate nel romanzo, sono, in coordinate di Parigi:\nNell'odierno riferimento di Greenwich:\n\u00c8 stato per\u00f2 calcolato che le coordinate corrette del quarto punto, il centro della calotta sferica, sarebbero:\nL'anno.\nIl 1831, data in cui \u00e8 inizialmente ambientato il romanzo (per poi saltare al 1862), \u00e8 lo stesso anno in cui emerse dalle acque del Mar Mediterraneo l'Isola Giulia. Il romanzo fu pubblicato nel 1894 (in Italia nel 1899).\nL'isola Giulia.\nDi origine vulcanica, l' \"isola\" \u00e8 attualmente situata pochi metri sotto il livello del mare, dopo essere una prima volta emersa nel 1831, successivamente inabissatasi, e poi riemersa nel 1846 e nel 1863, ma nel romanzo viene descritta come giacere a 300-350 piedi di profondit\u00e0 (circa 100 metri). All'epoca l'isola fu soggetta a una serie di vicissitudini politiche per stabilirne lo Stato di appartenenza tra Francia, Italia e Inghilterra, e negli anni fu battezzata e ribattezzata con vari nomi: \"Giulia\", \"Nerita\", \"Corrao\", \"Hotham\", \"Graham\", \"Sciacca\", \"Ferdinandea\".\nEdizioni italiane.\nIl libro venne tradotto per la prima volta in lingua italiana nel 1899, con edizione presso Enrico Voghera di Roma, dopo che lo stesso ne aveva acquistato i diritti.\nIl libro \u00e8 stato poi tradotto in italiano, in epoca recente, nel 2005, dalla casa editrice Motta Junior.\nIl 16 agosto 2019 la casa editrice RBA ne ha ristampata una nuova edizione di lusso nella 48 uscita di una collezione di 68 volumi venduti in edicola."}
{"id": "2409696", "revid": "984922", "url": "https://it.wikipedia.org/wiki?curid=2409696", "title": "Federazione di rugby a 15 di Malta", "text": "La Federazione Rugby XV di Malta (in inglese: \"Malta Rugby Football Union\") \u00e8 l'organo che governa il Rugby a 15 a Malta.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2409715", "revid": "287204", "url": "https://it.wikipedia.org/wiki?curid=2409715", "title": "\u00c2ngulo", "text": "\u00c2ngulo \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga.\n\u00c8 stato istituito nel 1990. In precedenza faceva parte del comune di Iguara\u00e7u."}
{"id": "2409738", "revid": "1305772", "url": "https://it.wikipedia.org/wiki?curid=2409738", "title": "Species", "text": ""}
{"id": "2409744", "revid": "104485", "url": "https://it.wikipedia.org/wiki?curid=2409744", "title": "Episodi di Ben 10 - Forza aliena", "text": "Di seguito vengono elencati gli episodi della serie televisiva animata statunitense \"Ben 10 - Forza aliena\". Sono stati prodotti e trasmessi 46 episodi. Al Comic Con 2008, i produttori della serie rivelarono che lo show, che originariamente prevedeva solo due serie, avrebbe presto avuto una terza stagione. La terza stagione avrebbe avuto venti episodi (invece dei soliti tredici), come rivelato sul forum dello scrittore/produttore esecutivo di \"Forza aliena\" Dwayne McDuffie. In principio, i produttori Dwayne McDuffie e Glen Murakami avevano realizzato i primi ventisei episodi includendoli tutti nella prima stagione della serie. Cartoon Network, senza il loro consenso, ha diviso il tutto in due stagioni. L'episodio pilota della serie ha fissato un record di ascolti come prima puntata di una serie originale della storia di Cartoon Network tra vari gruppi di et\u00e0 stando ai dati preliminari della Nielsen Media Research. La premi\u00e8re di un'ora fu anche la trasmissione televisiva valutata meglio sia in TV sia via cavo tra gruppi di et\u00e0 simili ai precedenti.\nEpisodi.\nTra gli episodi ci sono 4 doppi episodi trasmessi lo stesso giorno, e questi sono : \"Il ritorno di Ben 10\", \"Guerra dei mondi\", \"La vendetta di Vilgax\" e \"La battaglia finale\", che uniti a coppie, formano 4 film TV. \nDVD.\nIn Italia sono stati commercializzati tutti i DVD della 1\u00aa e della 2\u00aa stagione di \"Forza Aliena\"."}
{"id": "2409745", "revid": "287204", "url": "https://it.wikipedia.org/wiki?curid=2409745", "title": "Astorga (Brasile)", "text": "Astorga \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2409777", "revid": "869733", "url": "https://it.wikipedia.org/wiki?curid=2409777", "title": "That's Life", "text": ""}
{"id": "2409786", "revid": "287204", "url": "https://it.wikipedia.org/wiki?curid=2409786", "title": "Atalaia (Paran\u00e1)", "text": "Atalaia \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2409794", "revid": "124490951", "url": "https://it.wikipedia.org/wiki?curid=2409794", "title": "Fabrizio Palermo", "text": "Biografia.\nGli inizi.\nNato a Milano il 25 marzo 1965. Gi\u00e0 da bambino inizia a manifestare una passione irrefrenabile per la musica, e per lo spettacolo in genere, cominciando a strimpellare qualsiasi oggetto producesse un suono.\nCompositore fin da tenera et\u00e0, fonda il suo primo gruppo a 14 anni.\nCon gli Sharks vince il concorso \"Viva i giovani\" che li porta a suonare al Budokan di Tokyo ('87). Partecipano al Festival di Sanremo 1989 nella sezione Nuovi con il brano \"Tentazioni\", supervisionato da Enrico Ruggeri e Vasco Rossi, il quale ne firma il testo.\nAnni '90.\nAlla fine del 1990 diventa bassista-cantante di ruolo nella band di Enrico Ruggeri. Collaboratore fisso anche in studio, esegue tre album del cantautore milanese: Il falco e il gabbiano, Peter Pan (album Enrico Ruggeri), La giostra della memoria (album Enrico Ruggeri), nonch\u00e9 i due CD di Luigi Schiavone, \"La spina nel fianco\" e \"Animale\".\nNel 1994 entra a far parte dei Clan Destino, incidendo l'album Cuore-Stomaco-Cervello, esibendosi in diverse date in Italia e accompagnando anche Ligabue nelle sue apparizioni live per circa un anno.\nNel \u201895 nascono i \"Sinergia\", rock band creata da Pino Scotto, con la quale registra il cd Progetto sinergia e suona nel relativo tour promozionale italiano. \u00c8 compositore del brano \"Predatori della notte\", contenuto nell'album.\nDal 1996 al '99 ha collaborato in qualit\u00e0 di dimostratore con la Generalmusic.\nNon tralascia la sua dote di compositore che lo porta a scrivere per Enrico Ruggeri il brano \"Il prestigiatore\", incluso nell'album dell'artista milanese dal titolo Domani \u00e8 un altro giorno (Enrico Ruggeri) ('97).\nDal 2000.\nNel 2001 \u00e8 nel tour italiano ed europeo di Marco Masini, come chitarrista-tastierista.\nAll'inizio del 2002 viene chiamato da Marco Falagiani come collaboratore sia live che in studio, per Anna Oxa. Infatti ad aprile \u00e8 partito il tour di 35 concerti della cantante, che si \u00e8 concluso ad ottobre, in cui Fabrizio ha suonato principalmente il basso, ma anche chitarre e tastiere, e naturalmente cantato.\nNel gennaio 2003 ha registrato il brano \"Di questo amore\",contenuto nel nuovo album di Anna Oxa, dal titolo Ho un sogno (album), e a maggio \u00e8 partito con \"Ho un sogno tour 2003\", 45 date tra teatri e all'aperto, che si \u00e8 concluso ad ottobre con il concerto ad Atlantic City, nell'Arena del Taj Mahal Casin\u00f2.\nNel 2004 inizia anche la collaborazione con Simone Tomassini, cantautore dall'anima rock, che si \u00e8 fatto notare al Festival di Sanremo di quell'anno, prodotto da Enrico Rovelli con la supervisione di Vasco Rossi, il quale lo ha voluto come apertura dei suoi 12 concerti negli stadi italiani dal 5 giugno al 9 luglio.\nA maggio 2004 \u00e8 ripartito con il nuovo \"In viaggio tour\" di Anna Oxa, circa 30 date in Italia pi\u00f9 un concerto al Casin\u00f2 Rama di Toronto.\nDa marzo 2005 \u00e8 ricominciata la collaborazione con Marco Masini, in qualit\u00e0 di chitarrista-cantante, nel \"Giardino delle api tour 2005\", sia in Italia che all'estero, mentre in veste di bassista-cantante nel \"Giardino delle api tour 2006\", e registra alcuni brani della riedizione del suo primo cd Ci vorrebbe il mare, uscito a ottobre 2006.\nParallelamente ai vari tour, dal 2000 al 2004, ha avuto una sua band, la MerQury Band, con la quale ha proposto in giro per l'Italia e non solo, uno spettacolo - tributo a uno dei pi\u00f9 grandi gruppi rock diventati ormai leggenda: i Queen\nNel novembre 2005, Jonny Malavasi della Jam for Live, ha l'esigenza di avere nella sua rinomata agenzia, un tributo ai Queen spettacolare di grande livello, e si rivolge a Fabrizio per affidargli la produzione artistica di questo nuovo progetto. La sua passione per la \"regina\" non si era per niente assopita, anzi...e, quindi, accetta con entusiasmo questa interessante proposta.\nNascono cos\u00ec i Queemania, dove Fabrizio \u00e8 bassista/cantante, programmatore e direttore artistico.\nGrazie anche alle capacit\u00e0 artistiche degli elementi che ne fanno parte, propongono uno spettacolo coinvolgente e studiato nei minimi dettagli, con videoproiezioni e diversi cambi di costume del front-man. Uno show che li porta in tour, con una media di oltre 100 concerti all'anno, sia in Italia che all'estero (Inghilterra, Paesi Bassi, Spagna, Austria, Ungheria, e Svizzera), in club, festival e teatri, riscuotendo ovunque un enorme successo e partecipazione da parte del pubblico.\nCon l'inizio del 2007, dopo aver suonato con lui per 5 anni (dal 1990 al 1994) \u00e8 ricominciata la collaborazione con Enrico Ruggeri, sia live che in studio, in veste di bassista-tastierista- cantante, in un tour che, a partire da aprile, girera' l'Italia fino a fine estate. Nei mesi appena successivi alla fine del tour, registra il cd natalizio di Enrico Ruggeri, dal titolo Il regalo di Natale, e nel mese di dicembre parte la promozione televisiva e radiofonica.\nContemporaneamente, sempre a dicembre, \u00e8 nel \"Unplugged European Tour\" di Marco Masini, suonando basso e chitarre, insieme a Massimiliano Agati, percussioni e chitarra. Un tour acustico nei club in Svizzera, Germania e Belgio. Da febbraio ad aprile 2008 \u00e8 nel recital teatrale di Marco Masini \"Il brutto anatroccolo\".\nA maggio 2008 esce Rock Show, il nuovo cd di Enrico Ruggeri, nel quale Fabrizio, oltre ad aver suonato e cantato, compare, ancora una volta, in veste di autore, con il brano \"Attimi\". Contemporaneamente \u00e8 partito il tour 2008 che durera' tutta l'estate.\nA gennaio 2009 esce All in - L'ultima follia di Enrico Ruggeri, nuovo triplo cd, nel quale \"Attimi\" viene duettata con la cantante canadese Ima (cantante), e ad aprile \u00e8 partito il relativo tour.\nA febbraio 2010 esce La ruota (Enrico Ruggeri), dove Fabrizio appare, oltre che come bassista/cantante, ancora in veste di co-autore, scrivendo insieme ad Enrico il brano \"Padri e figli\". A seguire relativo tour teatrale ed estivo.\n\u00c8 stato vocal coach dei gruppi vocali, al fianco di Enrico Ruggeri, nella 4\u00aa edizione di X Factor, ed \u00e8 co-autore dell'inedito dei Kymera \"Atlantide\".\nA giugno 2011 parte il tour estivo \"Che giorno sar\u00e0\", e a maggio 2012 il \"Multimedia tour\", sempre al fianco di Enrico Ruggeri.\nDall'anno accademico 2012/2013 \u00e8 stato docente di song writing ed ear training presso il \"Music Academy\", l'accademia di musica del Centro di Formazione \"M.A.S\" (Music, Arts &amp; Show) di Milano, uno dei pi\u00f9 importanti centri di formazione per lo spettacolo d'Europa, nonch\u00e9 co-direttore artistico, insieme ad Enrico Ruggeri (2012/2013 - 2013/2014), a Daniele Luppino (2014/2015) e a Fabio Serri (2015/2016).\nA maggio 2013 esce Frankenstein (album), il nuovo concept album di Enrico Ruggeri, a seguire relativa promozione tv, tour nei club e all'aperto. Sempre nel periodo estivo debutta lo spettacolo \"Sarebbe bello...\"con Ale e Franz, un connubio tra musica e parole, fatto di interazioni incredibili tra Ruggeri con la sua band e lo straordinario duo.\nA giugno 2013 viene chiamato per suonare di nuovo con Ligabue e i Clan Destino al 15\u00ba Raduno del suo fans club, tenutosi alla Fiera di Bologna, dove hanno suonato l'intero album Sopravvissuti e sopravviventi, in occasione del ventennale dall'uscita, un importante evento che ha riunito oltre 12.000 persone.\nDa gennaio a marzo 2014 \u00e8 in tour in Germania con lo spettacolo \"Forever Queen\", con i Queenmania per 35 concerti.\nDa marzo 2014 di nuovo in tour, prima nei teatri e poi all'aperto, con Enrico Ruggeri per promuovere il disco Frankenstein 2.0, la versione elettronica del precedente concept, e ancora, durante l'estate, date con Ale e Franz.\nDa gennaio 2015 riparte nuovamente il tour in Germania dei Queenmania \"Forever Queen\", con ben 40 concerti fino ad aprile.\nAd aprile parte il \"Pezzi di vita tour\" sempre con E. Ruggeri, prima nei teatri e poi all'aperto, per promuovere l'omonimo doppio album registrato nei mesi precedenti, che durer\u00e0 fino a fine estate.\nContemporaneamente Fabrizio \u00e8 anche in tour con Ale e Franz con lo spettacolo \"Gaber, Jannacci, Milano, Noi\", che ha debuttato al Piccolo Teatro di Milano, a cui hanno fatto seguito 12 date.\nTra novembre 2015 e febbraio 2016 ancora 35 date in Germania con i Queenmania con lo spettacolo \"Forever Queen\".\nDa aprile 2016 parte, prima nei teatri e poi all'aperto, \"Un viaggio incredibile tour\" sempre con E. Ruggeri, a seguito dell'uscita dell'omonimo doppio cd.\nDel 2017 \u00e8 di nuovo in tour con Ale e Franz nel loro nuovo spettacolo dal titolo \"Nel nostro piccolo\", con ben 150 repliche in due anni nei maggiori teatri italiani.\nNella primavera 2019, con i Queenmania, inizia il tour teatrale dello spettacolo \"Queenmania Rhapsody\", che li vedr\u00e0 esibirsi in diversi teatri italiani ed esteri.\nDopo lo stop forzato di tutte le attivit\u00e0 live, a causa della pandemia Covid 19, nella primavera 2021 \u00e8 bassista/direttore musicale nella trasmissione di Ale e Franz \"Fuori tema\", 8 puntate su RAI due. Da novembre 2021 fino a fine marzo 2022 di nuovo in tour con i due attori milanesi, nello loro nuovo spettacolo \"Comincium\".\nAlbum.\n1990 - \"Il falco e il gabbiano\"\n1991 - \"Peter Pan\"\n1993 - \"La giostra della memoria\"\n2008 - \"Rock Show\"\n2009 - \"All in - L'ultima follia di Enrico Ruggeri\"\n2010 - \"La ruota\"\n2013 - \"Frankenstein\"\n2014 - \"Frankenstein 2.0\"\n2015 - \"Pezzi di vita\"\n1991 - La spina nel fianco\n1993 - Animale\n1993 - Orrendi\n1994 - Progetto Sinergia\n1995 - Cuore, stomaco e cervello\n\"2003\" - Ho un sogno\n2006 - \"Ci vorrebbe il mare\"\nKymera\n2010 - Atlantide"}
{"id": "2409812", "revid": "767487", "url": "https://it.wikipedia.org/wiki?curid=2409812", "title": "Accordo multifibre", "text": "L'Accordo Multifibre ha regolato il commercio internazionale di prodotti tessili e di abbigliamento attraverso l'imposizione di restrizioni alle quantit\u00e0 di prodotti tessili che i paesi in via di sviluppo potevano esportare verso i paesi sviluppati. Fu introdotto nel 1974 come una misura volta a consentire ai paesi sviluppati di prepararsi alla gestione delle importazioni provenienti dai paesi in via di sviluppo, che nel tessile, settore ad alta intensit\u00e0 di fattore lavoro, godono di un vantaggio comparato, determinato dal loro basso costo del lavoro. .\nL'ottavo round negoziale del GATT, l'Uruguay Round, ha previsto l'eliminazione dell'accordo nel giro di dieci anni, eliminando tutte le restrizioni quantitative al commercio di tessile ed abbigliamento. L'eliminazione completa dei contingentamenti ha avuto luogo solo il 1\u00ba gennaio 2005. \nLa fine dell'accordo Multifibre ha provocato una forte crescita delle esportazioni tessili dalla Cina; la dura reazione dei produttori tessili americani ed europei ha portato a nuove misure di protezione temporanea dei mercati occidentali."}
{"id": "2409826", "revid": "287204", "url": "https://it.wikipedia.org/wiki?curid=2409826", "title": "Cafeara", "text": "Cafeara \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2409835", "revid": "287204", "url": "https://it.wikipedia.org/wiki?curid=2409835", "title": "Maude Garrett", "text": "Vita privata.\nMaude Garrett nasce a Darwin, Australia, nel 1986 ma presto si trasferisce con la famiglia a Brisbane. \u00c8 la nipote del ministro dell'ambiente australiano Peter Garrett, nonostante ci\u00f2 ha affermato di non essere interessata alla politica. Il 10 giugno 2009 compare sul tabloid inglese The Sun dopo aver subito un infortunio alle dita mentre partecipava alla ricerca dei biglietti gratuiti per il concerto della cantante britannica Lily Allen.\nCarriera.\n\u00c8 uno dei volti principali di Nickelodeon Australia, dove attualmente conduce un programma del pomeriggio molto popolare tra i bambini e il reality show Camp Orange.\n\u00c8 stata scoperta nel 2005 ad un provino per la ricerca di nuovi volti per il canale australiano Channel V, dove si \u00e8 fatta notare tra 2500 partecipanti malgrado non sia riuscita a vincere il concorso."}
{"id": "2409852", "revid": "287204", "url": "https://it.wikipedia.org/wiki?curid=2409852", "title": "Centen\u00e1rio do Sul", "text": "Centen\u00e1rio do Sul \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2409853", "revid": "281901", "url": "https://it.wikipedia.org/wiki?curid=2409853", "title": "Gonichthys coccoi", "text": ""}
{"id": "2409856", "revid": "287204", "url": "https://it.wikipedia.org/wiki?curid=2409856", "title": "La nostra relazione/...E poi mi parli di una vita insieme", "text": "La nostra relazione/...e poi mi parli di una vita insieme \u00e8 un singolo del cantautore italiano Vasco Rossi, pubblicato il 10 maggio .\nIl disco.\nQuesto singolo esce come traino del disco \"...Ma cosa vuoi che sia una canzone...\", pubblicato quindici giorni dopo, il 25 maggio 1978, il primo album del cantante.\nI brani.\nLa nostra relazione.\nLa canzone \u00e8 stata ripresa con un diverso arrangiamento durante lo \"Stupido Hotel Tour\" del 2001 e in \"London Instant Live\" del 2010 e in tutto lo Europe Indoor che dur\u00f2 dal 2009 al 2010, partendo da Mantova e finendo a Firenze.\n...e poi mi parli di una vita insieme.\nAnche questa \u00e8 una canzone d'amore, introdotta da un giro di basso di Giovanni Oleandri.\nLa canzone non \u00e8 mai stata eseguita dal vivo da Vasco Rossi."}
{"id": "2409868", "revid": "76963", "url": "https://it.wikipedia.org/wiki?curid=2409868", "title": "Bill Kenwright", "text": "Biografia.\nDiplomatosi alla Liverpool Institute High School nel 1964, recit\u00f2 in molte delle produzioni teatrali scolastiche, tra cui il \"Mercante di Venezia\" di William Shakespeare (nella parte di Shylock). Recit\u00f2 inoltre sul palco del Mount St. Builgind (predecessore del Liverpool Institute for Performing Arts). Fu anche tesoriere della \"Christian Union\" ai tempi delle scuole.\nNel 2007 Kenwright fece il giudice in \"Any Dream Will Do\", un famoso talent show britannico della BBC One.\nBill Kenwright \u00e8 il presidente dell'Everton Football Club, squadra di calcio inglese militante nella Premier League, il massimo campionato nazionale. Gi\u00e0 dirigente dal 1984, \u00e8 succeduto nel 1999 a Philip Carter come presidente della societ\u00e0.\nTeatro.\nKenwright \u00e8 tra i pi\u00f9 grandi produttori teatrali britannici, conosciuto ai pi\u00f9 per il longevo successo nel West End di Londra con \"Blood Brothers\" che infranse il record del tour di \"Joseph and the Amazing Technicolor Dreamcoat\". Altre recenti produzioni nel West End includono \"Whistle Down The Wind\" al Palace Theatre, \"Festen\" a Londra e Broadway, \"The Big Life\", \"Elmina's Kitchen\", \"Scrooge \u2013 The Musical\", \"The Night of the Iguana\", \"A Few Good Men\", \"A Man For All Seasons\", \"Tommy\", \"Tell Me on a Sunday\", and \"This Is Elvis\". Ha prodotto il remake londinese di \"Cabaret\" al Lyric Theatre nel settembre del 2006, con la partecipazione di attori del calibro di Anna Maxwell Martin, James Dreyfus e Sheila Hancock.\nKenwright ha spinto l'inizio di carriera di molti produttori teatrali oggi al West End theatre, inclusi Mark Rubinstein e Marc Sinden. Si \u00e8 stimato che Kenwright abbia ingaggiato pi\u00f9 impiegati in un anno che la BBC, colosso radiotelevisivo britannico."}
{"id": "2409878", "revid": "648716", "url": "https://it.wikipedia.org/wiki?curid=2409878", "title": "Rubik's Revenge", "text": "Rubik's Revenge \u00e8 il nome commerciale che la casa costruttrice Rubik's ha dato alla prima versione avanzata del celebre cubo di Rubik, che tassella il cubo in 96 quadratini.\nA differenza del suo predecessore di dimensioni 3\u00d73\u00d73, il Rubik's Revenge ha 4\u00d74 cubi su ogni lato (4\u00d74\u00d74).\nQuesta versione del cubo fu inventata da P\u00e9ter Sebest\u00e9ny e fu inizialmente chiamata \"Sebest\u00e9ny Cube\", ma per attrarre i fan del Cubo di Rubik gli fu dato il nome con cui \u00e8 conosciuto oggi.\nNelle competizioni ufficiali di speedcubing non ci si riferisce ad esso con il suo nome commerciale, ma con il nome generico di \"Cubo 4\u00d74\u00d74\", in rispetto delle altre case costruttrici che commercializzano questo rompicapo con diverso marchio. \nAnatomia.\nIl Cubo 4\u00d74\u00d74 \u00e8 cos\u00ec chiamato perch\u00e9 ha quattro cubetti su ogni lato.\nBidimensionalmente, ognuna della 6 facce presenta 16 stickers (4\u00d74), per un totale di 96 (16\u00d76) stickers.\nNella posizione risolta, ogni faccia presenta 16 stickers dello stesso colore. I colori standard delle 6 facce sono gli stessi del Cubo di Rubik (Bianco, Giallo, Rosso, Arancio, Verde e Blu), che nelle versioni distribuite in Europa e in America sono orientati secondo lo schema BOY (acronimo di \"Blue-Orange-Yellow clockwise\", cio\u00e8 Blu-Arancio-Giallo disposti in senso orario e opposti rispettivamente a Verde-Rosso-Bianco).\nTridimensionalmente, il Cubo 4\u00d74\u00d74 presenta 24 centri (24 cubies che mostrano un solo colore) disposti 4 per ogni faccia, 24 spigoli (24 cubies che mostrano 2 colori) organizzati in 12 coppie di spigoli gemelli identici (cio\u00e8 con gli stessi due colori) e 8 angoli (8 cubies che mostrano tre colori).\nIl totale dei cubies che partecipano alle rotazioni \u00e8 cos\u00ec di 56 cubies (24+24+8), su un totale di 64 (4\u00d74\u00d74).\nIl Cubo 4\u00d74\u00d74 \u00e8 un cubo di tipo \"pari\" (assieme al Cubo 2\u00d72\u00d72 e al Cubo 6\u00d76\u00d76). La caratteristica principale di tutti i cubi pari \u00e8 quella di non avere dei centri di riferimento fissi su ogni faccia.\nIn conseguenza di ci\u00f2, per la risoluzione del Cubo 4\u00d74\u00d74 si dovr\u00e0 necessariamente ricordare a memoria lo schema dei colori, ovvero la disposizione spaziale dei colori su ciascuna delle 6 facce. \nSoluzione.\nIl metodo di risoluzione in assoluto pi\u00f9 usato dagli speedcuber professionisti per risolvere il Cubo 4\u00d74\u00d74 \u00e8 il metodo della Riduzione anche se esistono altri metodi altrettanto veloci quali lo Yau e il K4, usato generalmente per risolvere tutti i cubi di lato superiore a 3.\nIl metodo della Riduzione permette la soluzione di cubi di qualsiasi dimensione e consiste nel ricreare su di essi la stessa morfologia caratteristica di un cubo di lato 3, ovvero \"riducendoli\" ad assomigliare funzionalmente al classico Cubo di Rubik.\nLa Riduzione di un cubo generico si realizza in 2 fasi successive: la \"ricostruzione dei centri\" e \"l'allineamento degli spigoli multipli.\"\nDurante la ricostruzione dei centri su un cubo di lato N (un cubo N\u00d7N\u00d7N), si realizzano quadrati di lato N\u22122 di colore omogeneo al centro di ciascuna delle 6 facce, rispettando lo schema dei colori. I 6 quadrati ottenuti su ciascuna faccia corrispondono idealmente, nel processo di riduzione, ai 6 centri di un Cubo di Rubik.\nIn particolare, nel Cubo 4\u00d74\u00d74 si realizzeranno quadrati di lato 2\u00d72 di colore omogeneo al centro di ciascuna delle 6 facce, ricostruendo lo schema dei colori senza riferimenti fissi (poich\u00e9 come detto il 4\u00d74\u00d74 \u00e8 un cubo di tipo \"pari\").\nDurante la fase di allineamento degli spigoli multipli di un cubo di lato N (un cubo N\u00d7N\u00d7N) si posizionano uno a fianco all'altro, allineati cromaticamente, gli spigoli gemelli. Gli spigoli gemelli sono presenti in numero di N\u22122 per ognuna delle 12 possibili coppie di colori degli spigoli. I 12 spigoli multipli ottenuti (ciascuno formato dall'allineamento di N\u22122 spigoli gemelli adiacenti) corrispondono idealmente, nel processo di riduzione, ai 12 spigoli di un Cubo di Rubik:\nin particolare, nel Cubo 4\u00d74\u00d74 si dovranno allineare gli spigoli gemelli due a due, essendo presenti 2 spigoli identici per ciascuna coppia di colori: ad esempio, lo spigolo bianco-verde andr\u00e0 allineato all'altro spigolo gemello bianco-verde, lo spigolo giallo-rosso all'altro spigolo gemello giallo-rosso, e cos\u00ec via fino ad esaurire le 12 coppie di spigoli.\nA questo punto della risoluzione avremo un Cubo 4\u00d74\u00d74 con 6 centri di dimensione 2x2 (un centro su ognuna delle 6 facce), 12 doppi spigoli (ognuno formato da 2 spigoli gemelli adiacenti e allineati) e 8 angoli. Il cubo 4\u00d74\u00d74 cos\u00ec trattato \u00e8 assimilabile funzionalmente in tutto e per tutto al classico Cubo di Rubik, e potr\u00e0 essere risolto da questo punto in poi applicando qualsiasi metodo risolutivo valido per il cubo 3\u00d73\u00d73.\nEsiste anche un metodo di risoluzione che in alcuni passaggi \u00e8 molto simile a \"metodo corner first\" del cubo 3x3x3. Tale metodo si dispone delle seguenti fasi.\nCasi di parit\u00e0.\nI \"casi di parit\u00e0\", nella terminologia dello speedcubing sono delle particolari posizioni del cubo che si verificano durante la risoluzione dello stesso con l'utilizzo del metodo di riduzione, che \u00e8 uno dei metodi pi\u00f9 usati. Sono particolari poich\u00e9 non possono verificarsi sul classico Cubo di Rubik, e in particolare possono verificarsi solo nei cubi rotanti sulle facce regolari di configurazione N\u00d7N\u00d7N con N pari ed N\u22654. I casi di parit\u00e0 sono di due tipi. Il primo \u00e8 la \"parit\u00e0 di orientamento\". Si verifica quando durante la risoluzione dell'ultimo strato superiore i blocchi di N\u22122 cubetti orientati correttamente sono dispari. Questo \u00e8 da attribuire all'assenza di centri fissi nei cubi con N pari. Non avviene sul cubo 2\u00d72\u00d72 poich\u00e9 questo non contiene pezzi che appoggiano sui suoi spigoli. Il secondo caso, la \"parit\u00e0 di permutazione\", avviene quando il numero di cicli di due pezzi (o blocchi di pezzi) da permutare nell'ultimo strato del cubo \u00e8 dispari. Una tale configurazione \u00e8 impossibile sul cubo di Rubik, nel quale la parit\u00e0 dei pezzi da permutare \u00e8 considerato un concetto fondamentale.\nPermutazioni.\n7 401 196 841 564 901 869 874 093 974 498 574 336 0\nRecord.\nI record del mondo sono:"}
{"id": "2409880", "revid": "287204", "url": "https://it.wikipedia.org/wiki?curid=2409880", "title": "Colorado (Paran\u00e1)", "text": "Colorado \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2409885", "revid": "80598", "url": "https://it.wikipedia.org/wiki?curid=2409885", "title": "...E poi mi parli di una vita insieme", "text": ""}
{"id": "2409890", "revid": "287204", "url": "https://it.wikipedia.org/wiki?curid=2409890", "title": "Farmingdale (New York)", "text": "Farmingdale \u00e8 una localit\u00e0 (\"village\") degli Stati Uniti d'America, nella contea di Nassau, nello Stato di New York. \u00c8 situata nell'isola di Long Island e fa parte dell'area metropolitana di New York.\nAmministrativamente \u00e8 uno dei 18 \"village\" che formano il comune di Oyster Bay.\nVenne fondata il 18 ottobre 1695 da Thomas Powell, il quale compr\u00f2 da 3 trib\u00f9 di nativi americani un tratto di terra di 39 km\u00b2. Una delle due case da lui costruite (anno 1700 circa), si trova oggi su Merritts Road."}
{"id": "2409892", "revid": "1924342", "url": "https://it.wikipedia.org/wiki?curid=2409892", "title": "Slant Magazine", "text": "Slant Magazine \u00e8 una testata giornalistica online dedicata principalmente a recensioni di musica, film, videogiochi e programmi televisivi. Tra i suoi contenuti vi sono anche interviste ad attori, registi, musicisti o altri personaggi dello spettacolo.\nStile.\nLa sezione musicale di Slant inizialmente si concentrava molto sulla musica pop ma in anni recenti anche la musica indie, comprendente country \u00e8 stata oggetto di recensione nel settimanale.\nIl sito \u00e8 anche molto lanciato verso i gay e i punti di vista femministi. Lo stesso Ed Gonzalez, fondatore del sito, \u00e8 dichiaratamente gay e la maggior parte dei regolari giornalisti del sito hanno interessi politici comuni.\nDa quando la guerra un Iraq \u00e8 cominciata, il contenuto dell'editoriale ha cominciato a interessarsi anche a questioni politiche, pur rimanendo un sito prevalentemente interessato all'intrattenimento.\nRisposta dei media.\nIn un recente articolo, il New York Times ha definito Slant \"una miniera di appassionate e spesso spinose analisi della cultura pop.\" Le recensioni di Slant sono state spesso oggetto di dibattiti e discussioni online e anche nei media: nel 2005 la recensione di Ed Gonzalez del film di Kevin Gage \"Chaos\" caus\u00f2 alcune polemiche quando Roger Ebert cit\u00f2 Gonzalez nella recensione del film nel Chicago Sun-Times; Il \"New York Press\" cit\u00f2 un altro scrittore di Slant, Keith Uhlich, in una recensione del film \"The Island di Michael Bay; e Gonzalez, che scrive regolarmente per la sezione filmica del Village Voice, \u00e8 stato elogiato dall'ex critico del \"Village Voice\" Nathan Lee per la sua attenzione verso la politica e la cultura pop in una piacevole e interessante maniera. KillerStartups.com, una comunit\u00e0 web che recensisce siti web sia per gli imprenditori che per gli investitori, ha chiamato Slant \"una delle pi\u00f9 importanti fonti online di notizie, commenti, opinioni e controversie nel mondo dell'indie, del pop e del mainstream\".\nSistema di valutazione.\nSlant utilizza due diversi tipi di valutazione:"}
{"id": "2409905", "revid": "111319", "url": "https://it.wikipedia.org/wiki?curid=2409905", "title": "Colorado (Brasile)", "text": ""}
{"id": "2409913", "revid": "98077", "url": "https://it.wikipedia.org/wiki?curid=2409913", "title": "Georg Leo Caprivi di Caprara di Montecuccoli", "text": ""}
{"id": "2409923", "revid": "119714795", "url": "https://it.wikipedia.org/wiki?curid=2409923", "title": "Federazione di rugby a 15 della Moldavia", "text": "La Federazione Rugby XV della Moldavia (in rumeno: \"Federatia de Rugby din Moldova\") \u00e8 l'organo che governa il Rugby a 15 in Moldavia.Affiliata alla World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2409977", "revid": "287204", "url": "https://it.wikipedia.org/wiki?curid=2409977", "title": "Fl\u00f3rida", "text": "Fl\u00f3rida \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410014", "revid": "287204", "url": "https://it.wikipedia.org/wiki?curid=2410014", "title": "Guaraci (Paran\u00e1)", "text": "Guaraci \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410033", "revid": "287204", "url": "https://it.wikipedia.org/wiki?curid=2410033", "title": "Iguara\u00e7u", "text": "Iguara\u00e7u \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410066", "revid": "287204", "url": "https://it.wikipedia.org/wiki?curid=2410066", "title": "Itaguaj\u00e9", "text": "Itaguaj\u00e9 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410093", "revid": "1652635", "url": "https://it.wikipedia.org/wiki?curid=2410093", "title": "Alessandro Crescenzi (calciatore)", "text": "Caratteristiche tecniche.\nIn possesso di una notevole resistenza, \u00e8 un terzino - pu\u00f2 essere utilizzato sia a destra che a sinistra - preciso nel servire cross ai compagni e in grado di svolgere con efficacia entrambe le fasi di gioco. Inizia la carriera da esterno, salvo poi abbassarsi a terzino sotto la guida di Andrea Stramaccioni, ai tempi in cui militava nelle giovanili della Roma.\nCarriera.\nClub.\nGli inizi, l'esordio in A e il Grosseto.\nCompie i suoi primi passi nell'A.S. Marino '90, squadra della sua citt\u00e0 natale. Passa quindi alla Roma, dove effettua tutta la trafila nel settore giovanile. Esordisce in Serie A il 15 marzo 2009 in Sampdoria-Roma (2-2), subentrando al 35' della ripresa al posto di J\u00e9r\u00e9my M\u00e9nez. Il 6 agosto successivo va in prestito al , in Serie B. Esordisce coi maremmani il 17 ottobre 2009 in Grosseto-Padova (2-2), sostituendo nei minuti finali Thomas Job. Chiude la stagione con sole 6 presenze.\nIl Crotone e il Bari.\nIl 17 luglio 2010 viene ceduto in prestito dai capitolini al Crotone. Debutta coi calabresi il 22 agosto nel derby esterno terminato a reti bianche contro la , rilevando al 57' Marco Cabeccia. Chiude la stagione con 33 presenze. Al termine del campionato viene riscattato dalla Roma per 175.000 euro.\nIl 5 agosto 2011 passa in prestito al . Esordisce coi pugliesi il 14 agosto in Bari-Spezia (1-0), valida per il secondo turno di Coppa Italia, giocando titolare. Il 21 dello stesso mese, alla vigilia della partita di coppa da disputare contro l', rimane ferito durante un diverbio scoppiato tra Salvatore Masiello e Zden\u011bk Zl\u00e1mal, al termine di uno scherzo (avvenuto in un ristorante) e poi degenerato, procurandosi due profonde ferite al braccio destro e un'emorragia, bloccata in seguito con quaranta punti di sutura. Esordisce in campionato alla quarta giornata, nella trasferta persa contro il Padova (1-0), giocando titolare. Chiude la stagione con 30 presenze in Serie B e 2 in Coppa Italia.\nIl Pescara.\nIl 2 agosto 2012 viene ufficializzato il suo passaggio in prestito al Pescara. In sei mesi ottiene, tuttavia, solamente una presenza in Coppa Italia, nella partita persa ai sedicesimi di finale contro il Cagliari per 4-2.\nIl Novara, l'Ajaccio e il ritorno a Novara.\nIl 25 gennaio 2013 rescinde il contratto che lo legava agli abruzzesi, facendo dapprima ritorno a Roma per poi essere girato al Novara, in Serie B. Il 16 marzo 2013 segna il suo primo gol in carriera da professionista, nella partita Novara-Crotone terminata 5-1. Nella prima esperienza a Novara ottiene 18 presenze (20 contando i play-off) e quest'unico gol.\nIl 30 agosto seguente i giallorossi lo cedono in prestito al club francese dell'Ajaccio. Il 17 gennaio 2014, dopo 11 presenze tra campionato di Ligue 1 e le due coppe (Coppa di Lega e Coppa di Francia), fa ritorno ai capitolini che lo girano di nuovo al Novara; conclude la sua seconda esperienza in Piemonte con 21 presenze comprese i play-off in Serie B.\nIl Perugia ed il ritorno a Pescara con la promozione in Serie A.\nIl 9 agosto dello stesso anno passa in prestito al Perugia, neopromosso in Serie B; con gli umbri totalizza 42 presenze stagionali raggiungendo i play-off, persi al turno preliminare contro il Pescara, club con il quale gioca nella stagione seguente sempre in prestito. Con gli abruzzesi vince i play-off promozione per salire in Serie A totalizzando ben 27 presenze. L'11 luglio 2016 viene acquistato a titolo definitivo dagli abruzzesi per 300.000 euro.\nApprodo al Verona e prestito alla Cremonese.\nIl 12 luglio 2018 passa a titolo definitivo al Verona, neo-retrocesso in Serie B, firmando un contratto triennale fino al giugno 2021. Dopo avere trovato poco spazio in Serie B, la squadra ottiene la promozione in Serie A ma lui non gioca mai, indi per cui il 28 gennaio 2020 viene ceduto in prestito alla Cremonese, che il 24 agosto 2020 lo riscatta a titolo definitivo.\nNazionale.\nIl 25 marzo 2009 esordisce invece nella Nazionale Under-21 allenata da Pierluigi Casiraghi, entrando al posto di Di Gennaro al 41' del secondo tempo della partita amichevole Austria-Italia (2-2). Il 23 aprile 2009 viene incluso tra i convocati dell'Under-18 che prende parte alla \"Slovakia Cup\", poi vinta dagli \"azzurri\", venendo eletto miglior giocatore del torneo.\nIl 9 giugno 2009 viene incluso dal tecnico Francesco Rocca tra i giocatori che disputeranno i Giochi del Mediterraneo Pescara 2009 con la Nazionale Under-20. Esordisce nella competizione il 25 giugno nel match di apertura disputato contro la Siria, poi pareggiato 1-1, subentrando al 23' del secondo tempo a Silvano Raggio Garibaldi. A fine torneo arriva secondo vincendo l'argento.\nL'11 settembre 2009 viene convocato dall'allenatore Rocca per il Mondiale Under-20. Fa il suo debutto nel pareggio a reti bianche contro il Paraguay, subentrando al 37' della ripresa al posto di Matteo Gentili.\nIl 1\u00ba luglio 2010 il tecnico dell'Under-19 Massimo Piscedda lo include nella lista dei giocatori che parteciperanno agli Europei U-19, disputati in Francia. Esordisce nella competizione il 18 luglio nella sconfitta contro il Portogallo (0-2), giocando titolare. Nel 2011 gioca invece in Torneo di Tolone giungendo al terzo posto.\nStatistiche.\nPresenze e reti nei club.\n\"Statistiche aggiornate al 28 settembre 2021.\""}
{"id": "2410102", "revid": "287204", "url": "https://it.wikipedia.org/wiki?curid=2410102", "title": "Jaguapit\u00e3", "text": "Jaguapit\u00e3 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410105", "revid": "4175", "url": "https://it.wikipedia.org/wiki?curid=2410105", "title": "Federazione di rugby a 15 del Principato di Monaco", "text": "La Federazione Monegasca di Rugby (in francese: \"F\u00e9d\u00e9ration Mon\u00e9gasque de Rugby\") \u00e8 l'organo che governa il Rugby a 15 nel Principato di Monaco.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2410115", "revid": "1005847", "url": "https://it.wikipedia.org/wiki?curid=2410115", "title": "Fabrizio Spada", "text": "Biografia.\nFiglio di Orazio Spada e di Maria Veralli, era da parte paterna pronipote del cardinale Bernardino Spada e nipote del cardinale Giambattista Spada, mentre era nipote del cardinale Fabrizio Verallo da parte materna. Si addottor\u00f2 \"in utroque iure\" presso l'Universit\u00e0 di Perugia nel 1664. Prese gli ordini sacri nel 1669 e fu referendario del Tribunale dell'Apostolica Signatura e abate commendatario del monastero di Santa Maria d'Attilia, nella diocesi di San Severino.\nNel 1672 fu nominato arcivescovo titolare di Patrasso, anche se dovette ottenere una dispensa perch\u00e9 non aveva ancora raggiunto l'et\u00e0 canonica, e nunzio papale nel ducato di Savoia: due anni dopo divenne nunzio in Francia.\nPapa Clemente X lo cre\u00f2 cardinale presbitero nel concistoro del 27 maggio 1675, dandogli il titolo di San Callisto, che nel 1689 mut\u00f2 per quello di San Crisogono e nel 1708 per quello di Santa Prassede. Fu legato a Urbino nel 1686 e camerlengo del Sacro Collegio dei Cardinali (1688-1689), cardinale segretario di Stato dal 1691 al 1700 e prefetto della Congregazione del Buon Governo. Fu arciprete della Basilica di San Giovanni in Laterano (1698-99). Nel 1710 divenne cardinale vescovo della sede suburbicaria di Palestrina. Fu prefetto della Congregazione del Sant'Uffizio dal 1716 alla morte.\nMor\u00ec nel palazzo di famiglia, a Roma: la salma venne esposta nella chiesa di Santa Maria in Vallicella, dove si svolsero i funerali, e sepolta nella cappella di San Carlo Borromeo nella stessa chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2410117", "revid": "154893", "url": "https://it.wikipedia.org/wiki?curid=2410117", "title": "A New Day Has Come (brano musicale)", "text": ""}
{"id": "2410120", "revid": "290948", "url": "https://it.wikipedia.org/wiki?curid=2410120", "title": "Gradiente barico verticale", "text": "Il gradiente barico verticale \u00e8 legato alla variazione di pressione con l'aumentare o il diminuire della quota. La sua variazione \u00e8 fissata in 27 piedi (8,23 m) per ogni hPa (o millibar) di differenza di pressione in aria standard. Se l'aria \u00e8 pi\u00f9 o meno densa di quella \"campione\" standard (quella che al livello del mare ha una pressione di 1.013,25 hPa e una temperatura di 15 \u00b0C) anche questo varia, e di questo bisogna tenere conto per conoscere esattamente la quota reale in campo aeronautico."}
{"id": "2410131", "revid": "287204", "url": "https://it.wikipedia.org/wiki?curid=2410131", "title": "Lobato", "text": "Lobato \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410138", "revid": "399", "url": "https://it.wikipedia.org/wiki?curid=2410138", "title": "Prajapati", "text": "Nella religione induista, Praj\u0101pati (in sanscrito, \u092a\u094d\u0930\u091c\u093e\u092a\u0924\u093f - praj\u0101-pati, \"signore delle creature\") \u00e8 una divinit\u00e0 ind\u00f9 che presiede alla procreazione ed \u00e8 protettore della vita.Nel Rig Veda e nei Br\u0101hma\u1e47a, egli appare come divinit\u00e0 creatrice o dio supremo.\nNe \"La letteratura e gli d\u00e8i\", Calasso ricorda che Praj\u0101pati \u00e8 divinit\u00e0 senza nome: solo \"Ka\", pronome interrogativo pari a \"Chi?\", lo definiva.\n\u00abNessun altro se non te, Prajapati, ha creato tutte queste cose, possano essere gli oggetti del tuo desiderio, che noi ti sacrifichiamo, essere nostri. Possiamo noi essere possessori di ricchezze\u00bb.\nRig Veda 1, 10."}
{"id": "2410156", "revid": "287204", "url": "https://it.wikipedia.org/wiki?curid=2410156", "title": "Lupion\u00f3polis", "text": "Lupion\u00f3polis \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410179", "revid": "114379528", "url": "https://it.wikipedia.org/wiki?curid=2410179", "title": "Madonna del Perdono", "text": "La Madonna del Perdono \u00e8 un'opera attribuita a Donatello. Proveniente dalla distrutta porta del Perdono del Duomo di Siena (abbattuta verso il 1660 per fare posto alla Cappella della Madonna del Voto di Bernini), \u00e8 in marmo con intarsi di vetro blu ed \u00e8 databile al 1457-1459. \u00c8 conservata nel Museo dell'Opera del Duomo.\nStoria e descrizione.\nL'opera, che raffigura la \"Madonna col Bambino fra quattro cherubini\" in un tondo, venne probabilmente realizzata dallo scultore direttamente a Siena, dove si era trasferito in tarda et\u00e0, nel 1457, per lavorare al progetto mai compiuto delle porte bronzee per il Duomo.\nCon la sua partenza anticipata del 1459 pare che lasci\u00f2 la sola opera della \"Madonna del Perdono\", mentre un \"San Giovanni Battista\" era forse un'opera modellata in precedenza.\nL'opera \u00e8 in stile stiacciato, con la Madonna che sembra ergersi maestosa col Bambino in braccio, mentre i cherubini sullo sfondo sono appena percettibili per il bassissimo rilievo. Esemplari sono le correzioni ottiche legate al punto di vista, tipiche dell'opera donatelliana: il bordo superiore del tondo presenta inserti in vetro come se fosse sfondato e questo effetto di tridimensionalit\u00e0 illusoria \u00e8 perfettamente percettibile dal punto di vista di chi entra nella porta. Anche nel museo, per assecondare questo effetto, l'opera \u00e8 esposta inclinata.\nLa Madonna ha un volto dolce e malinconico che, come in altre opere del maestro (come la famosa \"Madonna Pazzi\"), sembra presagire il doloroso destino del figlio. La mano di Ges\u00f9, seminascosta, si appoggia al collo della madre con grande naturalezza e tenerezza. I cherubini, pi\u00f9 schematici, sono probabilmente opera di un collaboratore."}
{"id": "2410190", "revid": "110157", "url": "https://it.wikipedia.org/wiki?curid=2410190", "title": "Mandagua\u00e7u", "text": "Mandagua\u00e7u \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410216", "revid": "287204", "url": "https://it.wikipedia.org/wiki?curid=2410216", "title": "Munhoz de Melo", "text": "Munhoz de Melo \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410236", "revid": "1632387", "url": "https://it.wikipedia.org/wiki?curid=2410236", "title": "Villaputzu", "text": "Villaputzu (\"Biddeputzi\" in sardo), \u00e8 un comune italiano di abitanti della provincia del Sud Sardegna, situato nella subregione del Sarrabus; \u00e8 parte della diocesi di Lanusei.\nGeografia fisica.\nTerritorio.\nIl comune di Villaputzu \u00e8 situato a otto metri sul livello del mare e si estende per . Il centro abitato \u00e8 situato in un breve tratto pianeggiante, creato dai depositi alluvionali del fiume Flumendosa, a ridosso delle colline del Sarrabus. Geograficamente il territorio \u00e8 suddiviso, da una parte nella sub-regione del Sarrabus e dall'altra parte nel Salto di Quirra, altra sub-regione condivisa con i Comuni ogliastrini.\nStoria.\nOrigini dell'insediamento.\nTestimoniano il fatto che il territorio fosse abitato in et\u00e0 nuragica i numerosi nuraghi e gli oggetti rinvenuti nei pressi dell'odierno rione di Santa Maria.\nLa storia di Villaputzu si identifica fino al medioevo con quella di Sarcapos, citt\u00e0 commerciale e portuale, situata probabilmente sulla foce del Flumendosa o nelle sue vicinanze, in localit\u00e0 \"Eringiana\"; si configurava come centro di supporto degli itinerari verso l'Etruria, unico porto fluviale della costa orientale sarda. Non \u00e8 possibile dimostrare se, almeno fino alla conquista romana dell'isola, questo centro fosse di controllo fenicio, ma \u00e8 comunque plausibile che fosse costante la presenza di commercianti punici; \u00e8 utile considerare che se Sarcapos, priva di sistemi difensivi particolarmente evidenti, isolata e circondata dalle popolazioni nuragiche, fosse stata sotto l'autorit\u00e0 fenicia, a causa delle frequenti rivolte indigene non avrebbe avuto molte possibilit\u00e0 di sopravvivenza. Dopo la prima guerra punica e la guerra dei mercenari e divenuta la Sardegna provincia romana, Sarcapos aument\u00f2 l'importanza del suo porto per le rotte provenienti dall'Italia centrale. Nell'opera di Tolomeo \"Itinerarium Antonini\", l'antica citt\u00e0 \u00e8 indicata lungo la strada che da Cagliari porta a Olbia, tra \"Ferraria\" (San Gregorio) e \"Porticenses\" (Tertenia), in prossimit\u00e0 della foce del \"Saipros Potamos\" (ovvero il Flumendosa). A causa delle frequenti incursioni barbariche, dall'VIII secolo, il villaggio si trasfer\u00ec nel sito in cui \u00e8 ubicata l'odierna Villaputzu, che risultava facilmente difendibile in caso di attacco.\nMedioevo.\nIn questo periodo ci sono molte denominazioni dello stesso villaggio: \"Villa Pupus\" nei registri del giudicato di Cagliari, \"Villa Pubussi de Sarrabus\" in un registro delle imposte pisano, e ancora \"Pututhi\", \"Pupusti\" e \"Pupucci\" in un arco di tempo che va dal 1316 al 1346.\nFino al 1258, \"Villa Pupus\" fu parte dal giudicato di Cagliari, nella curatoria del Sarrabus. I giudici possedevano nel territorio un castello, detto di Quirra. Alla caduta del giudicato (1258) il territorio passa per breve tempo al giudicato di Gallura e quindi al comune di Pisa; la conquista aragonese (1324), sconvolgendo il precedente assetto socio-economico e politico, caus\u00f2 il frazionamento del paese in due insediamenti, \"Tarruti\" e \"Villa Pupusi\". A partire dal 1324 quindi sia l'abitato che il castello passano sotto il dominio aragonese; dieci anni pi\u00f9 tardi il castello fu inutilmente assediato dai Doria, e nel corso della guerra sardo-catalana anche dai giudici di Arborea; nel 1363 fu ceduto dal Re d'Aragona Pietro IV \"il Cerimonioso\" a Berengario Carroz, al quale venne dato in feudo anche il paese di Villaputzu, che fu quindi compreso nella contea di Quirra insieme ad altri 77 villaggi, una parte dei quali oggi non esiste pi\u00f9.\nEt\u00e0 moderna.\nNel 1603 la contea di Quirra venne trasformata in marchesato, feudo dei Centelles, ed il paese ne segu\u00ec le sorti. Nel 1646 una nave da guerra francese naufrag\u00f2 nel vicino litorale: quattrocento uomini dell'equipaggio si salvarono e si fortificarono nel castello; costretti ad arrendersi vennero fatti prigionieri. L'artiglieria della nave, che era stata salvata, venne trasportata a Cagliari ed utilizzata per la difesa dei bastioni della citt\u00e0. Villaputzu fu oggetto di continue incursioni barbaresche, alle quali fu sempre opposta da parte degli abitanti del paese un'accanita resistenza.\nDurante l'annessione della Sardegna ai possedimenti sabaudi e nel corso del processo di Unit\u00e0 dell'Italia, Villaputzu non gode di particolare nota, passando a Muravera la funzione di centro nevralgico e politico della zona. Il paese fu riscattato agli ultimi feudatari, gli Osorio de la Cueva marchesi di Quirra, succeduti ai Centelles, nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nEt\u00e0 contemporanea.\nIl paese dal 1956 ospita in parte del proprio territorio il poligono sperimentale e di addestramento interforze di Salto di Quirra. \u00c8 in corso un processo per attribuire le responsabilit\u00e0 dell'impatto dannoso che le sperimentazioni di materiale bellico hanno avuto durante pi\u00f9 di mezzo secolo e continuano ad avere sulla salute dei lavoratori e della popolazione che vive, pascola e coltiva nei territori attigui.\nMonumenti e luoghi d'interesse.\nArchitetture religiose.\nAntica chiesa di San Giorgio martire.\nL'impianto pi\u00f9 antico della chiesa di San Giorgio, patrono del paese, \u00e8 stato realizzato dai Genovesi presumibilmente nel XII secolo, ed \u00e8 stato modificato poi nel XVI secolo dagli aragonesi in stile tardo-gotico. A causa dell'abbandono la chiesa, situata ai piedi dell'omonima via nella parte pi\u00f9 antica del paese, ove sorgeva anche l'antico cimitero, ha subito un importante crollo nel XX secolo. La costruzione, dotata di campanile a vela, era composta da tre navate divise da arcate poggianti ciascuna su quattro capitelli, oggi parzialmente visibili.\nChiesa parrocchiale di San Giorgio martire.\nNata intitolata a Santa Caterina (della quale il simulacro \u00e8 ancora presente sull'altar maggiore, edificato nel 1766), la parrocchiale, situata nel centro storico, ha una lunga storia edificativa: dell'originale rimanevano alcuni segmenti murari corrispondenti all'odierno oratorio, accorpati alla pi\u00f9 recente costruzione spagnola del XVI secolo, questa in stile tardo-gotico. La facciata \u00e8 semplice ed \u00e8 dotata di un portale ligneo e due finestrelle; lateralmente \u00e8 presente il campanile, dotato di una monofora per lato e di un orologio sulla parte superiore. Venne dedicata a San Giorgio nel 1904 dal vescovo d'Ogliastra mons. Giuseppe Paderi Concas, originario del paese, a causa del crollo dell'antica chiesa di cui sopra.\nChiesa parrocchiale di Santa Maria.\nIn stile moderno, edificata nel 2001 per la borgata di Santa Maria, dopo l'istituzione dell'omonima parrocchia nel 1998.\nChiesa di San Nicola di Quirra.\n\u00c8 una chiesa romanica, situata in localit\u00e0 campestre, sulla riva sinistra del Rio Quirra. \u00c8 una delle due chiese romaniche della Sardegna realizzate interamente in cotto (l'altra \u00e8 \"San Gavino di Lorzia\", presso Bono). Venne edificata in et\u00e0 giudicale, tra il XII e il XIII secolo.\nChiesa di Santa Brigida.\nLa chiesa di Santa Brigida, situata in pieno centro abitato, fu edificata probabilmente nel XVI secolo, in stile gotico-aragonese.\nArchitetture militari.\nCastello di Quirra.\nIl castello di Quirra \u00e8 un edificio fortificato, risalente al XII secolo. Posto ad un\u2019altezza di 296 metri, in posizione strategica, venne costruito dai giudici di Cagliari sulla cima del monte Cudias per sorvegliare il confine con il giudicato di Gallura; venne occupato dagli aragonesi nel 1324. Successivamente fu teatro degli scontri tra il regno di Sardegna e il giudicato di Arborea. Dal 1475 il castello divenne parte del patrimonio della corona d'Aragona. Oggi ne rimangono in piedi solamente alcuni ruderi di notevole suggestione.\nCastello Malvicino.\nChiamato anche \"Castello del Sarrabus\", il castello Malvicino, era probabilmente ubicato nell'attuale localit\u00e0 \"Monti Cruxi\", nei pressi della croce posta nella collina di fronte al cimitero del paese; qui sono stati identificati conci murari, fondazioni perimetrali e altri reperti che portano all'ipotesi della presenza di una costruzione di notevole importanza. \u00c8 citato, come gi\u00e0 abbandonato e distrutto, nel registro pisano delle \"Rentas de Cerdegna\" del 1316.\nCastello di Gibas.\nLe rovine del castello di Gibas, ubicate tra lo stagno di Sa Praia e la torre di Porto Corallo, presentano un edificio del XVII secolo a due piani, di forma quadrangolare, dotato di feritoie e probabilmente anche dei sotterranei. Vista la posizione, il castello serviva probabilmente come ulteriore protezione alle navi ormeggiate a Porto Corallo.\nSociet\u00e0.\nEvoluzione demografica.\nSecondo l'andamento demografico storico dei censimenti della popolazione, questa \u00e8 in crescita fino al 1961 quando si arresta a circa abitanti (numero equivalente alla stima del 2018), mentre decresce e oscilla con un picco positivo massimo di residenti nei primi anni novanta\nEtnie e minoranze straniere.\nAl 31 dicembre 2015 gli stranieri residenti nel comune di Villaputzu sono 87, pari all'1,8% della popolazione totale. Tra le nazionalit\u00e0 pi\u00f9 rappresentate troviamo:\nLingua e dialetti.\nLa variante del sardo parlata a Villaputzu \u00e8 il campidanese sarrabese.\nCultura.\nGastronomia.\nNel patrimonio culinario troviamo i \"Culurgiones\", importati dall'Ogliastra, i \"Malloreddus\" campidanesi, arrosti di carne e di pesce; tra i dolci tipici troviamo le \"Pardulas\", le \"Pabassinas\", gli amaretti. Da citare, inoltre, gli agrumi di produzione locale. Un altro cibo tipico del paese \u00e8 il \"casu marzu\", un tipo di pecorino colonizzato da larve di mosche casearie.\nLe \"launeddas\".\nLe \"launeddas\" sono uno strumento musicale policalamo ad ancia battente, originario della Sardegna. \u00c8 uno strumento di origini antichissime in grado di produrre polifonia, \u00e8 suonato con la tecnica della respirazione circolare ed \u00e8 costruito utilizzando diversi tipi di canne.\nVillaputzu vantava, e vanta ancora, una scuola che ha stilisticamente influenzato la musica per \"launeddas\" di tutta l'isola. Questa scuola disponeva dei pi\u00f9 raffinati maestri, custodi del ricco repertorio delle varie suonate, delle tecniche costruttive e del vasto patrimonio letterario orale concernente lo strumento. \nIl semi-professionismo sopravvissuto nel paese, retaggio di periodi storici precedenti, quando i suonatori erano ancora al centro della vita sociale, ha reso possibile la conservazione e la trasmissione, da maestro ad allievo, di buona parte di questo prezioso patrimonio, tant'\u00e8 che ancora oggi pu\u00f2 vantare valenti esecutori, eredi della secolare tradizione villaputzese."}
{"id": "2410241", "revid": "287204", "url": "https://it.wikipedia.org/wiki?curid=2410241", "title": "Nossa Senhora das Gra\u00e7as", "text": "Nossa Senhora das Gra\u00e7as \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410252", "revid": "287204", "url": "https://it.wikipedia.org/wiki?curid=2410252", "title": "Farmingdale", "text": ""}
{"id": "2410264", "revid": "287204", "url": "https://it.wikipedia.org/wiki?curid=2410264", "title": "Nova Esperan\u00e7a", "text": "Nova Esperan\u00e7a \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410269", "revid": "125170396", "url": "https://it.wikipedia.org/wiki?curid=2410269", "title": "Alice Messenger", "text": "Alice Messenger \u00e8 stato un client di instant messaging sviluppato da Telecom Italia pubblicato nella prima versione 1.0 nel novembre 2006. La versione 3.0, pubblicata il 21 novembre 2009, \u00e8 la pi\u00f9 recente.\nLa prima versione sfruttava Windows Messenger 5.1, le successive sono state prodotte da Telecom Italia e sono basate sull'architettura Server LCS di Microsoft.\nCompatibilit\u00e0 e versioni.\nLa versione corrente del client (3.0) \u00e8 compatibile con PC per i sistemi operativi Windows e precisamente per Windows 2000, Windows XP e Windows Vista.\nRequisiti minimi: Processore 500\u00a0MHz o superiore (1\u00a0GHz con Windows Vista) RAM 256 MB o superiore (1 GB per Windows Vista) 30 MB di spazio libero su Hard Disk Direct X 9.0 o sup. per audio/video.\n\u00c8 possibile utilizzare Alice Messenger con collegamenti ad Internet diretti dialup o ADSL di qualsiasi provider. Dalla versione 1.2 \u00e8 possibile anche il collegamento da reti aziendali (supportati Proxy senza autenticazione, con autenticazione di tipo Basic e con autenticazione di tipo NTLM).\nVersione 1.0.\nLa prima versione \u00e8 stata proposta sfruttando la veste grafica di Windows Messenger 5.1 di Microsoft, leggermente customizzato per Telecom Italia.\nVersione molto voluminosa visto il necessario requisito di installazione di .NET Framework 1.1, pubblicata nel novembre 2006.\nVersione 1.1.\nRinnovata la veste grafica attraverso l'utilizzo del framework grafico Qt (toolkit), questa versione offre le classiche funzionalit\u00e0 disponibili per i client di IM:\nIntrodotta in questa versione anche la possibilit\u00e0 di contattare altre community (Windows Live Messenger e GTalk)\nVersione 1.2.\nCaratteristica saliente di questa versione \u00e8 l'introduzione del supporto per l'utilizzo con Proxy autenticati, fornendo la possibilit\u00e0 di utilizzare il client in ambiti LAN.\nVersione 1.3.\nIn questa versione \u00e8 stato introdotto il supporto dinamico per la gestione delle emoticon e la possibilit\u00e0 di eseguire animazioni in flash (animoticon). Al gi\u00e0 esistente supporto per la videochiamata, \u00e8 stata introdotta la possibilit\u00e0 di mettere in hold/resume le chiamate.\nVersione 2.0 e 2.1.\nLe ultime 2 release del software, novembre 2008 e febbraio 2009. Sono state riviste le logiche di usabilit\u00e0 del precedente client, sensibilmente modificato. \nIl client dispone delle maggiori funzionalit\u00e0 di instant messaging, con l'aggiunta di ulteriori elementi per la fruizione di nuovi servizi.\nVersione 3.0.\nDa questa versione \u00e8 possibile installare il client su altre versioni di OS non Windows, esistono i pacchetti di installazione per MacOS, e Linux (.rpm, e.deb)\nCaratteristiche.\nCome per altri client, \u00e8 possibile verificare se i contatti della propria lista sono on line. Per chattare bisogna aggiungere l'indirizzo di posta elettronica di altri utenti alla lista contatti e ricevere l'autorizzazione. Inoltre:\nContatti Windows Live Messenger e Google Talk.\nAlice Messenger \u00e8 federato con altri client: MSN (Windows Live Messenger) e Google Talk particolare che permette di comunicare anche con chi preferisce l'utilizzo di altri prodotti, la comunicazione tra client federati non permette per\u00f2 lo scambio di file o contenuti multimediali.\nAltre funzionalit\u00e0.\nAltre caratteristiche sono simili a quelle dei principali client presenti in rete: Comunicazione audio/video, invio/ricezione file con controllo antivirus, supporto a contenuti multimediali, frase personale visibile a tutti i contatti amici, invio di \u201ctrilli\u201d, invio emoticon, avatar dei contatti, finestra chat con sfondi predefiniti o personali e per quanto riguarda la privacy la possibilit\u00e0 di bloccare utenti indesiderati.\nVulnerabilit\u00e0 di sicurezza.\nNel settembre 2007 Punto Informatico pubblica la notizia che evidenzia una falla presente in una componente del client 1.0. \nQuesta era contenuta nel file Hp.Revolution.RegistryManager.dll distribuito insieme al programma di configurazione ConfigAliceMesseger.exe, poteva rendere vulnerabili le postazioni che avevano installato il software.\nVulnerabilit\u00e0 che Telecom Italia ha corretto con la distribuzione della versione 1.1."}
{"id": "2410273", "revid": "1991", "url": "https://it.wikipedia.org/wiki?curid=2410273", "title": "Dorje", "text": ""}
{"id": "2410277", "revid": "287204", "url": "https://it.wikipedia.org/wiki?curid=2410277", "title": "Presidente Castelo Branco (Paran\u00e1)", "text": "Presidente Castelo Branco \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410283", "revid": "48344", "url": "https://it.wikipedia.org/wiki?curid=2410283", "title": "Parinibb\u0101\u1e47a", "text": ""}
{"id": "2410284", "revid": "287204", "url": "https://it.wikipedia.org/wiki?curid=2410284", "title": "Santa F\u00e9 (Paran\u00e1)", "text": "Santa F\u00e9 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410287", "revid": "729019", "url": "https://it.wikipedia.org/wiki?curid=2410287", "title": "William George Barker", "text": "Fu un Asso dell'aviazione della Prima guerra mondiale insignito della Victoria Cross. \u00c8 il militare pi\u00f9 decorato nella storia del Canada ed il maggiore asso del fronte italiano della grande guerra.\nBiografia.\nNato in una fattoria di famiglia a Dauphin (Manitoba), \"Will\" Barker \u00e8 cresciuto alla frontiera delle Grandi Pianure, cavalcando cavalli, sparando e lavorando da giovane nella fattoria e segheria del padre. Era un tiratore eccezionale, usando una Carabina Winchester con Azionamento a leva che aveva modificato. Era particolarmente abile nel tirare in movimento, anche a cavallo. Era fisicamente pronto, emotivamente intenso e con interessi di ampio respiro. Era uno studente molto bravo a scuola, ma aveva frequenti assenze dovute alla vita di fattoria e segheria; era il cacciatore che dava da mangiare agli operai della segheria mentre era ancora un giovane adolescente e mancava alle lezioni per questo motivo.\nBarker si innamor\u00f2 dell'aviazione dopo aver visto i pionieri degli aviatori che volavano sugli aerei Curtiss e Wright Flyer alle fiere della fattoria tra il 1910 e il 1914. Era un boy scout a Russell, Manitoba, a da Saskatchewan ed un membro del 32nd Light Horse, un'unit\u00e0 di Milizia attiva non permanente basata a Roblin, Manitoba a a nord-ovest di Winnipeg. Era al Grade 11 del Dauphin Collegiate Institute nell'autunno del 1914, poco prima del suo arruolamento.\nPrima guerra mondiale.\nNel dicembre del 1914, poco dopo lo scoppio della prima guerra mondiale e la successiva chiamata alle armi nel Dominion of Canada, Barker si arruol\u00f2 come numero 106074 nel ruolo di Trooper William G. Barker nel 1st Canadian Mounted Rifles. Il reggimento and\u00f2 in Inghilterra nel giugno del 1915 e poi in Francia il 22 settembre di quell'anno. Barker era nei fucilieri a cavallo della sezione mitragliatrici del reggimento fino alla fine di febbraio od all'inizio di marzo del 1916, quando si trasfer\u00ec come osservatore in prova nella Royal Flying Corps nel No. 9 Squadron RAF, dal 7 luglio nel No. 15 Squadron RAF e nell'agosto successivo abbatt\u00e9 il suo primo aereo dal sedile posteriore di un Royal Aircraft Factory B.E.2d.\nFronte occidentale (1916-1917).\nFu nominato sottotenente in aprile e gli fu concesso un permesso di cinque giorni a Londra per acquistare un'uniforme ed un equipaggiamento da ufficiale. Al suo ritorno, fu assegnato al No. 4 Squadron ed il 7 luglio trasferito al No. 15 Squadron RAF, ancora in volo sui B.E.2. Il 21 luglio Barker colp\u00ec un Roland facendolo abbassare con la pistola da osservatore ed in agosto reclam\u00f2 un secondo Roland, questa volta in fiamme. Nel periodo egli ebbe la Menzione nei dispacci. Si \u00e8 qualificato ufficialmente come osservatore il 27 agosto ed il 15 settembre ha operato per la prima volta con le truppe canadesi, incluso il suo vecchio reggimento. Il 15 novembre, Barker e il suo pilota, volando molto in basso sul fiume Ancre, avvistarono una grande concentrazione di truppe tedesche che si stavano ammassando per un contrattacco su Beaumont-Hamel. L'equipaggio ha inviato una chiamata di zona di emergenza che ha portato a portare tutto il fuoco di artiglieria disponibile nell'area sul bersaglio specificato. La forza di circa fanti tedeschi \u00e8 stata effettivamente distrutta. Gli \u00e8 stata assegnata la Military Cross per questa azione nelle fasi conclusive della Battaglia della Somme.\nNel gennaio 1917, dopo aver trascorso il Natale in congedo a Londra, inizi\u00f2 l'addestramento da pilota all'aeroporto di Netheravon, a nord di Amesbury, volando da solo dopo 55 minuti di doppia istruzione. Il 24 febbraio 1917 torn\u00f2 per servire una seconda volta sulle macchine di cooperazione del Corpo come pilota sui B.E.2 ed i Royal Aircraft Factory R.E.8 nel 15 Squadron. Il 25 marzo, Barker fa abbassare ancora un aereo nemico. Il 25 aprile 1917 durante la Battaglia di Arras (1917), Barker, su R.E.8 con l'osservatore Lt. Goodfellow, individu\u00f2 oltre truppe tedesche che si erano rifugiate nelle trincee di supporto. Il duo ha diretto il fuoco dell'artiglieria nelle posizioni, evitando cos\u00ec un contrattacco.\nDopo essere stato premiato con la Military Cross a luglio, Barker fu ferito alla testa dal fuoco antiaereo nell'agosto del 1917. Dopo un breve periodo nel Regno Unito come istruttore, le continue richieste di Barker per fare servizio di prima linea portarono al suo trasferimento per diventare un pilota da caccia e gli venne offerto un posto con il No. 56 Squadron od il No. 28 Squadron RAF. Scelse il comando della C Flight nel No. 28 Squadron appena formato, volando sui Sopwith Camel che prefer\u00ec ai Royal Aircraft Factory S.E.5 del No. 56 Squadron. Sebbene Barker non sia stato un pilota altamente qualificato - soffrendo di numerosi incidenti aerei durante la sua carriera - ha compensato questa carenza con un'aggressivit\u00e0 in azione ed un tiro di precisione molto accurato.\nL'unit\u00e0 si \u00e8 trasferita in Francia l'8 ottobre 1917 e Barker ha abbattuto un Albatros D.V durante la sua prima pattuglia. Ha rivendicato un Albatros della Jasta 2 (il Lt. Lange muore) il 20 ottobre ed altri due, della Jasta 18, il 27 ottobre (Lt. Schober e Offstv Klein, di cui forza l'atterraggio).\nFronte italiano (1917-1918).\nIl 7 novembre 1917, il No. 28 Squadron fu trasferito in Italia con Barker temporaneamente al comando ed il reparto, compresi gli aerei, viaggi\u00f2 in treno fino a Milano. Il 29 novembre abbatt\u00e9 un Albatros D.III austriaco pilotato dal Ten. Haertl della Jasta 1 vicino a Pieve di Soligo. Il 3 dicembre abbatte un pilota della Jasta 39 che muore e distrugge un pallone BK 10.\nUno dei suoi raid di maggior successo ed anche pi\u00f9 controverso - romanzato da Ernest Hemingway nel racconto \"The Snows of Kilimanjaro\" - avviene il 25 dicembre 1917, quando colpisce i tedeschi di sorpresa, insieme al suo gregario tenente Harold B. Hudson, sull'aeroporto della Fliegerabteilung (A) 204, incendiando un hangar e danneggiando quattro aerei tedeschi prima di far cadere un cartello che augura agli avversari un \"Buon Natale\".\nIl 1\u00ba gennaio 1918 egli colpisce il tenente Lang della Jasta 1 che muore ed in febbraio abbatte due palloni, due caccia Albatros (uno pilotato da Feldwebel Karl Semmelrock della Flik 51J) ed un paio di biposto a febbraio. A marzo viene insignito del Distinguished Service Order, quando ha anche abbattuto altri tre Albatros ed un Pallone da osservazione.\nA causa della sua tendenza a ignorare gli ordini volando in molti pattugliamenti non autorizzati, Barker fu trasferito quando la carica di ufficiale comandante del No. 28 Squadron divenne vacante. Insoddisfatto, fece domanda per un posto e si un\u00ec al No. 66 Squadron RAF nell'aprile 1918, dove reclam\u00f2 altri 16 abbattimenti a met\u00e0 luglio.\nIl 17 aprile ha abbattuto l'Oblt. Gassner-Norden della FliK 41J, sull'Albatros D.III (Oef) ad est di Vittorio Veneto. Divenne quindi Comandante del No. 139 Squadron RAF, sui Bristol F.2 Fighter. Barker tuttavia port\u00f2 con s\u00e9 il suo Sopwith Camel continuando a volare in operazioni da caccia. Ha effettuato una sortita insolita nella notte del 9 agosto, quando ha pilotato un aereo da ricognizione armato Savoia-Pomilio SP.4 del Gruppo speciale Aviazione I con il Capitano osservatore inglese William Wedgwood Benn, per far atterrare con il paracadute la spia Alessandro Tandura dietro le linee nemiche.\nA questo punto, il suo Sopwith Camel personale (numero di serie B6313) era diventato l'aereo da caccia di maggior successo nella storia della RAF, in quanto Barker lo aveva usato per abbattere 46 aeromobili e palloni dal settembre 1917 al settembre 1918, per un totale di 404 ore di volo operative. L'aereo viene smantellato nell'ottobre del 1918 e Barker tiene l'orologio come un ricordo, anche se gli viene chiesto di restituirlo il giorno seguente. Durante questo periodo Barker ha provato una serie di modifiche al B6313, per migliorare le sue prestazioni da caccia. L'efficienza del raffreddamento del motore rotativo Clerget era pi\u00f9 povera nel clima pi\u00f9 caldo italiano, quindi molte fessure di raffreddamento supplementari sono state tagliate nella cappottatura. La scarsa visibilit\u00e0 verso l'alto del Camel port\u00f2 Barker a tagliare via parti pi\u00f9 grandi del tessuto della sezione centrale. Aveva anche un tipo di mitragliatrice con intaglio e tallone che sostituivano il mirino standard.\nAvendo volato pi\u00f9 di 900 ore da combattimento in due anni e mezzo, il 29 settembre del 1918 Barker fu trasferito nel Regno Unito per comandare la scuola di addestramento dei caccia nell'aerodromo di Hounslow Heath, a 17,9 km ovest-sud-ovest da Charing Cross. Barker ha terminato il suo servizio in Italia con 33 aerei dichiarati distrutti e nove palloni d'osservazione abbattuti, singolarmente o con altri piloti.\nBarker raggiunse 50 vittorie complessive di cui 42 in Italia.\nVictoria Cross.\nA Londra al quartier generale della RAF, ha convinto i suoi superiori che aveva bisogno di aggiornarsi sulle ultime tecniche di combattimento in Francia e gli \u00e8 stata concessa una commissione itinerante di 10 giorni in Francia, in cui scelse il Sopwith Snipe come suo aereo personale unendosi al No. 201 Squadron RAF, il cui comandante dello Squadron, il maggiore Cyril Leman, era suo amico dai tempi in cui era un aviatore della Cooperativa Corps.\nMentre riportava il suo Snipe in un deposito di aerei, attravers\u00f2 le linee nemiche a piedi sopra la For\u00eat de Mormal. Egli attacc\u00f2 un due posti Rumpler Flugzeugwerke nemico abbattendolo, con il suo equipaggio che si lanci\u00f2 con il paracadute (l'aereo era il FAA 227 con l'osservatore tenente Oskar Wattenburg che mor\u00ec). Per sua stessa ammissione, fu incurante e venne attaccato da una formazione di Fokker D.VII della Jagdgruppe 12, composta dalle Jasta 24 e Jasta 44. In una battaglia contro 15 o pi\u00f9 macchine nemiche, Barker \u00e8 stato ferito tre volte nelle gambe, poi il suo gomito sinistro \u00e8 stato spazzato via, ma \u00e8 riuscito a controllare il suo Snipe e ad abbattere o forzare altri tre aerei nemici (due perdite di piloti tedeschi erano il Vfw. Alfons Schymik della Jasta 24, morto ed il tenente Hinky della Jasta 44, ferito). Il combattimento si svolse immediatamente sopra le linee del Canadian Corps. Gravemente ferito e sanguinante copiosamente, Barker atterr\u00f2 forzatamente dentro le linee Alleate e gli salvarono la vita gli uomini di una Sezione della RAF Kite Balloon che lo trasportarono in una stazione di addestramento. La fusoliera del suo aereo Snipe fu recuperata dal campo di battaglia e conservata al Canadian War Museum di Ottawa, nell'Ontario.\nEgli rimase in un ospedale di Rouen, in Francia, Barker fino alla met\u00e0 del gennaio 1919, per poi essere trasportato in Inghilterra. Non era in grado di camminare che per i pochi passi necessari per l'investitura della Victoria Cross a Buckingham Palace del 1\u00ba marzo 1919.\nBarker era ufficialmente accreditato per un pallone catturato, due (e sette condivisi) abbattuti, 33 (e due condivisi) aerei abbattuti e cinque aerei \"fuori controllo\", il pi\u00f9 alto rapporto di \"abbattimenti\" per qualsiasi pilota della RAF, RFC o RNAS durante il conflitto. Le forze militari d'oltremare del Canada hanno riconosciuto Barker come \"detentore del record per le decorazioni di combattimento\" assegnate nella prima guerra mondiale.\nL'eroe maggiormente decorato.\nBarker torn\u00f2 in Canada nel maggio del 1919 come il pi\u00f9 decorato di guerra canadese, con la Victoria Cross, il Distinguished Service Order e Bar, la Military Cross e due Bars, due volte Medaglia d'argento al Valor Militare e la Croix de guerre 1914-1918 (Francia). \u00c8 stato anche citato nelle Menzione nei dispacci tre volte. Il Canadian Daily Record, una pubblicazione delle Overseas Military Forces of Canada, scrisse nel dicembre del 1918 che William Barker di Dauphin, Manitoba, era il canadese che detiene il record per \"la maggior parte delle decorazioni di combattimento\" nella guerra. Nessun altro soldato, marinaio o aviatore canadese ha superato questo record e la mostra del Canadian War Museum, situata ad Ottawa, nell'Ontario, afferma: \"Il tenente colonnello William G. Barker, uno dei leggendari assi della guerra, rimane il canadese pi\u00f9 decorato nel servizio militare. \" Una lapide sulla sua tomba nel mausoleo del Mount Pleasant Cemetery di Toronto, ufficialmente svelata il 22 settembre 2011, lo descrive come \"L'eroe di guerra pi\u00f9 decorato nella storia del Canada, dell'Impero britannico e del Commonwealth delle Nazioni\". Solo altri due militari nella storia del Commonwealth o dell'Impero hanno ricevuto altrettante medaglie britanniche per la galanteria. Questi erano Edward Mannock e James McCudden e, come Barker, erano entrambi \"piloti da ricognizione\" nella prima guerra mondiale. Barker, Mannock e McCudden hanno ricevuto sei medaglie britanniche, tra cui la Victoria Cross. McCudden \u00e8 stato anche premiato con una Croix de Guerre francese. Ma con le sue tre medaglie straniere e le tre menzioni nei Dispacci, Barker ha ricevuto un totale di 12 premi per il valore.\nIl dopoguerra.\nBarker ha stretto una partnership commerciale, Bishop-Barker Airplanes Limited, con il collega Victoria Cross e l'asso canadese Billy Bishop, che \u00e8 durata circa tre anni. \nNel 1922 rientr\u00f2 nella nascente Royal Canadian Air Force come Wing commander (grado militare), prestando servizio come comandante del campo di Camp Borden, nell'Ontario, dal 1922 al 1924.\nBarker \u00e8 stato nominato direttore facente funzione della RCAF all'inizio del 1924 e si \u00e8 laureato presso il RAF Staff College di Andover (Regno Unito)\nnel 1926. In attesa di iniziare il RAF Staff College Course n. 4, Barker ha trascorso due settimane in Iraq con la RAF per saperne di pi\u00f9 sugli usi del potere aereo. Ha formalmente riportato le sue scoperte al Ministro della Difesa Nazionale ed in modo informale, al generale di brigata Billy Mitchell, del servizio aereo degli Stati Uniti. Uno dei suoi successi nella RCAF \u00e8 stata l'introduzione dei paracadute. Dopo aver lasciato la RCAF \u00e8 diventato il primo presidente del club di hockey del Toronto Maple Leafs e coinvolto nelle fattorie di coltivazione del tabacco nel sud-ovest dell'Ontario.\nBarker ha continuato a soffrire per gli effetti fisici delle sue ferite da arma da fuoco del 1918: le sue gambe sono state permanentemente danneggiate ed ha sofferto un movimento molto limitato nel braccio sinistro. Ha anche lottato con l'alcolismo negli ultimi anni della sua vita. Mor\u00ec nel 1930 quando perse il controllo del suo addestratore biplano Fairchild KR-21 durante un volo dimostrativo per la RCAF, presso l'Air Station Rockcliffe, vicino ad Ottawa, nell'Ontario. Barker, 35 anni, era all'epoca presidente e direttore generale della Fairchild Aircraft a Montreal.\nMemoria.\nAi suoi funerali, il pi\u00f9 grande evento nazionale di stato nella storia di Toronto, hanno partecipato una guardia d'onore di soldati. Il corteo si estendeva per pi\u00f9 di un miglio e mezzo e comprendeva il Capo dello Stato Maggiore ed i suoi ufficiali superiori, il Luogotenente Governatore dell'Ontario, il Sindaco di Toronto, tre ministri del governo federale ed altri sei beneficiari della Victoria Cross. Una guardia d'onore \u00e8 stata fornita dall'esercito degli Stati Uniti. Circa spettatori percorrevano le strade di Toronto in rotta verso il cimitero di Mount Pleasant, dove Barker era sepolto nella cripta di famiglia di sua moglie nel Mausoleo.\nIl 6 giugno 1931 un aeroporto di Toronto, in North York (Toronto), fu ribattezzato Barker Field alla sua memoria.\nNella sua citt\u00e0 natale, Dauphin, Manitoba, una scuola elementare e l'Aeroporto Barker (dedicato nel 1998) sono stati intitolati in suo onore. Lo squadrone di Dauphin dei Royal Canadian Air Cadets prende il nome da Barker. Una scuola elementare presso il CFB di Borden in Ontario \u00e8 stata anche chiamata dopo Barker prima della sua chiusura a met\u00e0 degli anni '90. Nel 2012, il Southport Aerospace Center ha nominato il suo nuovo alloggio per studenti del volo. Durante la settimana dell'8 gennaio 1999, il governo federale canadese design\u00f2 Barker come persona di importanza storica nazionale. La serie Flightpath della Discovery Channel, un documentario televisivo, includeva un episodio intitolato \"First of the Few\", una biografia di William Barker, trasmesso in Canada il 27 aprile 1999. Nel 2003 la trasmissione televisiva del canale History (Canada) mostra \"The Hero's Hero - The Forgotten Life of William Barker.\"\nL'unica figlia di Barker, Jean Antoinette Mackenzie (nata Barker), \u00e8 morta nel luglio 2007. Il 22 settembre 2011 \u00e8 stato inaugurato un monumento al cimitero di Mount Pleasant di Toronto per indicare William Barker come \"l'eroe di guerra pi\u00f9 decorato nella storia del Canada, dell'Impero britannico e del Commonwealth delle nazioni.\"\nIl 1\u00ba ottobre 2016 \u00e8 stata inaugurata in piazza Rigo di Spresiano una statua di bronzo di Armando Barbon raffigurante Barker donata dal nipote David Mackanzie e nel comune di Gazzo vi \u00e8 una via intitolata a Barker."}
{"id": "2410291", "revid": "1534511", "url": "https://it.wikipedia.org/wiki?curid=2410291", "title": "Robert Herman", "text": "Biografia.\nNacque nel Bronx a New York nel 1914 e si laure\u00f2 con lode e menzione speciale al City College di New York nel 1935. Nel 1940 ottenne il dottorato in fisica presso l'Universit\u00e0 di Princeton nel campo della spettroscopia molecolare.\nGi\u00e0 come laureato Herman mostr\u00f2 capacit\u00e0 in diversi campi lavorando nella fisica dello stato solido e occupandosi degli aspetti sia teorici, sia sperimentali.\nNel 1940-41 lavor\u00f2 all'analizzatore differenziale di Vannevar Bush alla Moore School of Electrical Engineering presso l'Universit\u00e0 della Pennsylvania e successivamente insegn\u00f2 fisica al City College di New York.\nNel 1942, lasci\u00f2 l'insegnamento per lavorare al dipartimento di Magnetismo terrestre (\"Department of Terrestrial Magnetism\"), alla Carnegie Institution di Washington e al laboratorio di fisica applicata della Johns Hopkins University, tutti centri di ricerca per lo sforzo bellico.\nNel 1945 ricevette il premio per lo sviluppo del materiale militare della marina militare statunitense (\"Naval Ordnance Development Award\").\nDopo la seconda guerra mondiale, Herman trascorse un'ulteriore decade al laboratorio di fisica applicata della Johns Hopkins University conducendo delle ricerche in spettroscopia e fisica della materia condensata. Fu in questo periodo che lui e Ralph Alpher scrissero il loro lavoro sulla cosmologia.\nNel 1948, a seguito dei loro studi sulla nucleosintesi nel modello del Big Bang, Herman e Alpher fecero la prima previsione teorica dell'esistenza di una radiazione di corpo nero residua, omogenea e isotropa che pervade l'universo in conseguenza del Big Bang. Questo fenomeno \u00e8 noto il nome di radiazione cosmica di fondo o CMB (\"cosmic microwave background\"). .\nNel 1964 la radiazione fu scoperta accidentalmente da Arno Penzias e Robert Woodrow Wilson ai laboratori Bell a Murray Hill (New Jersey) mentre tentavano di correggere un malfunzionamento di alcuni apparecchiature radio. Dopo aver eliminato ogni possibile sorgente di interferenza, conclusero che la sorgente di radiazione non doveva essere di origine terrestre. Dopo aver letto i risultati di questo lavoro un gruppo di fisici dell'universit\u00e0 di Princeton lo interpretarono come la radiazione cosmica di fondo, ma senza riportare i riferimenti ai lavori di Alpher e Herman e di Alpher e George Gamow, entrambi del 1948.\nQuesta prova sperimentale contribu\u00ec all'accettazione della teoria del Big Bang e nel 1978 fu assegnato il Premio Nobel per la fisica a Penzias e Wilson per la rivelazione della radiazione cosmica di fondo.\nHerman comment\u00f2:\nCi\u00f2 nonostante, ad Herman e Aplher vennero comunque riconosciuti dei meriti per il loro contributo. Nel 1993, la National Academy of Sciences annunci\u00f2 il conferimento della medaglia Henry Draper per i loro contributi alla fisica astronomica, con la motivazione: \"per il loro intuito e abilit\u00e0 nello sviluppare un modello fisico di evoluzione dell'universo e per la predizione dell'esistenza di un fondo di radiazione a microonde compiuta anni prima che questa radiazione fosse fortunosamente scoperta, attraverso questo lavoro parteciparono ad una delle maggiori conquiste intellettuali del ventesimo secolo.\"\nEntrambi ricevettero anche il premio Magellano dell'American Philosophical Society, la medaglia d'oro John Wetherhill del Franklin Institute e il premio Georges Vanderlinden dell'accademia reale belga.\nNel 1956, Herman pass\u00f2 al laboratorio di ricerca General Motors, come diretto del gruppo per la scienza di base, successivamente rinominato dipartimento di fisica teorica. .\nNei tardi anni cinquanta e primi anni sessanta, Herman, assieme a Elliot Water Montroll e altri, si occup\u00f2 dello sviluppo della teoria dell'auto successiva del flusso del traffico (\"car-following theory of traffic flow\"). Successivamente, Herman e Ilya Prigogine, futuro premio Nobel, svilupparono una teoria del traffico (\" multilane traffic flow\"). In anni pi\u00f9 recenti, Herman lavor\u00f2 con i suoi studenti e i suoi colleghi allo sviluppo di un \"modello a due fluidi del traffico cittadino\". \nNel 1979, Herman si trasfer\u00ec all'Universit\u00e0 del Texas a Austin, con l'incarico congiunto di professore di fisica, al centro studi per la meccanica statistica e come \"L.P. Gilvin Professor\" in ingegneria civile. Successivamente divenne \"L.P. Gilvin Centennial Professor Emeritus\" in ingegneria civile. \nNella met\u00e0 degli anni ottanta, Herman inizi\u00f2 a creare piccole sculture utilizzando legni esotici e metallo. Una mostra di numerose delle sue creazioni fu presentata all'Accademia Nazionale di Ingegneria a Washington nel 1994, al College of Engineering all'universit\u00e0 del Texas di Austin nel 1995 e alla galleria d'arte Leu della Bellmont University a Nashville (Tennessee) nel 1996."}
{"id": "2410292", "revid": "287204", "url": "https://it.wikipedia.org/wiki?curid=2410292", "title": "Santa In\u00eas (Paran\u00e1)", "text": "Santa In\u00eas \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410294", "revid": "125819770", "url": "https://it.wikipedia.org/wiki?curid=2410294", "title": "Nole", "text": "Nole (\"N\u00f2li\" nella parlata locale piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nNole \u00e8 situato nel basso Canavese, ai piedi delle Valli di Lanzo, a nord-ovest di Torino, da cui dista circa 25\u00a0chilometri.\nIl territorio comunale, prevalentemente pianeggiante, \u00e8 attraversato dal torrente Stura di Lanzo, il quale separa il capoluogo dalla frazione Grange posta a sud-ovest. A nord-est oltre il torrente Banna, sull'omonima altura, \u00e8 situata la frazione Vauda.\nStoria.\nNole \u00e8 citato per la prima volta in un documento del 1209 nell'accezione \"Novolis\". Altri testi antichi vi fanno riferimento con i toponimi \"Novulae\", \"Nollis\", \"Nolle\".\nLa tradizione locale vuole che il nome \u201cNole\u201d sia derivato proprio dal verbo latino \u201cnolle\u201d (non voler sottostare), a simboleggiare la perenne protesta attuata dagli abitanti nei confronti di Ciri\u00e8, per quanto riguarda, soprattutto, il pagamento di dazi e gabelle.\nSecondo gli storici, invece, il nome parrebbe derivare da \u201cNovulae\u201d (oasi in mezzo ai boschi). Nole esisteva gi\u00e0 intorno all'anno 1000, infatti all'interno della Chiesa parrocchiale di San Vincenzo, nel corso di lavori di restauro e rifacimento del pavimento effettuati nel 1984, sono stati ritrovati i resti di una chiesa romanica risalente all'anno 1100. La prima testimonianza di comunit\u00e0 autonoma si ritrova per\u00f2 solo dal XIV secolo. Sino ad allora il borgo dipendeva dalla Castellania di Ciri\u00e8. Il primo documento scritto che cita la Chiesa risale al 1312, quando essa risulta una prevostura della Pieve di Liramo, centro abitato ora scomparso, situato tra Ciri\u00e8 e Nole (la tradizione vuole che la distruzione di Liramo sia stata la salvezza di Nole).\nNel 1336, Margherita di Savoia, vedova del Marchese Giovanni I di Monferrato, reggente la Castellania di Ciri\u00e8, permise agli abitanti del \"locus Novolarum\" di costruire intorno alla Chiesa un \u201crecetum\u201d, cio\u00e8 un recinto di mura con fossati, ponti levatoi e saracinesche, a difesa di uomini e beni dai continui saccheggi.\nDi queste opere di difesa si conservano un tratto delle mura, e i resti della torre-porta verso Villanova, inglobati in una tipica costruzione: mentre le vie del centro storico evidenziano chiaramente l'impostazione urbanistica dell'antico borgo fortificato.\nNei secoli successivi vi furono numerose liti con il comune di Ciri\u00e8, in particolare per la definizione dei confini, e per l'uso delle acque irrigue.\nLa comunit\u00e0 nolese sin dal 1420 si era procurata la gestione autonoma del forno locale, senza dover dipendere dai nobili del luogo, e nel 1441 ottenne dal Duca Ludovico di Savoia, la licenza per un proprio canale, in seguito condiviso con Villanova.\nNel XVI secolo il paese sub\u00ec, come tanti paesi del Canavese, gravi danni per le ripetute guerre che si combatterono.\nNel 1561 il Duca di Savoia conferm\u00f2 definitivamente (dopo l'esborso di \u201cbuone somme\u201d da parte dei Nolesi) i privilegi e le franchigie che la popolazione si era nel tempo conquistati. Probabilmente nel mese di settembre 1578, attraverso il suo territorio, transit\u00f2 la Santa Sindone, trasportata da Chambery a Torino.\nTra la fine del XVI secolo e l'inizio del XVII\u00b0, una grave pestilenza decim\u00f2 gli abitanti di molti paesi del Canavese; Nole non fu esente da questo flagello, e perse molti dei suoi cittadini residenti.\nIl 30 luglio 1705 il paese sub\u00ec un pesante saccheggio ad opera delle truppe francesi dirette a Torino per l'assedio della citt\u00e0; a farne le spese fu, in particolare, la Chiesa parrocchiale di San Vincenzo Martire.\nVerso la met\u00e0 del XIX secolo cominciarono ad insediarsi le prime manifatture, tra cui, la Fabbrica Paradiso (conceria), la Fornace Perotti, lo Stabilimento Bender &amp; Martiny (lavorazione dell'amianto e della gomma elastica).\nL'industrializzazione si intensific\u00f2 nei primi decenni del '900 con la ditta Bertoldo (stampaggio e lavorazione dei metalli), la Filatura Craviolo, la Fabbrica Nazionale Pizzi, e la celebre tessitura Magnoni &amp; Tedeschi. Risale a questi anni la fondazione della \"Societ\u00e0 degli operai di Nole\" trasformatasi poi in \"Societ\u00e0 Operaia di Mutuo Soccorso\", esistente tutt'oggi.\nLa crescente richiesta di mano d'opera favor\u00ec l'immigrazione dalle vicine vallate alpine, e dal Nord Italia, determinando il graduale incremento della popolazione residente, passata dai 2.872 abitanti di inizio secolo, ai 3.505 del secondo dopoguerra.\nGi\u00e0 nel corso del XIX secolo fino alla met\u00e0 del XX\u00b0, Nole fu conosciuta anche per un'importante e fiorente attivit\u00e0 artigianale: la fabbricazione dei \u201cfoet\u201d (fruste).Tra l'altro la maschera del carnevale Nolese \u00e8 il \u201cFoat\u00e8\u201d (frustaio). Il primo artigiano del settore, divenuto poi industriale, fu Vincenzo Fiorito, nell'anno 1859. La sua industria fu attiva sino al 1939.\nLa prima e la seconda guerra mondiale, costarono la vita a numerosi giovani Nolesi. In quegli anni pesante fu anche l'emigrazione alla ricerca di lavoro, in particolare verso l'Argentina e gli Stati Uniti d'America.\nDopo la seconda guerra mondiale, Nole assistette al pi\u00f9 rapido incremento demografico della sua storia. In particolare negli anni a cavallo tra il 1950 e il 1975, il numero di case e, di conseguenza la popolazione residente, raddoppiarono.\nIl 15 novembre 2006 alle ore 22 e 10 circa la torre campanaria del paese croll\u00f2, danneggiando gravemente la chiesa parrocchiale di San Vincenzo Martire. Da circa un mese, ad opera del Comune, erano iniziati i lavori di consolidamento della struttura seicentesca. Dopo oltre 4 anni di lavori di restauro e recupero, il 22 gennaio 2011 la Parrocchiale \u00e8 stata solennemente riaperta al culto. Rimangono ingenti lavori per riportare le strutture alla situazione precedente il crollo; la Procura della Repubblica ha stabilito che la responsabilit\u00e0 del crollo va attribuita in solido alla ditta esecutrice, e ai direttori dei lavori. La torre \u00e8 stata ricostruita nel 2021.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nNella frazione Grange di Nole esiste \"Villa Soldati\", casa dove il noto scrittore Mario Soldati visse per un periodo: oggi la villa \u00e8 stata trasformata in un centro cinofilo."}
{"id": "2410296", "revid": "326822", "url": "https://it.wikipedia.org/wiki?curid=2410296", "title": "Nome in codice tarantola", "text": ""}
{"id": "2410297", "revid": "287204", "url": "https://it.wikipedia.org/wiki?curid=2410297", "title": "Santo In\u00e1cio", "text": "Santo In\u00e1cio \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410301", "revid": "287204", "url": "https://it.wikipedia.org/wiki?curid=2410301", "title": "Uniflor", "text": "Uniflor \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Astorga."}
{"id": "2410303", "revid": "122315", "url": "https://it.wikipedia.org/wiki?curid=2410303", "title": "Pseudopene", "text": ""}
{"id": "2410304", "revid": "111319", "url": "https://it.wikipedia.org/wiki?curid=2410304", "title": "Munhoz de Mello", "text": ""}
{"id": "2410305", "revid": "767487", "url": "https://it.wikipedia.org/wiki?curid=2410305", "title": "Tony Lochhead", "text": "Carriera.\nClub.\nLochhead si \u00e8 trasferito negli Stati Uniti, per giocare a calcio nell'Universit\u00e0 della California, Santa Barbara, nel 2001. Vi \u00e8 rimasto fino al 2004, giocando ottantatr\u00e9 partite e stabilendo il record di minutaggio della scuola. Durante questi anni, ha ricevuto diversi premi e riconoscimenti, con l'inserimento in diverse formazioni All-Stars. A livello di squadra, ha aiutato Santa Barbara a raggiungere il campionato NCAA, dove \u00e8 stata sconfitta dall'Universit\u00e0 dell'Indiana, Bloomington.\nSuccessivamente, \u00e8 stato selezionato dal New England Revolution al SuperDraft 2005. Comunque, non ha firmato immediatamente per la Major League Soccer: la firma \u00e8 arrivata soltanto nel mese di settembre dello stesso anno, quindi alcuni mesi dopo l'inizio della stagione 2005. Il 13 aprile 2007, New England lo ha svincolato, presumibilmente per far posto a Bryan Byrne, suo ex-compagno di squadra a Santa Barbara, che ha firmato il giorno stesso.\nL'11 maggio 2007, il Wellington Phoenix ha annunciato di aver ingaggiato Lochhead, che ha firmato un contratto biennale.\nIl 29 luglio 2008, \u00e8 stato reso noto che il difensore avrebbe sostenuto un provino per gli inglesi del Middlesbrough. Comunque, il 14 agosto 2008, \u00e8 stato rivelato all'Evening Gazette che Lochhead sarebbe tornato al Wellington Phoenix.\nDopo aver giocato per un anno negli Stati Uniti d'America al Chivas USA, nel 2014 si \u00e8 ritirato ed \u00e8 successivamente divenuto un agente immobiliare.\nNazionale.\nLochhead ha debuttato per la nel corso del 2003 ed ha giocato ogni partita delle qualificazioni al . Ha giocato anche per la e Under-23. \u00c8 stato selezionato per partecipare alla FIFA Confederations Cup 2009."}
{"id": "2410307", "revid": "122315", "url": "https://it.wikipedia.org/wiki?curid=2410307", "title": "Pachiderma", "text": ""}
{"id": "2410308", "revid": "1543377", "url": "https://it.wikipedia.org/wiki?curid=2410308", "title": "Sangue di Cristo (Donatello)", "text": "La lunetta del Sangue di Cristo \u00e8 un'opera attribuita a Donatello conservata nella chiesa delle Sante Flora e Lucilla di Torrita di Siena. La datazione \u00e8 controversa e oscilla tra gli anni 1430, periodo delle migliori opere a stiacciato dello scultore, e gli anni 1457-1459 quando l'artista, gi\u00e0 anziano, lavor\u00f2 a Siena. \u00c8 in marmo e misura 39,8x67 cm.\nL'opera, gi\u00e0 all'ospedale Maestri, mostra un'iconografia rara, in cui il Cristo risorto \u00e8 riallacciato al momento della Passione, poich\u00e9 dal costato sta versando il proprio sangue in un'ampollina sorretta da un angelo. Altri angeli volano attorno e ricordano uno schema compositivo con una \"mandorla\" simile a quello del pannello dell\"'Assunzione della Vergine\" sul sepolcro del cardinale Rainaldo Brancaccio della chiesa di Sant'Angelo a Nilo a Napoli."}
{"id": "2410310", "revid": "174925", "url": "https://it.wikipedia.org/wiki?curid=2410310", "title": "Giorgio Alberto di Sassonia-Weissenfels-Barby", "text": "Biografia.\nGiorgio Alberto di Sassonia-Weissenfels-Barby nacque a Dessau il 19 aprile 1695 ed era il sesto figlio, secondo tra i sopravvissuti, del conte Enrico di Sassonia-Weissenfels-Barby e di Elisabetta Albertina di Anhalt-Dessau.\nPrima della sua nascita erano morti gi\u00e0 due suoi fratelli maggiori (entrambi chiamati Giovanni Augusto) e due gemelli. Alla morte del suo fratello maggiore, Federico Enrico (deceduto il 21 novembre 1711 nei Paesi Bassi, a L'Aia, mentre si trovava li per il \"grand tour\"), Giorgio Alberto divenne erede della contea di Barby. Egli succedette al padre sul trono alla morte di questo il 16 febbraio 1728.\nNell'amministrazione della contea prosegu\u00ec la linea del padre. Mor\u00ec, dopo soli undici anni di governo, senza eredi e con lui si estinse la casata di Sassonia-Weissenfels-Barby ed il governo della contea torn\u00f2 all'elettore di Sassonia.\nVenne sepolto nella cappella di famiglia fatta costruire da suo padre a Barby.\nMatrimonio.\nA Forst, Niederlausitz il 18 febbraio 1721, Giorgio Alberto spos\u00f2 Augusta Luisa di W\u00fcrttemberg-Oels. La nonna materna di Augusta era Giustina Sofia di Barby-M\u00fchlingen, sorella dell'ultimo conte di Barby di quella dinastia il che avrebbe dovuto rafforzare ancora di pi\u00f9 i legami tra le due famiglie, corroborando nel contempo la legittimit\u00e0 del governo dei Sassonia-Weissenfels sul trono di Barby.\nIl matrimonio fu per\u00f2 estremamente infelice e la coppia infine si separ\u00f2 nel 1732 dopo undici anni di unione senza figli. Augusta Luisa fece ritorno alla casa paterna e mor\u00ec sei mesi prima di Giorgio Alberto. Nessuno dei due coniugi si rispos\u00f2."}
{"id": "2410312", "revid": "729019", "url": "https://it.wikipedia.org/wiki?curid=2410312", "title": "Dubai Tennis Championships 2009 - Doppio femminile", "text": "Il doppio femminile del Dubai Tennis Championships 2009 \u00e8 stato un torneo di tennis facente parte del WTA Tour 2009.\nCara Black e Liezel Huber erano le detentrici del titolo, e l'hanno riconfermato battendo in finale, 6\u20133, 6\u20133, Marija Kirilenko e Agnieszka Radwa\u0144ska.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2410314", "revid": "110157", "url": "https://it.wikipedia.org/wiki?curid=2410314", "title": "Ponte di Annibale", "text": "Il ponte di Annibale \u00e8 un ponte di epoca romana sito sul corso del Titerno, nel comune di Cerreto Sannita in Campania.\nEsso non deve essere confuso con un antico ponte omonimo (di cui rimangono alcuni ruderi) ubicato anch'esso in Campania, lungo il corso del Calore Irpino tra i comuni di Luogosano e San Mango sul Calore in Irpinia, nell'attuale provincia di Avellino.\nStoria e leggenda.\nSecondo la leggenda sul ponte sarebbe passato il celebre condottiero cartaginese Annibale assieme ai suoi elefanti durante la discesa della penisola al tempo della seconda guerra punica per nascondere un suo bottino di guerra sul vicino monte Cigno.\nSulla venuta di Annibale o meno in queste zone gli storici dell'antichit\u00e0 hanno opinioni controverse: Tito Livio narra che a toccare la \"Cominium Cerritum\" sannita fu Annone, generale di Annibale mentre Polibio dice che fu Annibale a passare per queste terre.\nIl ponte venne edificato in epoca romana e successivamente ristrutturato pi\u00f9 volte specie dopo il terremoto del 5 giugno 1688 anche se ha conservato nel corso dei secoli la sua fisionomia originaria.\nDescrizione.\nLungo la strada provinciale Cerreto Sannita-Cusano Mutri un monumento in ferro (2004) raffigurante alcuni elefanti segna l'inizio della strada che porta al ponte. Questa strada termina in un'area parcheggio dotata di panchine e dalla quale comincia il sentiero che conduce all'antica architettura.\nIl ponte, costruito interamente con l'uso di pietra locale, \u00e8 costituito da una sola arcata a tutto sesto che sovrasta il corso del fiume Titerno.\nIl ponte \u00e8 lungo 13 metri, ha una larghezza di circa 1,50 metri e ha una luce di 9,15 metri.\nPresso il comune di Cerreto Sannita \u00e8 stato da anni presentato un progetto per recuperare un sentiero che dal ponte, attraversando il bosco di Monte Erbano, giunge alle Forre del Titerno.\nOmonimia.\nUn altro ponte di Annibale sorge lungo il corso del fiume Melandro in Campania."}
{"id": "2410315", "revid": "339392", "url": "https://it.wikipedia.org/wiki?curid=2410315", "title": "Lutte ouvri\u00e8re", "text": ""}
{"id": "2410321", "revid": "838137", "url": "https://it.wikipedia.org/wiki?curid=2410321", "title": "Lotta Operaia", "text": "Lotta operaia (in francese \"Lutte ouvri\u00e8re\", LO) \u00e8 un partito politico francese di sinistra radicale di orientamento trotskista. Il nome ufficiale \u00e8 Unione Comunista (trotskista), in francese \"Union communiste (trotskyste)\". La sua capo partito \u00e8 stata a lungo Arlette Laguiller, diverse volte candidata alla presidenza della Repubblica.\nStoria.\nDopo diversi cambi di forma, Lotta Operaia assume tale nome in modo definitivo dal 1968.\nIl partito si presenta a tutte le elezioni presidenziali francesi a partire dal 1974, candidando la propria segretaria Arlette Laguiller per sei volte consecutive: l'ultima delle quali nel 2007: il risultato migliore fu quello del 2002, quando LO ottenne il 5,7%.\nIn occasione delle Elezioni europee del 1999 Lotta Operaia form\u00f2 un cartello elettorale assieme alla LCR, che ottenne il 5,18%: LO riusc\u00ec cos\u00ec ad eleggere a Strasburgo tre suoi esponenti: Arlette Laguiller, Chantal Cauquil e Armonia Bordes; due furono gli eletti della LCR. L'alleanza fra le due formazioni si ripropose anche al successivo voto europeo del 2004, ma il risultato del 2,6% non permise il superamento dello sbarramento elettorale.\nLO non \u00e8 mai riuscita invece ad eleggere alcun suo membro al Parlamento Francese a causa del sistema elettorale maggioritario a doppio turno.\nAlle elezioni presidenziali del 2012 il partito appoggia Nathalie Arthaud alla presidenza della Repubblica, la candidata ottiene lo 0,5% dei voti e si posiziona al penultimo posto tra i vari candidati. Anche alle elezioni presidenziali del 2017 Lotta Operaia appoggia la Arthaud, la quale otterr\u00e0 lo 0,64%."}
{"id": "2410324", "revid": "486946", "url": "https://it.wikipedia.org/wiki?curid=2410324", "title": "Sangue del Redentore", "text": ""}
{"id": "2410327", "revid": "2208340", "url": "https://it.wikipedia.org/wiki?curid=2410327", "title": "Tama (fiume)", "text": "Il Tama \u00e8 uno dei principali fiumi della prefettura di Yamanashi, della prefettura di Kanagawa e di Tokyo, in Giappone. \u00c8 stato ufficialmente classificato dal governo giapponese come uno dei fiumi pi\u00f9 importanti del paese.\nLa sua lunghezza totale \u00e8 di 138 km ed il bacino idrografico si estende su una superficie di 1240 km\u00b2. Scorre attraverso Tokyo e segna il confine tra questa e Kawasaki. In citt\u00e0, i suoi argini sono fiancheggiati da parchi e campi sportivi, rendendo il fiume un popolare luogo di incontri.\nCorso del fiume.\nLa sorgente si trova sul monte Kasatori, nella prefettura di Yamanashi. Inizialmente scorre in direzione est, verso la zona montuosa ad ovest di Tokyo. La diga Og\u014dchi, costruita sul fiume, ha formato il lago Okutama, da cui il corso d'acqua esce prendendo il nome Tama. Continua a fluire tra le alture in direzione est ed entra nel Parco Nazionale Chichibu Tama Kai.\nEntrato nella parte montuosa dell'area metropolitana di Tokyo, attraversa i territori delle citt\u00e0 di \u014cme, dove piega verso sud-est, e di Hamura. Sceso a valle, il fiume costituisce il confine tra Tokyo e la citt\u00e0 di Kawasaki, nella prefettura di Kanagawa. Sfocia in mare della baia di Tokyo in prossimit\u00e0 dell'aeroporto di Tokyo-Haneda.\nInondazioni.\nIl fiume Tama \u00e8 soggetto a devastanti alluvioni, che ne hanno talvolta modificato il corso arrivando a spaccare gli insediamenti limitrofi in due o tre tronconi. L'attuale corso \u00e8 immutato dal 1590 e anch'esso deriva da una grave inondazione.\nGli argini sono presenti da secoli e spesso sono stati distrutti dalle alluvioni. Importanti progetti di ingegneria dei primi anni del XX secolo hanno ridotto notevolmente gli straripamenti ed i danni che ne derivano. Nel 1974, un tifone del Pacifico ha causato gravissimi danni, distruggendo tratti di argini e radendo al suolo una ventina di case. Dopo di allora, nessun argine \u00e8 stato distrutto da altre inondazioni. Nuovi progetti per potenziare ulteriormente gli argini hanno avuto inizio nel 1990.\nGli argini del Tama, come quelli di altri fiumi giapponesi, sono stati costruiti ad una certa distanza dalle rive, in modo da contenere un volume maggiore delle acque derivate da nubifragi, che negli ultimi tempi si sono fatti pi\u00f9 violenti e pi\u00f9 frequenti. Gli spazi tra il fiume e gli argini rappresentano ora aree verdi per le municipalit\u00e0 i cui territori sono bagnati dal Tama, che le hanno destinate ad attivit\u00e0 ricreative e a parchi cittadini."}
{"id": "2410328", "revid": "339392", "url": "https://it.wikipedia.org/wiki?curid=2410328", "title": "Lutte Ouvri\u00e8re", "text": ""}
{"id": "2410332", "revid": "400694", "url": "https://it.wikipedia.org/wiki?curid=2410332", "title": "Quartieri di Foggia", "text": "Quartieri di Foggia\nDescrizione.\nI pi\u00f9 popolosi sono i quartieri popolari \"Candelaro\" e \"CEP\" posti ai due estremi della citt\u00e0. Seguono il quartiere pi\u00f9 ricco di storia e tradizioni della citt\u00e0 \"Borgo Croci\" (i cui abitanti sono chiamati crocesi prima che foggiani), il quartiere \"San Lorenzo\" (sull'antica via che porta alla chiesa di et\u00e0 romana di San Lorenzo in Carminiano), \"Camporeale\" (dal nome di un'antica via della transumanza, il tratturo Camporeale), \"Salice\", \"San Pio X\", \"La Spelonca\", \"Ordona Sud\", \"Parco dei Fiori\", \"Biccari\", \"167\", \"dei Preti\", \"San Michele\", \"San Ciro\", \"Immacolata\", \"Stadio\", \"Carmine Nuovo\", \"Fiera\" (dove \u00e8 presente il quartiere fieristico pi\u00f9 grande d'Europa dopo quello di Verona) e \"Macchia Gialla\"; infine ricordiamo i settecenteschi e ottocenteschi quartieri centrali \"Carmine Vecchio\", e \"Largo Rignano\".\nCome molte citt\u00e0 occidentali anche la Foggia contemporanea ha il suo quartiere multietnico situato nelle vicinanze della stazione ferroviaria. \nLa presenza in citt\u00e0 di emigranti da ogni parte del mondo ha reso ancora pi\u00f9 nevralgica l'arteria ferroviaria e il passaggio dell'autotrasporto su pullman, ad esempio la linea Bucarest - Taranto.\nDivisi dal resto della citt\u00e0 dal passaggio della linea ferroviaria Foggia - Manfredonia, \"Martucci\" e \"Diaz\", quartieri situati sulla via del mare, che collega la citt\u00e0 al pi\u00f9 vicino sbocco marittimo, sulla SS 159 \nIl quartiere \"Cattedrale\" \u00e8 diventato negli ultimi dieci/quindici anni circa il cuore della Foggia by-night; il rifacimento della pavimentazione stradale, alcune opere di ristrutturazione a palazzi, chiese, monumenti e l'apertura di numerosissimi pub, pizzerie, ristoranti, botteghe e negozi hanno reso il centro storico di Foggia il quartiere pi\u00f9 frequentato della citt\u00e0 nelle ore notturne. Ma non solo, infatti la Foggia antica \u00e8 un vero e proprio scrigno di chiese barocche e rinascimentali; molto bella ed elegante \u00e8 la misteriosa chiesa del Purgatorio, denominata anche 'chiesa dei morti' per le varie legende che circolano attorno alla settecentesca chiesa. Di grande interesse sono le facciate seicentesche e settecentesche dei vari palazzi nobiliari della citt\u00e0 vecchia che denotano l'importanza della citt\u00e0 gi\u00e0 dal settecento; molti di questi palazzi affacciano sull'antichissima Via Arpi, che prende il nome dall'antica cittadina di Arpi fondata nei pressi di Foggia e da cui quest'ultima attorno all'anno mille si \u00e8 sviluppata.\nInfine ci sono l'ampia \"Zona Industriale\" che si trova alla periferia sud/est della citt\u00e0 tra via Cerignola - SS 16 Adriatica e via Trinitapoli - Strada Statale 546 e il quartiere \"Villaggio Artigiani\" alla periferia nord/est di Foggia nei pressi del cimitero e della via che porta al Parco Nazionale del Gargano.\nDiverse sono le borgate, lontane diversi chilometri dal centro della citt\u00e0 ma che sono incluse nel territorio del comune di Foggia: Segezia, Arpinova, Cervaro, Duanera La Rocca e Tavernola sono le principali. Borgo Incoronata merita una citazione a parte, perch\u00e9 \u00e8 il luogo vicino al quale si trova l'omonimo Santuario eretto in venerazione della Madonna dell'Incoronata, apparsa nel confinante bosco nell'ultimo sabato di aprile dell'anno 1001 e diventato con gli anni luogo di pellegrinaggio mondiale; inoltre \u00e8 parte del territorio del Parco Naturale Regionale Bosco Incoronata.\nCircoscrizioni.\nLa citt\u00e0 \u00e8 composta da sei circoscrizioni: I circoscrizione \"Arpi\", II circoscrizione \"Cattedrale\", III circoscrizione \"Puglia\", IV circoscrizione \"San Lorenzo\", V circoscrizione \"Camporeale\" e VI circoscrizione \"Croci\". Attualmente per comodit\u00e0 di voto le circoscrizioni si sono unite, la I e la VI formano la \"circoscrizione Nord\", la II e la III formano la \"circoscrizione centro\", la IV e la V formano la \"circoscrizione Sud\"."}
{"id": "2410334", "revid": "110157", "url": "https://it.wikipedia.org/wiki?curid=2410334", "title": "Aranama", "text": "Gli Aranama (chiamati anche Anames, Arrenamus, Auraneans, Hazanames, Jaranames o Xaranames) erano una piccola trib\u00f9 di nativi americani agricoltori, originari della costa meridionale del Texas, tra il fiume Guadalupe e il fiume San Antonio. La maggior parte delle poche conoscenze che si hanno su questo popolo provengono dagli archivi delle missioni spagnole."}
{"id": "2410335", "revid": "547034", "url": "https://it.wikipedia.org/wiki?curid=2410335", "title": "Fronte di Sinistra (Francia)", "text": "Il Fronte di Sinistra (in francese Front de Gauche, FG) \u00e8 stato una federazione di partiti politici di sinistra, attiva in Francia, creata per le elezioni europee del 2009 e poi rimasta in vigore per fino al 2018.\nComposizione politica.\nL'alleanza \u00e8 frutto di un accordo elettorale tra il Partito di Sinistra e il Partito Comunista. L'accordo viene annunciato dalle due forze politiche il 18 Novembre 2008 e mira alla creazione di un'altra Europa Democratica e sociale contro la ratifica del Trattato di Lisbona e gli altri trattati europei.\nL'Alleanza comprende:\nA novembre del 2013 Gli Alternativi, Convergenze e Alternativa, la FASE, la Sinistra Anticapitalista e dei militanti della Sinistra Unitaria hanno lanciato Ensemble, un movimento politico comune a tutti i membri del Fronte di Sinistra\nRisultati elettorali.\nRegionali 2010.\nAl primo turno delle regionali del 14 marzo 2010 il FG ottiene il 5,9%. Al secondo turno si allea in molte regioni con PS, PRG, MCR ed Europa Ecologia. La coalizione di sinistra cos\u00ec costituita ottiene il 46,40% dei voti e il 54,70% dei seggi. Il FG ottiene inoltre 6 seggi fuori coalizione.\nPresidenziali 2012.\nAl primo turno delle presidenziali del 2012, il candidato Jean-Luc M\u00e9lenchon ottiene il quarto posto con l'11,1% dei voti. Al secondo turno d\u00e0 indicazione di voto per il socialista Fran\u00e7ois Hollande, che risulter\u00e0 poi vincitore.\nLegislative 2012.\nAlle parlamentari del 2012 ottiene il 6,9% al primo turno e riesce ad eleggere 10 rappresentanti all'Assemblea Nazionale. Gli eletti costituiscono il gruppo \"Gauche d\u00e9mocrate et r\u00e9publicaine\" insieme a 5 deputati eletti nelle Regioni d'oltremare: 2 regionalisti (Alfred Marie-Jeanne e Jean-Philippe Nilor, entrambi del Movimento Indipendentista Martinicano), 2 eletti sotto l'etichetta DVG (Huguette Bello, del movimento \"Pour La R\u00e9union\", e Bruno Nestor Azerot, indipendente) e uno eletto nelle file del Partito Socialista (Gabriel Serville, del Partito Socialista Guayanese).\nEuropee 2014.\nAlle elezioni europee del 2014, il FG ottiene il 6,9%, risultando il sesto partito francese e ottenendo 4 seggi al parlamento europeo. Gli eletti entrano a far parte della Sinistra Unitaria Europea/Sinistra Verde Nordica.\nScioglimento.\nIl 3 luglio del 2016 M\u00e9lenchon annuncia lo scioglimento della federazione, contrariamente alla decisione del Partito Comunista Francese. Nonostante ci\u00f2 alcuni membri della coalizione continuarono a presentarsi alle elezioni con il nome di \"PCF - Front de gauche\", rivendicando l'appartenenza alla coalizione.\nNel novembre del 2018, durante il trentottesimo congresso del PCF, viene sancito lo scioglimento definitivo della coalizione.\nParlamentari.\nLegislatura 2012-2017.\nEletti per il Partito Comunista Francese:\nEletti per la F\u00e9d\u00e9ration:\nEletti per il Partito di Sinistra:"}
{"id": "2410336", "revid": "767487", "url": "https://it.wikipedia.org/wiki?curid=2410336", "title": "Tim\u00e1r", "text": "Tim\u00e1r \u00e8 un comune dell'Ungheria di 1451 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2410338", "revid": "287451", "url": "https://it.wikipedia.org/wiki?curid=2410338", "title": "Tonkawa", "text": "I Tonkawa sono un popolo di nativi americani originari dell'Oklahoma e del Texas, che un tempo parlavano la lingua tonkawa. Essi attualmente vivono in Oklahoma e sono una trib\u00f9 riconosciuta federalmente.\nCultura.\nSi pensa che \"Tonkawa\" sia una parola waco, che significa \"stanno tutti insieme\". La trib\u00f9 descrive se stessa come \"Popolo del lupo\". La storia orale dei Tonkawa afferma infatti che essi erano tutti discesi da un mitico lupo. Il tonkawa \u00e8 una lingua isolata, non imparentata con nessun'altra lingua conosciuta e non ha parlanti viventi.\nIl sito web della trib\u00f9 la descrive come \"una delle trib\u00f9 pi\u00f9 guerresche\", che combatteva contro altre trib\u00f9 sulle pianure meridionali, contro gli Spagnoli e contro i coloni americani. Il sito passa a descrivere gli uomini tonkawa come \"famosi guerrieri\" e le donne come \"fisicamente forti e di indole vendicativa\". Chiaramente, la trib\u00f9 trae ancora grande orgoglio dalla sua prodezza e dal suo valore militare.\nIl popolo tonkawa era storicamente nomade e viveva in villaggi di \"tip\u00ec\". Coltivava alcune colture ma faceva affidamento principalmente sulle prede della caccia, condotta inizialmente con lance, archi e frecce. Furono gli Spagnoli ad introdurre presso la trib\u00f9 l'uso delle armi. I Tonkawa ottennero i cavalli nel XVII secolo.\nLa loro societ\u00e0 era matrilineare. I clan tribali erano organizzati in due met\u00e0 separate. Con il tempo, la trib\u00f9 pass\u00f2 ad avere un capo centrale.\nStoria.\nSi pensa che i Tonkawa siano originari del Texas centrale; tuttavia, recenti ricerche suggeriscono che la trib\u00f9 fosse presente nell'Oklahoma nordorientale nel 1601. Verso il 1700, gli Apache avevano spinto i Tonkawa a sud del Red River. Continuarono a spostarsi nel Texas, dove si allearono con gli Apache Lipan.\nNel 1837, i coloni americani avevano invaso le loro terre tradizionali e spinto la trib\u00f9 nel Texas sudoccidentale e nel Messico settentrionale. I Tonkawa combatterono come alleati dei Texas Rangers nella battaglia di Little Robe Creek del 1858. Combatterono inoltre con il 4\u00ba Cavalleria degli Stati Uniti nella battaglia di Blanco Canyon del 1871 e nella battaglia della Biforcazione Nord del Red River del 1872 contro i Comanche.\nI Tonkawa furono allontanati dalle loro terre sulla Riserva del fiume Brazos in Texas nell'ottobre 1884. Furono mandati in treno nel Territorio indiano, con il loro viaggio che iniziava a Cisco (Texas). Nel tragitto nacque un bimbo Tonkawa che fu chiamato \"Railroad Cisco\" (ossia, \"Ferrovia di Cisco\").\nFurono confinati nel cosiddetto \"Leased District\" (\"Distretto in concessione\"), nella giurisdizione dell'Agenzia indiana di Wichita. Nel 1862, durante la Guerra di secessione, trib\u00f9 favorevoli all'Unione (Lenape, Shawnee e Caddo) si unirono per combattere i Tonkawa, uccidendo 133 dei 309 superstiti, in quello che \u00e8 noto come il \"Massacro Tonkawa\".\nNel 1879 il governo federale insedi\u00f2 i Nez Perc\u00e9 in quella che sarebbe diventata la Riserva Tonkawa. Essi furono rimandati nelle loro terre d'origine settentrionali solo nel 1885.\nOggi.\nLa Trib\u00f9 Tonkawa ha la sede centrale a Tonkawa (Oklahoma) e la loro area di giurisdizione tribale \u00e8 nella Contea di Kay. Hanno 571 membri tribali iscritti. Anthony E. Street sta attualmente svolgendo un mandato triennale come Presidente eletto della trib\u00f9. La trib\u00f9 gestisce una stazione di benzina e due casin\u00f2, il Tonkawa Indian Casino a Tonkawa e il Native Lights Casino a Newkirk.\nL'abituale raduno tonkawa (\"Tonkawa Powwow\") \u00e8 previsto ogni anno nell'ultimo fine settimana di giugno, per commemorare quando la trib\u00f9 mise fine al suo \"Sentiero delle Lacrime\".\nLa loggia dell'Ordine della Freccia (una societ\u00e0 onoraria dei Boy Scouts of America) che serve il Consiglio dell'area del Campidoglio, vicino ad Austin, nel Texas, prende il nome dai Tonkawa che popolavano la regione del Texas centrale. In Italia il nome della trib\u00f9 \u00e8 stato ripreso, in onore della stessa, da un Clan scout del gruppo AGESCI Torino 48, che ha accuratamente ripreso urli di battaglia mantenendo la memoria della trib\u00f9 guerriera, e in passato da una Compagnia della sezione Assoraider di Matera."}
{"id": "2410341", "revid": "767487", "url": "https://it.wikipedia.org/wiki?curid=2410341", "title": "Tiszaadony", "text": "Tiszaadony \u00e8 un comune dell'Ungheria di 728 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2410344", "revid": "729019", "url": "https://it.wikipedia.org/wiki?curid=2410344", "title": "Tiszabecs", "text": "Tiszabecs \u00e8 un comune dell'Ungheria di 1055 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2410345", "revid": "1305772", "url": "https://it.wikipedia.org/wiki?curid=2410345", "title": "George Villiers", "text": ""}
{"id": "2410347", "revid": "322321", "url": "https://it.wikipedia.org/wiki?curid=2410347", "title": "Oliver Dashe Doeme", "text": "Biografia.\nStudi in preparazione al sacerdozio.\nDopo aver frequentato le scuole della missione cattolica locale, fa il suo ingresso nel seminario maggiore di Makurdi, per gli studi di propedeutica e filosofia, e successivamente conclude gli studi di teologia nel seminario maggiore di Sant'Agostino a Jos.\nSacerdozio.\nIl 18 ottobre 1997 \u00e8 ordinato sacerdote ed incardinato nella diocesi di Shendam al momento della sua erezione (2007). Dal 1997 al 1999 \u00e8 rettore del seminario minore di St. John Vianney a Barkin Ladi e dal 1999 al 2006 \u00e8 preside del collegio \"Mary Immaculate\" a Zawan. Dal 2000 \u00e8 parroco di St. Michael Church, della zona pastorale di Anguldi.\nEpiscopato.\nIl 6 giugno 2009 papa Benedetto XVI lo nomina vescovo di Maiduguri.\nGenealogia episcopale.\nLa genealogia episcopale \u00e8:"}
{"id": "2410348", "revid": "110157", "url": "https://it.wikipedia.org/wiki?curid=2410348", "title": "Tiszabercel", "text": "Tiszabercel \u00e8 un comune dell'Ungheria di 2041 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2410349", "revid": "729019", "url": "https://it.wikipedia.org/wiki?curid=2410349", "title": "Tiszabezd\u00e9d", "text": "Tiszabezd\u00e9d \u00e8 un comune dell'Ungheria di 2043 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2410353", "revid": "1784938", "url": "https://it.wikipedia.org/wiki?curid=2410353", "title": "Jean-Luc M\u00e9lenchon", "text": "\u00c8 stato candidato alle elezioni presidenziali del 2017, senza il Fronte di Sinistra (coalizione con cui aveva ottenuto pi\u00f9 dell'11% dei voti nel 2012, e che conteneva anche lo storico Partito Comunista Francese e fuoriusciti del Nuovo Partito Anticapitalista, il partito erede della Lega Comunista Rivoluzionaria), ma in nome del movimento \"La France Insoumise\" (FI), fondato per sostenere la sua candidatura nel febbraio 2016. \nCon esso ha ottenuto il 19,58% dei voti comunque non sufficienti per accedere al ballottaggio (fra il candidato moderato Emmanuel Macron e la candidata di destra Marine Le Pen), ma che lo hanno piazzato davanti al candidato del Partito Socialista Benoit Hamon (6,36%). \u00c8 la prima volta nella storia della Quinta Repubblica francese che un candidato di sinistra supera il candidato del Partito Socialista (lo storico partito di centrosinistra di cui M\u00e9lenchon un tempo era membro) alle presidenziali.\nNel 2019 FI \u00e8 il quarto partito francese dopo La R\u00e9publique En Marche, centrista, e I Repubblicani, gollisti, e i socialisti, seguito a distanza dal Rassemblement National, di destra/estrema destra.\nBiografia.\nM\u00e9lenchon nasce nell'allora zona internazionale di Tangeri il 19 agosto del 1951 da una famiglia di \"pieds-noirs\". Il padre, Georges M\u00e9lenchon, era un dirigente del PTT (l'ente pubblico francese preposto ai servizi di telecomunicazione nazionali), nato ad Orano (nell'allora Algeria francese) da genitori spagnoli originari della Murcia, mentre sua madre, Jeanine Bayona, era un'insegnante di scuola elementare, figlia a sua volta di un immigrato spagnolo originario della Comunit\u00e0 Valenciana e di un'italiana originaria della Sicilia. Cresciuto con un'educazione fondamentalmente cattolica, lascia il Marocco nel 1962, a seguito del divorzio dei genitori, stabilendosi con la madre in Francia, dapprima presso le cittadine normanne di Elbeuf ed Yvetot, ed infine nella Giura (nella Franca Contea).\nSi dichiara di cultura cattolica ed \u00e8 titolare di una laurea breve in filosofia, e di una in lettere moderne, conseguite presso l'universit\u00e0 di Besan\u00e7on.\nDopo aver attivamente militato, da ragazzo, nelle file dell\"'Organizzazione Comunista Internazionalista\", di matrice trotskista, entra a far parte del Partito Socialista, figurando nella corrente di sinistra interna \"Nuovo Mondo\". Nel 1983 entra in Massoneria, in una loggia di Palaiseau del Grande Oriente di Francia, diventa poi membro della loggia \"Roger Leray\", a Parigi, alla quale appartengono molti socialisti. \u00c8 senatore dal 1986 (per il dipartimento dell'Essonne) al gennaio 2010 (con un'interruzione dal 2000 al 2004).\n\u00c8 delegato del ministro dell'educazione nel governo Jospin dal 2000 al 2002, per occuparsi dell'insegnamento professionale.\nPer continue divergenze con S\u00e9gol\u00e8ne Royal, nel 2008 fonda il Partito di Sinistra, di orientamento socialista democratico, ecologista ed alter-globalista. Per le europee del 2009 il partito si allea con il Partito Comunista Francese in un Fronte di Sinistra (FDG). Queste stesse forze politiche candidano M\u00e9lenchon alle presidenziali del 2012, ottenendo pi\u00f9 dell'11,1% (3.984.822 voti) dei voti, al quarto posto tra i candidati all'Eliseo. Al ballottaggio del 6 maggio 2012, appoggia Hollande.\nAlla fine di gennaio 2016 M\u00e9lenchon propone la sua candidatura alla presidenza della Repubblica, invitando i francesi ad appoggiarlo attraverso il sito internet jlm2017.fr e raccogliendo in pochi giorni pi\u00f9 di 100.000 sostenitori, e quasi mezzo milione un anno dopo. Vari gruppi di sostegno si organizzano nel territorio e il programma viene steso durante il mese di ottobre. Vengono definiti anche i candidati alle elezioni legislative, e il partito comunista, insieme ad altre forze dell'ex Fronte di Sinistra, rinnova l'appoggio alla candidatura di M\u00e9lenchon che parte male con solo il 9-10% nei sondaggi, ma grazie ai suoi metodi di campagna elettorale, alla capacit\u00e0 oratoria e alle proposte antieuropeiste, inizia una rincorsa nei sondaggi. Sorpassa prima Hamon, il candidato PS, e poi giunge a ridosso di Macron, Le Pen e Fillon, con il 18-19%. Malgrado una campagna molto dinamica ed un buon risultato (19,58% dei voti espressi e 7.060.885 voti), Jean-Luc M\u00e9lenchon non si qualifica per il ballottaggio, distanziato di poco dal candidato della destra Fran\u00e7ois Fillon (che, con il 20,01% dei voti, rimane al disotto di Sarkozy e del suo 27,2% del 2012) e dai due finalisti, Marine Le Pen (21,3%) e Emmanuel Macron (24,01%). Passato da circa 4 milioni di elettori nel 2012 a oltre 7 milioni nel 2017, la sua progressione rimane tuttavia impressionante, e stimolante in vista delle elezioni legislative di giugno. Alle legislative di giugno il partito ottiene l'11,03% e 2.497.622 voti al primo turno e giunge al ballottaggio in 74 circoscrizioni, vincendone poi 17 al secondo turno. M\u00e9lenchon viene eletto col 59,8% nel collegio 4 delle Bocche del Rodano battendo Corinne Versini (REM) ferma al 40,2%.\nDimissioni dalla massoneria.\nAlla fine di dicembre 2019 d\u00e0 le dimissioni dal Grande Oriente di Francia.\nPosizioni politiche.\nM\u00e9lenchon ammira il socialismo del XXI secolo (Hugo Chavez, Evo Morales, Rafael Correa, Jos\u00e9 Mujica), Salvador Allende, la tradizione popolare-repubblicana-rivoluzionaria francese (Robespierre, la Comune di Parigi), il marxismo, Fidel Castro, il modello svedese; in generale appoggia il socialismo democratico e la socialdemocrazia, inserita in una democrazia liberale pluralista, che si trasformi in maniera riformista e non violenta in uno Stato socialista multipartitico. \nIn politica estera si \u00e8 schierato contro il boicottaggio della Cina ai giochi olimpici di Pechino 2008 (ma affermando di non essere un sostenitore del regime cinese), alla guerra contro la Siria di Bashar al-Assad e ai bombardamenti della Libia al tempo di Gheddafi, inoltre si \u00e8 espresso contro il boicottaggio del Venezuela chavista-bolivariano di Nicolas Maduro e alle sanzioni europee contro la Russia di Vladimir Putin. M\u00e9lenchon \u00e8 anti-atlantista e favorevole all'uscita dalla NATO; si \u00e8 dichiarato a favore dei palestinesi contro Israele e il sionismo, ricevendo accuse di antisemitismo. Sostiene il dirigismo, forme di economia pianificata e la nazionalizzazione delle industrie minacciate.\nOppone al comunitarismo della destra (definisce Marine Le Pen \"fascista\") e al globalismo liberista, il concetto di creolizzazione della Francia (ibridazione delle diverse culture), la difesa della laicit\u00e0 dello Stato, abolendo il Concordato dell'Alsazia-Mosella e difendendo la legge di separazione tra Stato e Chiese del 1905, ma non si oppone all'uso di simboli religiosi da parte dei singoli privati in luogo pubblico, come a un uso moderato del velo islamico (hijab) volontariamente indossato. Secondo lui la difesa dal terrorismo e dal fondamentalismo islamico deve fare attenzione a non cadere nell'islamofobia. \n\u00c8 un sostenitore dei diritti degli animali e ambientalista. Appoggia una tassazione progressiva fino al 90 % sui patrimoni e i redditi milionari, da usare per il welfare e le politiche di redistribuzione della ricchezza. \u00c8 un euroscettico moderato, a causa del carattere per lui neoliberista della politica economica dell'Unione europea.\nNel saggio \"Della virt\u00f9\" M\u00e9lenchon ha illustrato la sua proposta di riforma costituzionale, modificando o sostituendo la Costituzione francese del 1958 che istitu\u00ec la Quinta Repubblica. Per lui, l'unico modo di ottenere la virt\u00f9 politica \u00e8 una riforma istituzionale profonda, per rendere la Francia nuovamente un \"regime parlamentare\" (la \"Sesta Repubblica\") di tipo assembleare e non pi\u00f9 una \"monarchia presidenziale\" come definisce la Repubblica semi-presidenziale gollista, dove tutti i poteri sono concentrati da un solo uomo, il presidente eletto dal popolo, con il governo e il primo ministro che debbono dividere il potere, e l'Assemblea Nazionale con poteri inferiori rispetto alla Presidenza. Secondo M\u00e9lenchon solo la repubblica parlamentare pura garantirebbe in Francia una vera democrazia.\nPubblicazioni.\nFilosofo e appassionato di letteratura, Jean-Luc M\u00e9lenchon ha scritto pi\u00f9 di una decina di libri. Si tratta per la maggior parte di saggi filosofici sulla condizione umana, la sua concezione della politica e, ovviamente, il suo programma politico.\nAlcune pubblicazioni rilevanti.\nPubblicato dopo la sconfitta elettorale del Partito Socialista nel 2007, e due anni dopo la campagna per il No al referendum sulla costituzione europea (aveva deciso di sostenere il No contro il parere del suo partito, apertamente schierato per il S\u00ec), questo libro riassume le sue delusioni e attese dalla sinistra, e mette gi\u00e0 in chiaro le divergenze con la direzione nazionale del partito. Un anno dopo infatti, M\u00e9lenchon lascer\u00e0 il Partito Socialista per fondare il Partito di Sinistra.\nQuesto breve saggio \u00e8 una risposta al discorso pronunciato da Nicolas Sarkozy, appena intronizzato canonico del Laterano un anno dopo la sua elezione.\nBest-seller ristampato pi\u00f9 volte all'occasione delle elezioni presidenziali del 2012, questo libro riprende come titolo lo slogan delle rivoluzioni della Primavera Araba e dell'America Latina (\"Che se ne vadano via tutti\"). Inno alla rivoluzione civile, non violenta e decisa dal suffragio universale, questo libro \u00e8 anche una riflessione che anticipa il programma elettorale del Fronte di Sinistra, coalizione del suo Partito di Sinistra e di altre formazioni della sinistra francese (tra cui i comunisti, gli eco-socialisti ed altre piccole formazioni), con il quale sar\u00e0 candidato alle presidenziali del 2012.\nProgramma ufficiale del movimento \"La France Insoumise\", lanciato all'occasione delle presidenziali francesi del 2017 e scritto durante un'assemblea di migliaia di persone a Lilla (ottobre 2016) che hanno contribuito alla redazione. E disponibile on-line grazie al lavoro di un gruppo di volontari, al sito www.laec.fr.\nDopo gli scandali che hanno segnato la campagna elettorale (il candidato della destra, Fillon, \u00e8 stato accusato di impiegare in maniera fittizia sua moglie ed i suoi figli come assistenti parlamentari, e Marine Le Pen, candidata dell'estrema destra, di aver fatto lavorare a spese del parlamento europeo alcuni suoi collaboratori, tra cui le sue guardie del corpo), M\u00e9lenchon pubblica questo libro per sottolineare l'importanza di avere una certa virt\u00f9 quando ci si dedica alla politica, ottenuta attraverso profonde riforme. \nInteressi per le nuove tecnologie.\nJean-Luc M\u00e9lenchon \u00e8 il protagonista di un gioco on-line, Fiscal Kombat.\nAppassionato di nuove tecnologie, si reca regolarmente alle fiere dei videogiochi, ma anche alle fiere di fumetti (come quella di Angoul\u00eame) e alle mostre d'arte contemporanea. Questo lo rende molto popolare tra i giovani, che tra l'altro seguono assiduamente il suo blog.\nA febbraio 2017, in piena campagna elettorale, M\u00e9lenchon innova il modo di fare politica, realizzando a Parigi il primo meeting olografico della storia, in diretta da Lione. Dopo il notevole successo dell'esperimento (quasi 20.000 persone erano presenti), decide di ripeterlo in pi\u00f9 citt\u00e0 prima della fine della campagna elettorale. Oltre a sfruttare l'aspetto ludico e originale della proiezione tridimensionale, M\u00e9lenchon usa questa nuova tecnologia per illustrare il suo programma sulle innovazioni tecnologiche, che sostiene di voler favorire per aumentare il potenziale creativo del paese.\nProcesso giudiziario.\nNel settembre 2019 \u00e8 iniziato un processo giudiziario contro M\u00e9lenchon, accusato di vari reati, principalmente resistenza a pubblico ufficiale, dopo una rissa avvenuta tra il politico e suoi amici che si opposero con violenza a un magistrato e poliziotti, che dovevano perquisire la sede del partito.\n\u00c8 stato condannato nel dicembre 2019 a tre mesi di carcere con la sospensione condizionale della pena e 8000 euro di ammenda. Ha rinunciato ad appellarsi alla sentenza.\nRiconoscimenti.\n\u00c8 Grande Ufficiale dell'Ordine Nazionale del Merito Argentino, in segno di riconoscimento per il suo investimento nella lotta alla dittatura militare argentina."}
{"id": "2410354", "revid": "1965277", "url": "https://it.wikipedia.org/wiki?curid=2410354", "title": "Francesco Maria Appendini", "text": "Biografia.\nQuando Napoleone annett\u00e9 la citt\u00e0 di Ragusa al Regno d'Italia (1807) e il maresciallo Marmont venne nominato duca di Ragusa (maggio 1808), Appendini fu incaricato di dirigere il liceo raguseo, dove era arrivato nel 1792 in qualit\u00e0 di professore di eloquenza.\nIl 20 novembre 1834 divenne socio dell'Accademia delle scienze di Torino.\nAlla caduta di Napoleone la citt\u00e0 pass\u00f2 in mano agli austriaci: lo studioso rimase nel liceo di Ragusa fino al 1835, quando fu inviato a Zara dove insegn\u00f2 nel liceo locale. Mor\u00ec a Zara il 30 gennaio 1837.\nLe sue opere pi\u00f9 famose sono il saggio \"Notizie istorico-critiche sulle antichit\u00e0 storia e letteratura de' Ragusei\", nel quale racconta la storia dell'antica repubblica e \"Grammatica della lingua illirica\"."}
{"id": "2410358", "revid": "253269", "url": "https://it.wikipedia.org/wiki?curid=2410358", "title": "William Castle", "text": "Biografia.\nNacque in una famiglia ebrea e, da adulto, per evitare le allora frequenti discriminazioni, adott\u00f2 il cognome d'arte di \"Castle\", traducendo letteralmente in inglese il suo vero cognome. Trascorse la maggior parte della sua adolescenza lavorando a Broadway e questo incoraggi\u00f2 le sue aspirazioni di diventare regista. A 23 anni si trasfer\u00ec a Hollywood dove, sei anni pi\u00f9 tardi, diresse il suo primo film. Lavor\u00f2 anche come assistente del regista Orson Welles, svolgendo gran parte della seconda unit\u00e0 di luogo di lavoro per il classico noir \"La signora di Shanghai\" (1948).\nCastle era famoso per dirigere film con molti espedienti e ambiziosi, pur essendo relativamente a basso costo (\"B-movie\"). Cinque di questi furono scritti dal romanziere d'avventura Robb White. Di due dei suoi film venne realizzato anche un \"remake\": \"Il mistero della casa sulla collina\" nel 1999 e \"I tredici spettri\" nel 2001.\nNel 1959, in occasione del film \"Il mostro di sangue\", Castle invent\u00f2 il sistema definito \"Percepto\", in cui alcune poltrone delle sale adibite al pubblico erano state munite di fili elettrici. In determinati momenti della proiezione tali fili procuravano brevi scosse in modo da far provare allo spettatore le medesime sensazioni dei protagonisti sullo schermo.\nNel 1968 produsse il film \"Rosemary's Baby\" di Roman Pola\u0144ski, comparendovi anche in una piccola parte senza dialoghi (\u00e8 l'uomo dai capelli grigi che aspetta all'esterno della cabina telefonica, mentre Mia Farrow sta tentando di entrare in contatto con l'ostetrico). Secondo il documentario presente nell'edizione in DVD del film, Castle avrebbe voluto dirigere lui la pellicola ma la casa cinematografica, temendo che la sua reputazione di regista di B-movie potesse nuocere al film, gli prefer\u00ec Pola\u0144ski.\nDopo una lunga carriera, mor\u00ec nel 1977, a Los Angeles, per un infarto. \u00c8 sepolto al cimitero Forest Lawn Memorial Park a Glendale (California)."}
{"id": "2410361", "revid": "599013", "url": "https://it.wikipedia.org/wiki?curid=2410361", "title": "Elio Angelini", "text": "Carriera.\nTra il 1945 e il 1950 vive esperienze con e Baracca Lugo in Serie C.\nHa esordito in Serie A con la maglia dell'Udinese il 1\u00ba marzo 1951 in Novara-Udinese (2-0).\nHa giocato in massima serie anche con le maglie di (in prestito dall'Udinese), Juventus e Palermo.\nOggi, ultranovantenne, vive a Ravenna, presso una casa di riposo."}
{"id": "2410363", "revid": "149485", "url": "https://it.wikipedia.org/wiki?curid=2410363", "title": "DFB-Pokal 1982-1983", "text": "La Coppa di Germania 1982-83 fu la 40\u00aa edizione della competizione. Inizi\u00f2 il 27 agosto 1982, per terminare l'11 giugno 1983. Fu l'unica finale giocata da due squadre della stessa citt\u00e0: Colonia. Nel dettaglio l' sconfisse il Fortuna K\u00f6ln 1 \u2013 0.\nFinale.\n (4\u00ba successo)"}
{"id": "2410365", "revid": "599013", "url": "https://it.wikipedia.org/wiki?curid=2410365", "title": "C/2009 E1 Itagaki", "text": "La cometa C/2009 E1 Itagaki \u00e8 stata scoperta il 14 marzo 2009 dall'astrofilo giapponese K\u014dichi Itagaki dal suo osservatorio privato situato a Takanezawa, Tochigi.\nLa cometa \u00e8 definita non periodica poich\u00e9 il suo periodo, di 254,65 anni, \u00e8 superiore al limite massimo convenzionale di 200 anni che possono avere le comete periodiche.\nHa una MOID con la Terra di sole 0,230 UA e una ancor pi\u00f9 piccola, dell'ordine dei centesimi di UA col pianeta Venere."}
{"id": "2410366", "revid": "122315", "url": "https://it.wikipedia.org/wiki?curid=2410366", "title": "Suina", "text": ""}
{"id": "2410367", "revid": "1372005", "url": "https://it.wikipedia.org/wiki?curid=2410367", "title": "Contea di Barby", "text": "La contea di Barby era uno stato tedesco dell'area della Sassonia, originariamente propriet\u00e0 della famiglia dei conti di Arnstein.\nStoria.\nI conti di Arnstein discendevano da Walther III von Arnstein (c. 1150 - d. 1196), il quale era imparentato con la dinastia degli Ascanidi attraverso sua moglie, Gertrude di Ballenstedt, ed ottenne per s\u00e9 il governo dell'area attorno al castello di Barby, attorno alla fine del XII secolo. Prima di lui l'area era nelle mani dei conti Barby zu Barby che per\u00f2 non erano imparentati con gli Arnstein.\nLa spartizione dei domini paterni avvenne tra Alberto I (c.1177-d.1259) e Walther IV (c.1180-d.1259). Alberto ottenne il governo di Barby e nel 1226 la contea ottenne riconoscimento ufficiale con questo nome.\nVi fu una contessa di Barby che gioc\u00f2 un importante ruolo nella leggenda delle \"Stammmutter\" del castello di Randau come prigioniera durante la distruzione dello stesso castello nel 1297.\nL'ultimo discendente di questa famiglia dei conti di Barby fu Augusto Ludovico. Nato il 3 agosto 1639 al castello di Rosenburg egli era l'unico figlio del Conte Alberto Federico e mor\u00ec all'et\u00e0 di vent'anni a Wolfenb\u00fcttel, venendo sepolto il 13 maggio 1660 nella chiesa di San Giovanni di Barby.\nSua sorella Emilia Giuliana (1637-1706), spos\u00f2 il conte Alberto Antonio di Schwarzburg-Rudolstadt, che fu per la sua epoca un apprezzato compositore di musiche da chiesa.\nGi\u00e0 al tempo di Augusto Ludovico, la reggenza della contea era detenuta da Augusto di Sassonia-Weissenfels il quale governava in suo nome dal momento che Augusto Ludovico era ancora minorenne. Alla morte di questi nel 1659, per\u00f2, Augusto di Sassonia-Weissenfels ne ottenne la reggenza per s\u00e9 e per i propri discendenti.\nSuo figlio Enrico dar\u00e0 quindi vita alla casata dei Sassonia-Weissenfels-Barby che per\u00f2 si estinguer\u00e0 gi\u00e0 col figlio di questi, Giorgio Alberto il quale morir\u00e0 senza eredi e la contea verr\u00e0 ereditata dall'Elettorato di Sassonia ed accorpata alle gi\u00e0 esistenti entit\u00e0 statali.\nIl castello di Barby e le tombe nel monastero dei francescani.\nIl castello di Barby (che sorgeva nel luogo ove attualmente si trova il castello barocco con il medesimo nome) assieme al locale monastero dei francescani (con annessa cappella gentilizia per i reggenti della contea) venne costruito nel XIII secolo con l'intento di fare del piccolo villaggio di Barby il centro dell'amministrazione di quelle terre, avvalendosi del fatto che nel 1497 l'area aveva ottenuto il privilegio di contea del Sacro Romano Impero.\nCome si \u00e8 detto, il locale monastero dei francescani di Barby conserva anche la cappella di famiglia dei reggenti della contea. La chiesa del monastero venne costruita tra il 1264 ed il 1271. Dopo un fuoco che la distrusse, venne ricostruita tra il 1370 ed il 1381, con l'aiuto del conte G\u00fcnther IV di Barby (\u2020 1404) che apport\u00f2 delle cospicue donazioni per la costruzione dell'edificio, con la facolt\u00e0 di poter prescegliere la chiesa a luogo di sepoltura per i membri della propria famiglia.\nStemma.\nI conti di Barby avevano uno stemma che consisteva in un'aquila d'argento, motivo ricorrente anche presso i conti di Mansfeld."}
{"id": "2410372", "revid": "287204", "url": "https://it.wikipedia.org/wiki?curid=2410372", "title": "Lega Nazionale A 1962-1963 (hockey su ghiaccio)", "text": "La stagione 1962-1963 del campionato svizzero di hockey su ghiaccio ha visto campione l'HC Villars.\nSpareggio (LNA-LNB).\nI GCK Lions sconfiggono l'EHC Basel 7-0 e 5-2 e vengono promossi in prima divisione."}
{"id": "2410374", "revid": "767487", "url": "https://it.wikipedia.org/wiki?curid=2410374", "title": "Mauro Benvenuti", "text": "Carriera.\nCresciuto nella , esordisce in prima squadra nel Le Signe, a cui viene prestato per il campionato di IV Serie 1952-1953.\nHa esordito in Serie A con la maglia del il 28 ottobre 1956 in -Palermo (1-1)."}
{"id": "2410386", "revid": "610351", "url": "https://it.wikipedia.org/wiki?curid=2410386", "title": "Campionati italiani primaverili di nuoto 2003", "text": "I Campionati italiani primaverili di nuoto 2003 si sono svolti a Ravenna tra il 2 e il 6 aprile 2003."}
{"id": "2410388", "revid": "599013", "url": "https://it.wikipedia.org/wiki?curid=2410388", "title": "Erasmo Zamperlini", "text": "Carriera.\nHa esordito in Serie A con la maglia della SPAL il 22 marzo 1953 in SPAL-Sampdoria (0-0).\nHa giocato in massima serie per due stagioni con la SPAL e per un anno con il , in prestito dal Verona, nel 1956-1957."}
{"id": "2410391", "revid": "287204", "url": "https://it.wikipedia.org/wiki?curid=2410391", "title": "Lega Nazionale A 1963-1964 (hockey su ghiaccio)", "text": "La stagione 1963-1964 del campionato svizzero di hockey su ghiaccio ha visto campione l'HC Villars.\nPromozioni.\nIl Gen\u00e8ve-Servette HC viene promosso direttamente in prima divisione a scapito dell'HC Ambr\u00ec-Piotta."}
{"id": "2410392", "revid": "110157", "url": "https://it.wikipedia.org/wiki?curid=2410392", "title": "Wit and Mirth, or Pills to Purge Melancholy", "text": "Wit and Mirth: Or Pills to Purge Melancholy \u00e8 una grande collezione di canzoni di Thomas D'Urfey, pubblicate fra il 1698 ed il 1720, che nella sua edizione definitiva in sei volumi, conteneva pi\u00f9 di mille canzoni e poemi. La collezione ebbe inizio con un singolo volume compilato e pubblicato da Henry Playford che era succeduto a suo padre John Playford come il pi\u00f9 importante editore musicale del periodo. Nei due decenni successivi, \"Pills\" and\u00f2 sempre pi\u00f9 ingrandendosi fino a raggiungere i cinque volumi; nel 1719 Thomas D'Urfey riordin\u00f2 il materiale, aggiungendo altri pezzi, realizzando una nuova edizione, sempre in cinque volumi, con il titolo \"Songs Compleat, Pleasant and Divertive\", pubblicata da Jacob Tonson. I volumi I e II erano costituiti interamente da canzoni (solo testi, senza musica) di D'Urfey. L'edizione and\u00f2 esaurita in poco tempo e nella riedizione D'Urfey cambi\u00f2 il titolo in \"Wit and Mirth: Or Pills to Purge Melancholy\". Aggiunse poi il sesto volume nel 1720.\nUltima versione.\nNel 1920 William Giles Whittaker pubblic\u00f2 \"North Country Folk Song set for unaccompanied voices: Words from D'Urfey's \"Pills to purge Melancholy\". Nel 1956 Ed McCurdy registr\u00f2 \"When Dalliance Was In Flower (and Maidens Lost Their Heads) Vol 1\". Questa \u00e8 trattata in maniera molto pi\u00f9 folk di quella realizzata successivamente da Will Holt. Tre anni dopo venne proposta \"Son of Daliance\". Nel 1959 Will Holt pubblic\u00f2 un album con 10 canzoni intitolato \"Pills To Purge Melancholy\" (Stinson SLP78). Le canzoni sono trattate come canzoni d'autore con accompagnamento di chitarra e flauto. Le parole sono tutte intelligibili ed il testo \u00e8 licenzioso. Nel 1966 Gerald Cockshutt orchestr\u00f2 10 canzoni per una suite chiamata \"Maddermarket Suite\".\nNel 1968 S.A.J. Bradley pubblic\u00f2 \"Sixty Ribald Songs From Pills to Purge Melancholy: Sixty Songs with Music\". Quest'opera venne poi incisa da molti cantanti folk. Nel 1990 City Waites registr\u00f2 \"Pills To Purge Melancholy\" (26 canzoni) e quindi nel 1995 \"Bawdy Ballads of Old England\". In questo caso soltanto poche delle canzoni proposte erano provenienti dalla collezione di D'Urfey. Nel 2000 Hesperus registr\u00f2 l'album \"My Thing Is My Own: Bawdy Songs of D'Urfey\" e nel 2007 venne pubblicata una collezione di 364 pagine."}
{"id": "2410393", "revid": "767487", "url": "https://it.wikipedia.org/wiki?curid=2410393", "title": "Episodi di American Dreams (seconda stagione)", "text": "La seconda stagione di \"American Dreams\" \u00e8 stata trasmessa su Mya di Mediaset Premium dal 5 ottobre 2009 alle ore 21:00, con due episodi per sera. In realt\u00e0 non si tratta di una prima visione, in quanto la stagione \u00e8 andata in onda qualche anno fa sul satellite. La seconda stagione \u00e8 andata in onda per la prima volta in chiaro dal 12 luglio 2011 al 5 agosto 2011 su Raidue, alle ore 9:30, per la prima volta in Italia in formato 16:9 (letterboxed)."}
{"id": "2410395", "revid": "767487", "url": "https://it.wikipedia.org/wiki?curid=2410395", "title": "Renato Luosi", "text": "Carriera.\nInizi\u00f2 a giocare in Seconda Divisione bergamasca nella squadra del suo paese, l'Unione Sportiva Fontanella (societ\u00e0 nata nel 1949), perch\u00e9 lo zio gestiva il \"Caff\u00e8 Luosi\" che era la sede del club nel centro del paese. \nFontanella era un paesino della bassa bergamasca quasi al confine con la provincia di Cremona, ma il suo nome fu segnalato alla Soresinese che mand\u00f2 un osservatore a visionarlo. Prima dell'inizio della stagione 1950-1951 una vettura con la scritta \"Latteria di Soresina\", la ditta del presidente della Soresinese, lo venne a prelevare a casa e inizi\u00f2 cos\u00ec la sua carriera calcistica passando direttamente dalla Seconda Divisione alla Promozione.\nHa esordito in Serie A con la maglia del il 14 settembre 1952 in Como- (0-1).\nHa giocato in massima serie anche con le maglie del e del .\nHa concluso la carriera calcistica giocando due stagioni in Serie D nelle file dell'Audace SME.\nSuccessivamente ha allenato squadre dilettantistiche della provincia di Verona, citt\u00e0 nella quale si era stabilito."}
{"id": "2410401", "revid": "1305772", "url": "https://it.wikipedia.org/wiki?curid=2410401", "title": "Bed of Roses (Bon Jovi)", "text": "Bed of Roses \u00e8 una canzone dei Bon Jovi, scritta da Jon Bon Jovi. \u00c8 stata estratta come secondo singolo dal quinto album in studio del gruppo, \"Keep the Faith\", nel gennaio del 1993. Ha raggiunto la top 10 della Billboard Hot 100 negli Stati Uniti. Altrove, si \u00e8 posizionata al tredicesimo posto nel Regno Unito, al secondo in Canada e al decimo in Australia.\nNegli anni, \u00e8 diventato uno dei brani pi\u00f9 popolari dei Bon Jovi, tanto che il gruppo stesso l'ha inserito nel suo primo \"Greatest Hits\", \"Cross Road\" nel 1994. Una versione acustica della canzone \u00e8 presente nel disco \"This Left Feels Right\". Appare inoltre nella registrazione dal vivo \"The Crush Tour\" e come traccia bonus in \"Live at Madison Square Garden\".\nLa canzone \u00e8 stata registrata dai Bon Jovi anche in lingua spagnola, con il titolo \"Cama De Rosas\".\nNel 2006, il brano \u00e8 stato reinterpretato dagli Hinder e inserito come traccia bonus nella riedizione per Walmart del loro album di debutto, \"Extreme Behavior\".\nInformazioni sulla canzone.\nSi tratta di una power ballad ed \u00e8 stata una delle prime canzoni a rivelare il nuovo sound pi\u00f9 maturo intrapreso dai Bon Jovi dopo aver ottenuto successo come band pop metal negli anni ottanta.\nJon Bon Jovi compose il brano al pianoforte in una camera d'albergo a Los Angeles. Il testo espone molti dei problemi che il cantante stava affrontando ai tempi. Il primo verso riflette ci\u00f2 che Jon provava mentre stava tentando di scrivere questa canzone; egli era in stato ubriachezza dalla sera prima, ma aveva un pianoforte in camera ed era determinato a comporre qualcosa.\nLa canzone inizia con alcuni arpeggi di pianoforte, fino a quando entra in scena Jon Bon Jovi che canta con una voce pi\u00f9 calda e sottile del solito, altro fatto che all'epoca rappresent\u00f2 una novit\u00e0 assoluta per i fan del gruppo. Accompagnato anche da leggeri riff prolungati di chitarra, il brano cambia ritmo nei ritornelli, quando Jon inizia a far uso del suo modo di cantare abituale.\nVideo musicale.\nIl video musicale della canzone inizia mostrando Richie Sambora mentre suona la sua chitarra in cima ad una montagna, per poi far vedere Jon Bon Jovi da solo nella sua stanza d'albergo, tutti i membri del gruppo mentre registrano la canzone in studio, ed infine mentre la eseguono dal vivo. Pare che il regista Wayne Isham volesse inizialmente Jon Bon Jovi sulla cima della montagna, ma questi rispose di aver fatto una cosa simile gi\u00e0 nel video di \"Blaze of Glory\" e consigli\u00f2 di mandare Richie Sambora e David Bryan, che in alcune scene si vede suonare il pianoforte.\nLe scene dal vivo sono state filmate alla Stabler Arena di Bethlem, in Pennsylvania, il 31 dicembre 1992, durante lo speciale concerto tenuto dal gruppo la vigilia di Capodanno. Al fine di ottenere la pi\u00f9 vivace e vasta folla possibile per il video, la band prese accordi per non avere posti a sedere sul parterre dell'arena e stabil\u00ec un unico prezzo d'ingresso.\nTracce.\nLe tracce dal vivo sono state registrate durante il \"New Jersey Syndicate Tour\"."}
{"id": "2410402", "revid": "104458", "url": "https://it.wikipedia.org/wiki?curid=2410402", "title": "Albensi", "text": ""}
{"id": "2410403", "revid": "767487", "url": "https://it.wikipedia.org/wiki?curid=2410403", "title": "Roberto Passarin", "text": "Carriera.\nHa esordito in Serie A con la maglia del il 15 giugno 1952 in Novara-Pro Patria (3-0).\nHa giocato in massima serie anche con le maglie di , , e .\nChiude la carriera in Canada con il Toronto Italia, con cui vinse la ECPSL 1965."}
{"id": "2410407", "revid": "767487", "url": "https://it.wikipedia.org/wiki?curid=2410407", "title": "DFB-Pokal 1993-1994", "text": "La DFB-Pokal 1993\u201394 fu la 51\u00aa edizione del trofeo nazionale tedesco. 76 squadre si sfidarono a partire dal 1\u00ba agosto 1993 fino al 14 maggio 1994. Nella finale il SV Werder Bremen sconfisse il Rot-Wei\u00df Essen 3 \u2013 1 conquistando per la terza volta il titolo.\nFinale.\nWerder Bremen(3\u00b0 successo)"}
{"id": "2410409", "revid": "32698", "url": "https://it.wikipedia.org/wiki?curid=2410409", "title": "Conseil europ\u00e9en pour la recherche nucl\u00e9aire", "text": ""}
{"id": "2410412", "revid": "24523029", "url": "https://it.wikipedia.org/wiki?curid=2410412", "title": "Trasduttori", "text": ""}
{"id": "2410413", "revid": "287204", "url": "https://it.wikipedia.org/wiki?curid=2410413", "title": "Il maledetto United", "text": "Il maledetto United \u00e8 un romanzo del 2006 scritto da David Peace. Mescolando fatti e personaggi reali con la finzione narrativa, lo scrittore d\u00e0 vita all'eccentrico ritratto dell'allenatore di calcio Brian Clough, in particolare dei suoi 44 giorni da allenatore del Leeds United nella stagione 1974-75, che lo resero un'icona del calcio inglese negli anni settanta.\nTrama.\nL'ex calciatore Brian Clough, che ha giocato con le maglie di Middlesbrough e Sunderland, dopo un brutto infortunio inizia la carriera da allenatore. Clough riesce a compiere l'impresa di portare il Derby County, a quei tempi in una situazione critica sia dal punto di vista sportivo che finanziario, dal fondo della terza serie inglese, sino alla vittoria del campionato. Grazie ai suoi successi e alla sua celebrit\u00e0 acquisita, nel 1974 gli viene offerta la possibilit\u00e0 di sostituire Don Revie sulla panchina del Leeds United, squadra che egli odia profondamente.\nClough si ritrova ad allenare una squadra di viziati e arroganti calciatori, competitivi fino al limite della scorrettezza. Spinto dal suo orgoglio, allener\u00e0 l'odiato Leeds per 44 giorni cercando di modificare lo stile e l'approccio calcistico della squadra. Tra sconfitte e vittorie, viene raccontata la vita di Brian Clough, uomo dotato di un forte orgoglio e un forte amore per il calcio, ma vengono raccontate anche le sue paure e il suo terrore del fallimento, che riversa su alcool e sigarette.\nAdattamento cinematografico.\nNel 2009 \u00e8 stato realizzato un film omonimo, \"Il maledetto United\", diretto da Tom Hooper ed interpretato da Michael Sheen nei panni di Clough. Il film \u00e8 uscito nei cinema inglesi nel marzo 2009."}
{"id": "2410415", "revid": "767487", "url": "https://it.wikipedia.org/wiki?curid=2410415", "title": "Asier Riesgo", "text": ""}
{"id": "2410416", "revid": "1543377", "url": "https://it.wikipedia.org/wiki?curid=2410416", "title": "Abierto Mexicano Telcel 2009 - Singolare maschile", "text": "Il singolare maschile dell'Abierto Mexicano Telcel 2009 \u00e8 stato un torneo di tennis facente parte dell'ATP World Tour 2009.\nNicol\u00e1s Almagro era il detentore del titolo, e in finale ha battuto Ga\u00ebl Monfils, 6\u20134, 6\u20134."}
{"id": "2410417", "revid": "32698", "url": "https://it.wikipedia.org/wiki?curid=2410417", "title": "Conseil Europ\u00e9en pour la Recherche Nucl\u00e9aire", "text": ""}
{"id": "2410418", "revid": "547034", "url": "https://it.wikipedia.org/wiki?curid=2410418", "title": "Carlo Varese (pittore)", "text": "Biografia.\nNato a Milano nel 1903 in una famiglia di musicisti che asseconda la sua predisposizione per la pittura, iscrivendolo alla scuola dell'artista milanese tardo-romantico Attilio Andreoli.\nMolto attivo nel dibattito artistico contemporaneo, nel giugno del 1931 viene nominato commissario esterno all'Accademia di Brera.\nStringe una forte amicizia con Carlo Carr\u00e0, con il quale condivide l'iniziale impronta stilistica chiarista: nel 1939 si aggiudica il primo Premio Bergamo con \"La spiaggia di Viserba\", quadro dai colori giallo e giallo ocra e dalle pennellate ben decise e strutturate.\nIn altri dipinti invece, alcune atmosfere rarefatte e le forme semplificate ricordano talvolta Felice Casorati.\nLe opere giovanili dell'artista sono solo in parte reperibili, essendo andati perduti molti dipinti nel bombardamento che distrusse il suo studio milanese; durante la guerra, Varese dipinge in alta Val Seriana insieme a Arturo Tosi e conosce il pittore Raffaele De Grada, che con lui condivide lo studio di via Castel Morrone.\nNel 1959 ha una commissione di rilievo: i mosaici della facciata della chiesa Santa Maria Liberatrice a Milano, opera dell'architetto Ezio Cerutti.\nAlcune delle sue opere vanno ricercate anche nei luoghi dei suoi soggiorni a Winterthur, nei primi anni del dopoguerra e oltre, dove realizz\u00f2 anche ritratti per la borghesia alemanna. ln Svizzera ebbe modo di apprezzare le opere postimpressioniste a Villa Flora (Winterthur). Alcuni paesaggi e in particolare gli ultimi, ricordano appunto Bonnard. La campagna lombarda fu la sua ultima fonte di ispirazione. \nDi lui noto un \"Ritratto di Edoardo Azeglio Vicini\" del 1946, conservato presso la Quadreria dell'Ospedale Maggiore di Milano.\nNel 1975 si trasferisce a San Pietro Cusico, frazione di Zibido San Giacomo, dove muore il 25 maggio 1977."}
{"id": "2410419", "revid": "767487", "url": "https://it.wikipedia.org/wiki?curid=2410419", "title": "Walter G\u00f3mez", "text": "Biografia.\nNato nel quartiere La Uni\u00f3n di Montevideo, Walter G\u00f3mez si avvicin\u00f2 al calcio durante l'infanzia: inizialmente gioc\u00f2 in porta per volere del padre, che temeva il peggioramento della bronchite del figlio. Gioc\u00f2 poi come centromediano. Inizi\u00f2 a lavorare grazie al fratello Washington, che gli trov\u00f2 un impiego, ma Walter lasciava spesso il posto di lavoro per continuare a giocare a calcio. Era un fumatore, ed era solito fumare anche durante gli intervalli tra primo e secondo tempo delle partite. Una volta ritiratosi dall'attivit\u00e0 agonistica, si stabil\u00ec a Buenos Aires; mor\u00ec in un ospedale di Vicente L\u00f3pez a causa di una malattia ai polmoni. \u00c8 sepolto nel cimitero di Lomas de Zamora.\nEra soprannominato \"Botija de oro\" (in lingua italiana sciusci\u00e0, lustrascarpe).\nCaratteristiche tecniche.\nG\u00f3mez giocava come attaccante: in Uruguay giocava come mezzala destra, mentre in Argentina e in Italia fu impiegato come centravanti. Era molto abile tecnicamente: era capace di efficaci dribbling in spazi ridotti grazie alle sue finte di corpo, alle sue accelerazioni e ai colpi di tacco; era in grado sia di segnare che di fornire assist ai compagni. Sapeva tirare con entrambi i piedi, ed era anche un discreto colpitore di testa.\nCarriera.\nClub.\nG\u00f3mez inizi\u00f2 la propria carriera in una societ\u00e0 dilettantistica, il Sol de Am\u00e9rica, nel 1941; vi rimase fino al 1942. Nel 1943 gioc\u00f2 per l'Uni\u00f3n de Montevideo, e nel 1944 pass\u00f2 al Central, sua prima squadra professionistica. Nel 1946 si trasfer\u00ec al Nacional, divenendo subito titolare e componendo la prima linea con Luis Ernesto Castro, Atilio Garc\u00eda, Roberto Porta e Bibiano Zapirain. Con il Nacional vinse due titoli nazionali nel 1946 e nel 1947; nel 1949, per aver aggredito un arbitro, venne squalificato per un anno: pertanto, il Nacional decise di cederlo al River Plate, in Argentina, per un milione di pesos, cifra stabilita direttamente da Antonio Liberti, presidente del club argentino. Al River entr\u00f2 subito a far parte della formazione titolare, debuttando il 2 aprile 1950 contro il Newell's Old Boys a Rosario: segn\u00f2 al primo minuto dell'incontro. Durante il suo periodo in Argentina affianc\u00f2 Santiago Vernazza, Eliseo Prado, \u00c1ngel Labruna e F\u00e9lix Loustau nel reparto offensivo del River Plate; vinse tre campionati (1952, 1953 e 1955) e segn\u00f2 75 gol, divenendo il massimo realizzatore straniero con la maglia del River. Il primato pass\u00f2 poi, anni dopo, a Enzo Francescoli. Lasciato il River si trasfer\u00ec in Italia: inizialmente firm\u00f2 per il Milan, con cui gioc\u00f2 solo un incontro amichevole: venne poi ceduto in prestito al per l'alta cifra di 80 milioni. Giocava in qualit\u00e0 di oriundo in seguito a una falsificazione di documenti in cui risultava nipote di un uomo italiano. Esord\u00ec in Serie A con la maglia del Palermo il 23 settembre 1956 in -Palermo (2-1). Alla sua prima stagione realizz\u00f2 4 gol in 27 partite; alla seconda, in Serie B, 4 in 20 gare. Fece poi ritorno al Nacional di Montevideo, dove rimase per il biennio 1959-1960; nel 1961 si trasfer\u00ec in Colombia, dove gioc\u00f2 una stagione con il C\u00facuta e due con l'Once Caldas. Nel 1963 pass\u00f2 al Deportivo Galicia, in Venezuela, con la cui maglia si ritir\u00f2 nel 1964: lasci\u00f2 il calcio dopo un'amichevole tra Deportivo Galicia e Cerro.\nNazionale.\nG\u00f3mez debutt\u00f2 in Nazionale il 15 agosto 1945, nell'incontro dell'Estadio Gas\u00f3metro tra e Uruguay valido per la Copa Newton. Nei minuti finali della partita ricevette un colpo al naso, che gli caus\u00f2 un'epistassi che lo costrinse ad abbandonare il campo prima del fischio finale. Il 9 gennaio 1946 torn\u00f2 in Nazionale per affrontare il nella Copa Rio Branco: la gara si concluse con il risultato di 1-1. Nello stesso mese fu convocato per il Campeonato Sudamericano de Football 1946. Il 29 gennaio esord\u00ec nella competizione, contro la : entr\u00f2 all'80\u00ba minuto in luogo di Atilio Garc\u00eda. Il 2 febbraio gioc\u00f2 la sua ultima partita in Nazionale: fece il suo ingresso in campo al 73\u00ba minuto, rilevando Medina. La squalifica rimediata nel 1949 lo obblig\u00f2 a saltare il ."}
{"id": "2410421", "revid": "287204", "url": "https://it.wikipedia.org/wiki?curid=2410421", "title": "Lega Nazionale A 1964-1965 (hockey su ghiaccio)", "text": "La stagione 1964-1965 del campionato svizzero di hockey su ghiaccio ha visto campione lo SC Bern.\nPromozioni.\nL'HC La Chaux-de-Fonds viene promosso direttamente in prima divisione a scapito dello Young Sprinters HC."}
{"id": "2410426", "revid": "2110845", "url": "https://it.wikipedia.org/wiki?curid=2410426", "title": "Franco Maselli", "text": "Carriera.\nHa esordito in Serie A con la maglia del il 30 dicembre 1951 in SPAL-Palermo (3-0)."}
{"id": "2410430", "revid": "767487", "url": "https://it.wikipedia.org/wiki?curid=2410430", "title": "Loris Lonardi", "text": "Carriera.\nAla, ha esordito in Serie A con la maglia del il 18 settembre 1956 in Palermo-Vicenza (3-1)."}
{"id": "2410432", "revid": "24523318", "url": "https://it.wikipedia.org/wiki?curid=2410432", "title": "Helicolestes", "text": ""}
{"id": "2410433", "revid": "24523329", "url": "https://it.wikipedia.org/wiki?curid=2410433", "title": "Pernis ptilorhyncus", "text": ""}
{"id": "2410435", "revid": "38120", "url": "https://it.wikipedia.org/wiki?curid=2410435", "title": "Bed Of Roses", "text": ""}
{"id": "2410436", "revid": "24523344", "url": "https://it.wikipedia.org/wiki?curid=2410436", "title": "Rostrhamus", "text": ""}
{"id": "2410438", "revid": "24523359", "url": "https://it.wikipedia.org/wiki?curid=2410438", "title": "Terathopius", "text": ""}
{"id": "2410439", "revid": "24523369", "url": "https://it.wikipedia.org/wiki?curid=2410439", "title": "Torgos tracheliotos", "text": ""}
{"id": "2410440", "revid": "31886", "url": "https://it.wikipedia.org/wiki?curid=2410440", "title": "David Tecchler", "text": "Biografia.\nNacque a Lechbruck, vicino a F\u00fcssen (Augusta) dove si ipotizza abbia appreso i rudimenti della sua arte. Alcuni studiosi (tra cui Steiner e Poidras) riportano di una sua permanenza lavorativa a Salisburgo e Venezia, ma non \u00e8 chiaro a quali fonti facciano riferimento.\nQuel che \u00e8 certo \u00e8 che si trasfer\u00ec a Roma negli ultimi anni del XVII secolo, con fonti che attestano la sua presenza in citt\u00e0 almeno a partire dal 1694. A Roma, in quel periodo, i soli liutai di un certo rilievo erano Alberto Platner (1642/3\u20131713), di cui fu probabilmente apprendista, ed il genero di questi, Georg T\u00e4nnigar (1664/1666-post 1735). Nell'ultima parte del secolo la richiesta di strumenti ad arco a Roma e nel resto d'Italia era cresciuta esponenzialmente, motivo per cui Tecchler si inser\u00ec rapidamente nel mercato.\nTra il 1699 e il 1711 visse nei pressi di San Biagio della Fossa (nell'area di Piazza Navona), mantenendo fino al 1703 un laboratorio in Via dei Leutari, 16.\nSeguono due traslochi nel 1720 e nel 1730, ma sempre all'interno del rione Ponte, nei pressi della chiesa dei Santi Celso e Giuliano. Quella zona era in quell'epoca un nucleo fondamentale di Roma, poich\u00e9 era l'unico collegamento tra il centro e il Vaticano. Tecchler fu infatti, come il suo allievo Michele Platner, membro della Guardia Svizzera.\nSposato con Agnes de Dominici, ebbe 10 figli, di cui solo uno sopravvisse fino all'et\u00e0 adulta. Poco altro si sa, tale \u00e8 l'esiguit\u00e0 delle fonti, sulla sua vita personale.\nProduzione.\nLa produzione di Tecchler mostra l'influenza dei modelli di Jacobus Stainer, pur arrivando a discostarsene anche vistosamente: la sua produzione, pi\u00f9 che in altri liutai dell'epoca, rivela infatti un gusto spiccatamente personale. Alcuni particolari rivelano inoltre influenze della scuola cremonese e veneziana. \u00c8 conosciuto ed apprezzato soprattutto per i violoncelli (circa 50), molti dei quali sono oggi usati da affermati solisti. In gran parte, questi strumenti sono di grandi dimensioni e molti sono stati ridotti nella taglia nel corso del XIX e XX secolo. I violini sono anche di eccellente qualit\u00e0, in particolare quelli del periodo della maturit\u00e0. I primi esemplari, ossia quelli pi\u00f9 aderenti al modello di Stainer sono, seppur pregevoli, meno interessanti.\nScrive su Tecchler Karel Jalovec:\"Ha costruito strumenti nella forma grande di Amati, pur con la curvatura del piano armonico nello stile di Stainer. Gli angoli sono allungati in modo caratteristico, i ricci scolpiti con grazia: la filettatura, piuttosto ampia, \u00e8 ben rifinita; le \"effe\", piccole ma piuttosto aperte, sono disegnate secondo il modello di Stainer. Il legno \u00e8 selezionato attentamente e presenta un aspetto elegante, rifinito con una meravigliosa vernice gialla o giallo-rossa di eccellente qualit\u00e0. I violoncelli sono rosso-marrone o rosso scuro. I contrabbassi, di grande taglia, sono parimenti molto buoni. La sua produzione \u00e8 ampia e ci ha lasciato un considerevole numero di strumenti.\"\nLa sua produzione comprende alcuni eccellenti contrabbassi e invece pochissime viole: sull'etichetta di una di queste, datata 1730, viene riportato che tale esemplare \u00e8 la terza viola che egli avesse costruito. Costru\u00ec inoltre alcuni liuti e mandolini."}
{"id": "2410442", "revid": "24523390", "url": "https://it.wikipedia.org/wiki?curid=2410442", "title": "Vultur", "text": ""}
{"id": "2410452", "revid": "729019", "url": "https://it.wikipedia.org/wiki?curid=2410452", "title": "Strada europea E01", "text": "La strada europea E01 \u00e8 un asse viario misto di classe A intermedia Nord-Sud.\nCollega la citt\u00e0 Nord-Irlandese di Larne a Siviglia (Spagna), passando attraverso l'Irlanda, il Portogallo e la Spagna.\nIl tratto tra Rosslare Harbour (Irlanda) e La Coru\u00f1a (Spagna) non \u00e8 servito da un servizio di traghetti: di conseguenza i due tronconi della E01 sono separati tra loro."}
{"id": "2410454", "revid": "287204", "url": "https://it.wikipedia.org/wiki?curid=2410454", "title": "Sfilata di Pasqua", "text": "Sfilata di Pasqua (titolo originale \"Easter Parade\") \u00e8 la ventottesima novella gialla di Rex Stout con Nero Wolfe protagonista.\nTrama.\nMillard Bynoe, ricco floricoltore, \u00e8 riuscito a ottenere una orchidea completamente rosa. Wolfe sa che la moglie di Bynoe la indosser\u00e0 alla parata pasquale, e chiede ad Archie di incaricare qualcuno di rubarne un esemplare, o, nel caso il tentativo fallisse, di scattare almeno delle foto. Archie si reca con la sua macchina fotografica alla sfilata, e assiste ad una scena di omicidio."}
{"id": "2410456", "revid": "287204", "url": "https://it.wikipedia.org/wiki?curid=2410456", "title": "Colpo di genio", "text": "Colpo di genio (titolo originale \"Poison \u00e0 la Carte\") \u00e8 la trentaduesima novella gialla di Rex Stout con Nero Wolfe protagonista.\nTrama.\nFritz Brenner \u00e8 invitato dal circolo dell'aristologia per cucinare i suoi rinomati piatti; \u00e8 proprio uno di questi ad avvelenare uno dei commensali. Wolfe \u00e8 furioso per l'offesa arrecata al suo cuoco ed amico, e si impegna a scoprire quale delle belle attrici disoccupate, ingaggiate per servire a tavola vestite come antiche vestali, abbia aggiunto dell'arsenico al men\u00f9."}
{"id": "2410460", "revid": "106846008", "url": "https://it.wikipedia.org/wiki?curid=2410460", "title": "Pulpito della Passione", "text": "Il pulpito della Passione \u00e8 uno dei due pulpiti bronzei di San Lorenzo a Firenze, ultima opera dello scultore fiorentino Donatello, all'epoca settantenne. I pulpiti (l'altro \u00e8 il quello della Resurrezione) risalgono a dopo il 1460 e il maestro ne cur\u00f2 la progettazione e il disegno anche se \u00e8 probabile che le altre fasi vennero curate da aiutanti, tra i quali spiccavano Bartolomeo Bellano e Bertoldo di Giovanni. Il \"pulpito della Passione\" fu probabilmente il secondo a venire realizzato e in esso \u00e8 pi\u00f9 consistente l'opera degli aiutanti. \u00c8 leggermente pi\u00f9 piccolo dell'altro e misura 280\u00a0cm di lunghezza e 137 di altezza (escluse le colonne).\nStoria.\nI due pulpiti sono legati a numerosi problemi per lo studio critico. Oltre che la difficile valutazione dell'autografia da parte del maestro e dei suoi collaboratori, si ignora il committente (Cosimo de' Medici?) e la funzione originaria per cui vennero fusi. La sistemazione attuale, sull'alto di quattro colonne ciascuno, risale infatti con tutta probabilit\u00e0 a molti anni dopo la morte di Donatello, alla visita di Leone X a Firenze del 1515, quando vennero montanti provvisoriamente. Riassemblati nel 1558-1565, furono completati da due pannelli lignei bruniti nel 1616 e nel 1634. Alcuni hanno ipotizzato che i vari pannelli che compongono i pulpiti fossero originariamente destinati a sarcofagi, magari proprio per Cosimo e sua moglie o suo figlio Giovanni, mentre l'uso come cantoria appare inverosimile per le dimensioni troppo ridotte.\nLa datazione \u00e8 collocata a dopo il rientro di Donatello da Siena (1459-1460) e su uno dei rilievi, il \"Martirio di San Lorenzo\", \u00e8 stata scoperta la data 15 giugno 1465, ma su quale fosse il grado di finitura alla morte di Donatello (1466) non \u00e8 possibile stabilirlo. Dopotutto le sue biografie antiche, a partire da Vasari, parlano di un maestro che, a settant'anni suonati, passava ormai la maggior parte del suo tempo costretto a letto.\nNonostante le questioni aperte i due pulpiti sono comunemente ritenuti il punto estremo dell'arte di Donatello, l'ultimo capolavoro che chiuse, portando agli estremi sviluppi, lo studio dell'animo umano, della spazialit\u00e0 e della libert\u00e0 compositiva che aveva caratterizzato tutta la sua carriera.\nBaccio Bandinelli nel XVI secolo giudico gli \"errori\" di finitura alla vecchiaia ed all'incombente cecit\u00e0 del maestro, liquidando i due pulpiti come le peggiori opere della mano di Donatello. Solo nei secoli successivi si \u00e8 gradualmente rivalutato il giudizio critico sul queste due opere. Oggi la valutazione \u00e8 nettamente benevola, soprattutto per l'intensit\u00e0 espressiva ancora insuperabile del linguaggio donatelliano, con una reinvenzione iconografica libera e originale dei temi biblici.\nAttribuzione.\nLa libert\u00e0 compositiva, l'ariosit\u00e0 e la ricchezza dei rilievi viene generalmente interpretata come segno dell'autografia del disegno delle scene e della modellatura dei modelli in cera a Donatello stesso, mentre la fusione e la cesellatura finale dovette essere curata dal Bellano, al quale sono riconducibili alcuni stilemi grafici: la filacciosit\u00e0 dei panneggi, che aderiscono come se fossero bagnati, l'andamento grafico di barbe e capelli, la regolarit\u00e0 monotona dei particolari ripetitivi. Notazioni pi\u00f9 specifiche sono aggiunte nelle descrizioni delle singole scene.\nIn alcune parti la tecnica appare appena sbozzata, una sorta di non-finito. Non \u00e8 dato a sapersi in quanta misura essa sia opera di Donatello, ma \u00e8 una dato di fatto anche in altre opere attribuite al maestro (come il \"Compianto\" di Londra) e si adatta perfettamente alle emozioni crude ed all'espressivit\u00e0 delle scene dell'ultima fase dell'artista.\nDescrizione.\nIl \"pulpito della Passione\" \u00e8 quello conservato nella navata sinistra. Le due opere hanno un'impaginazione simile, ma molto pi\u00f9 regolare nel caso del pulpito della Passione, poich\u00e9 scandita da una serie di pilastrini scanalati, con capitelli recanti puttini che reggono festoni e con un fregio continuo sulla trabeazione che \u00e8 decorato da putti vendemmianti, eroti e centauri affrontati, sui quali corre un sima sporgente che ricorda i sarcofagi classici. Il fregio si ritiene per entrambi i pulpiti opera di un collaboratore eseguita dopo la morte di Donatello. Nel pulpito della Passione i lati maggiori contengono due o tre scene ciascuno, pi\u00f9 una per ciascuno dei due lati minori, per un totale di sette. Due pannelli del lato sud, in corrispondenza dello sportello per l'accesso, sono integrazioni lignee seicentesche.\nEsse rappresentano:\nGli episodi della Passione sono svolti con notevole ricchezza e manca quello dell'ultima cena: forse la mancanza \u00e8 da mettere in relazione con il vicino altare maggiore, dove giornalmente si commemorava quell'episodio durante la messa.\n\"Orazione nell'Orto\".\nIl rilievo dell'\"Orazione nell'Orto\" mostra il monte degli ulivi del Getsemani, sulla cui sommit\u00e0 Cristo prega ed entra in contatto con un angelo. Gli apostoli sono rimasti indietro, colti dal sonno, e sono disposti a gruppi via via pi\u00f9 vicini allo spettatore, di dimensioni crescenti per via delle regole di prospettiva. Gli ultimi sono cos\u00ec proiettati verso lo spettatore da essere seduti sopra la cornice, uscendo dalla rappresentazione secondo una straordinaria libert\u00e0 spaziale tipica dei migliori lavori dell'artista, che dissolve i confini logici del quadro.\nGli apostoli, come nel testo evangelico, sono undici, poich\u00e9 Giuda Iscariota in quel frangente si trova ad avvisare i sacerdoti del sinedrio.\nLa grande libert\u00e0 compositiva ha sempre fatto attribuire a Donatello sia l'ideazione che l'esecuzione del rilievo, curato poi nella fusione e cesellatura dal Bellano.\n\"Cristo davanti a Pilato e a Caifa\".\nLe due scene sono rappresentate in un unico spazio diviso in due da due ambienti uguali, ciascuno voltato a botte con due grandi archi a tutto sesto (ricorda il \"Miracolo della mula\" nell'altare del Santo a Padova) e separati da un pilastro centrale davanti al quale, oltre che passare delle figure di cerniera, si trova una colonna coclide, fine citazione dell'antico. Essa fa pendant con le altre due colonne con scanalature a spirale ai lati della scena e tutte e tre sono sormontate da un putto alato. In fondo alle arcate si trovano raffigurati due balconi dove si affacciano i curiosi. Due pertiche all'estremit\u00e0 non sono altro che direttrici prospettiche verso il punto di fuga; esse escono ben oltre le colonne laterali e tengono appese due gabbiette, un virtuosistico esercizio di prospettiva.\nLa doppia scena mostra l'interrogatorio di Cristo davanti al sommo sacerdote Caifa e poi davanti al prefetto romano Ponzio Pilato. Come nei rilievi di Padova l'azione principale avviene al cuore di un turbine di molteplici avvenimenti. Ges\u00f9 \u00e8 relegato in un angolo nella scena di Caifa, ma l'eloquentissimo gesto del sommo sacerdote ne permette l'individuazione, grazie anche all'aureola.\nTra le figure in primo piano, impostate secondo le pi\u00f9 varie posture, il gruppo dei soldati \u00e8 tagliato fuori dietro la cornice all'altezza del busto, un espediente opposto a quello delle figure debordanti nell'\"Orazione nell'Orto\", ma con la stessa finalit\u00e0 di sottintendere uno spazio che si estende ben oltre la rappresentazione. Numerosi sono i sentimenti e gli stati d'animo colti nei vari personaggi e non mancano i dettagli insoliti o curiosi, come quello del servitore di Pilato che \u00e8 bifronte, a simboleggiare probabilmente il doppio gioco del procuratore romano.\nAnche questo rilievo viene attribuito, per quanto riguarda disegno e realizzazione a Donatello e al Bellano per la rinettatura del bronzo.\n\"Crocifissione\".\nLa \"Crocifissione\" \u00e8, con il \"Compianto\", la scena pi\u00f9 drammatica del pulpito. Mentre in alto al centro si sta consumando la tragedia della Passione, una folla turbinante, tra cui molti soldati con i loro cavalli, ignora l'avvenimento e non si cura nemmeno del dolore delle donne ai piedi della croce, anche qui rappresentate (come nella \"Crocefissione\" del Bargello o nel \"Compianto\" del Victoria and Albert Museum) con varie gradazioni di dolore, che va dal pianto silenzioso, alla disperazione urlante, fino a uno scoramento impotente della figura piegata a terra. Pi\u00f9 in alto gli angeli, alcuni rappresentati in uno scorcio perfetto, indicano la tragedia ed accorrono increduli, alcuni urlando con raccapriccio. Il ladrone di destra, oltre che torturato dai soldati, \u00e8 frustato crudelmente da un diavolo, che lo tira per i capelli obbligandolo a contorcersi.\nSe da un lato due figure sfondano lo spazio presentandosi sopra il pilastrino laterale, dall'altro i personaggi vi scompaiono dietro, sottolineando una resa spaziale illusionisticamente illimitata.\nLa Crocifissione viene attribuita dalla maggior parte degli studiosi al Bellano, che pure segu\u00ec schemi donatelliani.\n\"Compianto\".\nIl \"Compianto\" \u00e8 ambientato nello stesso luogo della scena precedente, ma con un taglio nettamente pi\u00f9 basso, con le croci ancora in alto ma che lasciano vedere solo i piedi e gli arti inferiori dei condannati. Una forte cesura verticale \u00e8 data dalla scala con cui il corpo di Cristo \u00e8 stato tolto dalla croce. Maria si \u00e8 chinata sul figlio morto, mentre gli altri astanti, anche in questo caso, esprimono le varie gradazioni del dolore, tra cui spicca quella delle due donne a destra prese da una furente concitazione che le fa urlare e agitare le braccia in alto (iconografia ripresa da quella delle Menadi sui sarcofagi antichi). Quasi al centro, di fianco alla scala, tra i dolenti potrebbero essere rappresentati anche Cosimo de' Medici e la moglie Contessina. Rispetto alla scena precedente i personaggi sono tutti concentrati sull'azione, anche quelli che non si preoccupano delle conseguenze, come i soldati e il fabbro che ha tolto i chiodi e li tiene ancora in mano. Solo nello sfondo passano alcuni cavalieri del tutto ignari, rappresentati col bassissimo rilievo dello stiacciato.\nLa scena \u00e8 attribuita, per la commossa carica patetica e il taglio narrativo spregiudicato, a Donatello, con la fusione curata da Bertoldo, il quale avrebbe anche aggiunto di sua mano i cavalieri sullo sfondo.\n\"Sepoltura\".\nLa scena della \"Sepoltura\" \u00e8 pi\u00f9 pacata delle due precedenti. Tra due personaggi pi\u00f9 grandi, proiettati verso lo spettatore sopra i pilastri laterali (anche in questo caso un superamento dei confini naturali della scena), si svolge il rito della sepoltura in un sarcofago all'antica, scorciato secondo una deformazione ottica prevista per una visione ottimale dal basso. Attorno si dispongono varie figure a semicerchio: la loro distanza gradua non solo le dimensioni, ma anche la profondit\u00e0 del rilievo, pi\u00f9 sottile via via che ci si allontana dallo spettatore.\nL'ambientazione della grotta \u00e8 suggerita da alcune pietre squadrate che si vedono in alto, punteggiate da germogli di piante selvatiche.\nAlcune donne sono ancora in preda al dolore, ma in maniera pi\u00f9 composta, come Maria che bacia il volto del figlio per l'ultima volta, oppure le due figure sedute in terra in primo piano, desolatamente abbandonate alla sofferenza col capo chino. Altri personaggi dello sfondo sono invece disinteressati e sembrano avviarsi altrove dopo aver assistito alla condanna a morte, infatti procedono tutte verso sinistra. Tra queste c'\u00e8 anche una fanciulla, che ritrova la spensieratezza giocando a palla.\nIn questa scena \u00e8 evidente il modello derivato dai rilievi dell'antichit\u00e0 per alcune figure: il Cristo ha un corpo con una precisa resa anatomica \"all'antica\", le donne disperate ricordano le Menadi dei sarcofagi romani e la figura distesa assomiglia ad una divinit\u00e0 fluviale.\nLa scena \u00e8 come la precedente attribuita a Donatello con la collaborazione di Bertoldo, mentre al Bellano sono attribuite le figure che si sovrappongono alle paraste tra le scene."}
{"id": "2410461", "revid": "281779", "url": "https://it.wikipedia.org/wiki?curid=2410461", "title": "Placeshifting", "text": "Placeshifting \u00e8 una tecnologia digitale che utilizza un dispositivo (streambox) il quale, una volta collegato ad una qualsiasi fonte audio/video (ad esempio decoder satellitari, decoder digitali terrestre, lettori DVD e Blu-ray, Videocamere), permette di visualizzare i contenuti da essa trasmessi in tempo reale o differito attraverso un comune PC/portatile oppure un cellulare/smartphone, semplicemente sfruttando una connessione ad internet.\nOvunque ci si trovi nel mondo \u00e8 quindi possibile vedere i programmi della TV di casa, oppure tenere sotto controllo una determinata area nel caso per mezzo di una videocamera, con un totale controllo in remoto da parte dell'utente della propria fonte audio video (disponendo della perfetta riproduzione sul PC/cellulare del proprio telecomando).\nIl termine \"placeshifting\" \u00e8 stato coniato negli USA, dove questo sistema \u00e8 ampiamente gi\u00e0 diffuso, e da non confondere con il pi\u00f9 noto termine \"timeshifting\"."}
{"id": "2410462", "revid": "287204", "url": "https://it.wikipedia.org/wiki?curid=2410462", "title": "Il villaggio del brivido", "text": "Il villaggio del brivido (\"Fright Camp\") \u00e8 il settantesimo libro della serie horror per ragazzi \"Piccoli brividi\", scritta da R. L. Stine.\nTrama.\nAndrew e Tyler Herman sono due fratelli, uno di dodici anni e l'altro di dieci. I due adorano i film di R.B. Farraday e il loro preferito \u00e8 \"La caverna da cui non si torna\". Durante l'inverno, il padre torna con un volantino del parco basato sulle storie dei film di Farraday, il \"Villaggio Estivo del Brivido\". A luglio i due fratelli partono e fanno conoscenza con Meredith e Elizabeth Friedman, due sorelle come loro grandi appassionate dei film di R.B. Farraday. Durante il tragitto, si vede la ricreazione di una scena di uno dei trentacinque film. I quattro arrivano nel campo e Tyler e Andrew finiscono nel bungalow numero tre assieme a Jack Harding e Chris Kretschmer.&lt;br&gt;\nDurante la cena, un omone grande e grosso con una cicatrice viola sulla fronte, di nome Alonso, lega le mani di tutti con dei cavi elettrici e fa entrare Farraday; subito dopo Alonso d\u00e0 una grande scossa elettrica a Chris che va in infermeria, mentre Farraday fa entrare un gigantesco gorilla di nome Rocko che, inavvertitamente, fugge dalla gabbia e semina il panico nella sala, prima di venire narcotizzato da una freccetta sparata da uno degli assistenti. Jack, Tyler e Andrew sono sbalorditi e spaventati e cominciano a credere che ci sia qualcosa di strano nel villaggio. Il giorno dopo Chris ritorna e tutti vanno sulle montagne russe: ai comandi c'\u00e8 Duffy, un omone muscoloso e sicuro di s\u00e9. Azionata la macchina, se ne va incredibilmente mentre i ragazzi si trovano sui vagoncini dell'attrazione che stanno andando troppo velocemente, in un ciclo senza fine. Duffy per\u00f2 torna subito dopo e spegne tutto, salvando le vite ai ragazzi. Il giorno dopo, tutti vanno al Lago degli Zombie, e mentre Andrew nuota si ritrova la gamba afferrata da uno zombie...con la faccia di Jack! Il protagonista fugge terrorizzato chiedendo aiuto ai suoi amici e nota con orrore l'inquietante presenza di telecamere poste in ogni angolo del villaggio. La sera Andrew e i suoi amici decidono di tornare a casa e Jack chiama sua madre, dopo che la direzione ha tolto ai ragazzi le scarpe, impedendo loro di fuggire. L'indomani la madre di Jack arriva ma viene inghiottita dalle sabbie mobili! Quando Andrew si accorge che la situazione \u00e8 ormai fuori controllo, cerca di chiedere aiuto a Farraday ma scopre che questi \u00e8 fuggito via, proprio nel momento in cui Alonso lo prende e lo getta in un pozzo assieme ai suoi amici.&lt;br&gt;\nL\u00ec, in preda al panico, i ragazzi vedono le luci accendersi e si ritrovano circondati da Farraday, Alonso e gli altri assistenti. Era tutta una messinscena organizzata da Farraday per spaventare i ragazzi; infatti Chris e Jack erano attori, come la madre di Jack mentre Alonso in realt\u00e0 \u00e8 Ned Farraday, il fratello di R.B. Farraday. Questi rivela ai ragazzi, furibondi, che aveva installato telecamere dappertutto per realizzare un film-documentario in cui rappresentare il vero orrore senza che esso fosse una finzione. Andrew e i suoi amici si vendicano facendo uno scherzo ai fratelli Farraday, facendogli credere che Tyler ed Elizabeth sono scappati, ma tutti rimangono bloccati nella \"Caverna da cui non si torna\", la quale \u00e8 piena di vespe e calabroni. Ma si rivela essere un altro scherzo di Farraday: il ronzio minaccioso degli insetti era stato riprodotto tramite un altoparlante. A questo punto il regista, sorridente, avverte i ragazzi che il terrore vero deve ancora arrivare, dato che dovranno passare altre due settimane in sua compagnia nel villaggio."}
{"id": "2410464", "revid": "767487", "url": "https://it.wikipedia.org/wiki?curid=2410464", "title": "Polimino", "text": "Un polimino (: ) \u00e8 una figura geometrica piana composta da un numero finito di quadrati ottenibili l'uno dall'altro mediante traslazioni, con ognuno di essi che ha almeno un lato in comune con almeno un altro quadrato.\nUn polimino costituito da due quadrati prende il nome di \"domino\". Il celebre e omonimo gioco da tavolo utilizza tessere di tale forma appunto, ovvero due quadrati identici e affiancati.\nAumentando il numero di quadrati, la figura prende i nomi di:\nPer ciascuna di queste suddivisioni la figura pu\u00f2 assumere diverse configurazioni in base alla disposizione dei quadrati di cui \u00e8 composta.\nEsiste anche un equivalente nello spazio a tre dimensioni del polimino, chiamato policubo, il quale \u00e8 un solido costituito da un numero finito di cubi che hanno almeno una faccia in comune con almeno un altro cubo. Anch'essi assumono nomi diversi in base al numero di cubi di cui sono composti: tricubo, tetracubo, pentacubo, ecc."}
{"id": "2410469", "revid": "287204", "url": "https://it.wikipedia.org/wiki?curid=2410469", "title": "Completamento di uno spazio metrico", "text": ""}
{"id": "2410473", "revid": "1543377", "url": "https://it.wikipedia.org/wiki?curid=2410473", "title": "Mar Littorina", "text": "Il mar Littorina (oppure mar Litorina) \u00e8 uno stadio geologico del mar Baltico nel quale era predominante la presenza di acqua salmastra, intorno al 7500\u20134000 anni fa. Segu\u00ec il mar Mastogloia, stadio transizionale dell'Ancylus. Il mar Littorina \u00e8 chiamato cos\u00ec della littorina comune (\"Littorina littorea\"), un mollusco diffuso a quel tempo nelle acque del Baltico, che rappresenta un indicatore della salinit\u00e0 del mare.\nIl mar Littorina fu un periodo di trasgressione (progressiva sommersione da parte delle acque marine) e un massimo di salinit\u00e0 durante il pi\u00f9 caldo periodo Atlantico della climatologia europea. All'optimum, approssimativamente 4500 anni fa, il mare conteneva il doppio di volume d'acqua e copriva il 26,5% di superficie in pi\u00f9 rispetto ad oggi. Alla fine del periodo moderno apparvero le forme delle terre emerse, comprese le lagune, e dune attualmente visibili.\nDurante il periodo la foresta temperata decidua si spost\u00f2 a nord, a coprirne le rive e la regione circostante."}
{"id": "2410477", "revid": "123408128", "url": "https://it.wikipedia.org/wiki?curid=2410477", "title": "Bussento", "text": "Il Bussento \u00e8 un fiume della provincia di Salerno in Campania.\nPercorso.\nNasce alle falde del monte Cervati a 900\u00a0 dalla sorgente di Varco La Peta nel comune di Sanza. Dopo circa 20\u00a0km il corso d'acqua si immette nella diga artificiale del lago Sabetta. Il fiume riprende il suo corso e nei pressi di Caselle in Pittari si inabissa in un grande inghiottitoio e passando sotto il monte Pannello, riemerge dopo 5\u00a0km circa a Morigerati.\nDopo aver ricevuto l'affluente Bussentino, sfocia nel mar Tirreno, nel Golfo di Policastro, due km ad ovest dal centro di Policastro Bussentino. \nLungo 37\u00a0km e con un bacino idrografico di 352\u00a0km\u00b2, \u00e8 uno dei pi\u00f9 importanti fiumi del Cilento."}
{"id": "2410478", "revid": "287204", "url": "https://it.wikipedia.org/wiki?curid=2410478", "title": "True Obsessions", "text": "True Obsessions \u00e8 un album di Marty Friedman, pubblicato il 24 settembre 1996 dall'etichetta discografica Shrapnel Records."}
{"id": "2410484", "revid": "352448", "url": "https://it.wikipedia.org/wiki?curid=2410484", "title": "Littorina (geologia)", "text": ""}
{"id": "2410485", "revid": "767487", "url": "https://it.wikipedia.org/wiki?curid=2410485", "title": "Funeral Dress", "text": "I Funeral Dress sono una band hardcore punk formata in Belgio nel 1985."}
{"id": "2410486", "revid": "352448", "url": "https://it.wikipedia.org/wiki?curid=2410486", "title": "Prima del Presente", "text": ""}
{"id": "2410494", "revid": "1442080", "url": "https://it.wikipedia.org/wiki?curid=2410494", "title": "Abierto Mexicano Telcel 2009 - Singolare femminile", "text": "Il singolare femminile dell'Abierto Mexicano Telcel 2009 \u00e8 stato un torneo di tennis facente parte del WTA Tour 2009.\nFlavia Pennetta era la detentrice del titolo, ma ha perso in finale contro Venus Williams, 6\u20131, 6\u20132."}
{"id": "2410496", "revid": "31886", "url": "https://it.wikipedia.org/wiki?curid=2410496", "title": "Gran Premio di Germania 1958", "text": "Il Gran Premio di Germania 1958 fu l'ottava gara della stagione 1958 del Campionato mondiale di Formula 1, disputata il 3 agosto al N\u00fcrburgring.\nLa corsa vide la vittoria di Tony Brooks su Vanwall, seguito dalle Cooper di Roy Salvadori e Maurice Trintignant. All'undicesimo giro, nel disperato tentativo di raggiungere il leader della corsa Brooks, Peter Collins usc\u00ec di pista sotto gli occhi del compagno di scuderia Hawthorn e fin\u00ec contro un albero. A causa delle gravi ferite subite morir\u00e0 durante il tragitto verso l'ospedale di Bonn.\nPer aumentare la partecipazione di concorrenti all'evento, gli organizzatori accettarono in gara anche vetture di categoria Formula 2. Ai piloti in Formula 2 (mostrati in giallo nella tabella sottostante) non fu possibile far segnare punti nel campionato costruttori ed alcune fonti non considerano queste apparizioni tra le statistiche in carriera.\nSi tratta del primo Gran Premio della storia della Formula 1, fatta eccezione delle edizioni 1950-1951 e 1953-1958 della 500 miglia di Indianapolis, senza alcun pilota italiano al via."}
{"id": "2410499", "revid": "2110845", "url": "https://it.wikipedia.org/wiki?curid=2410499", "title": "Marcel Leclerc", "text": "Carriera dirigenziale.\nRilev\u00f2 il pacchetto azionario dell'Olympique Marsiglia nel 1965, salvando la societ\u00e0 da una situazione economica delicata, che l'aveva costretta a trasferirsi dal V\u00e9lodrome allo stadio della Huveaune davanti al rifiuto del consiglio comunale di Marsiglia di ridurre le tasse di propriet\u00e0. In cinque anni Leclerc rese l'Olympique Marsiglia una squadra competitiva a livello nazionale, vincendo la Coppa di Francia nella stagione 1968-69 e due campionati consecutivi nelle stagioni 1970-71 e 1971-72. Al termine di quest'ultima stagione, in cui l'Olympique Marsiglia and\u00f2 a centrare il primo \"double\" della sua storia vincendo la Coppa di Francia, Leclerc si dimise dall'incarico di presidente, a causa di alcune accuse (che in seguito genereranno uno scandalo indicato dalla stampa con il nome di \"Affaire Leclerc\") di dirottamento dei fondi della squadra, indirizzati alle sue aziende di stampa (era proprietario del settimanale sportivo \"But!\" da lui fondato nel 1969)."}
{"id": "2410504", "revid": "287204", "url": "https://it.wikipedia.org/wiki?curid=2410504", "title": "Operatore normale", "text": "In matematica, in particolare in analisi funzionale, un operatore normale in uno spazio di Hilbert (complesso), o equivalentemente in una C*-algebra, \u00e8 un operatore lineare continuo che commuta con il suo aggiunto. Questi operatori sono importanti per il fatto che ad essi si applica il teorema spettrale.\nInoltre, nel caso finito-dimensionale, la matrice associata a un operatore normale rispetto a una base ortonormale dello spazio di Hilbert \u00e8 una matrice normale.\nDefinizione.\nDato uno spazio di Hilbert formula_1 definito sul campo dei numeri complessi, un endomorfismo formula_2 si dice normale se:\nIn modo equivalente, formula_4 \u00e8 normale se e solo se:\nSi ha inoltre che:\nTra gli endomorfismi normali vi sono gli endomorfismi autoaggiunti, gli endomorfismi emisimmetrici e gli endomorfismi unitari.\nIl teorema spettrale.\nGli operatori normali sono soggetti al teorema spettrale: gli autovalori, in questo caso, sono in generale numeri complessi.\nSia formula_8 un operatore lineare su uno spazio vettoriale complesso formula_9 di dimensione finita formula_10, dotato di un prodotto hermitiano, cio\u00e8 di una forma hermitiana definita positiva. Il teorema spettrale afferma che formula_8 \u00e8 un operatore normale se e solo se esiste una base ortonormale di formula_9 composta da autovettori di formula_8. L'endomorfismo formula_8 \u00e8 quindi diagonalizzabile.\nNel linguaggio matriciale, il teorema afferma che ogni matrice normale \u00e8 simile ad una matrice diagonale tramite una matrice unitaria, ovvero per ogni matrice normale formula_1 esistono una matrice unitaria formula_16 ed una diagonale formula_17 per cui:\nI vettori colonna di formula_16 sono gli autovettori di formula_20 e sono reciprocamente ortogonali.\nCome corollario segue che l'operatore formula_8 \u00e8 autoaggiunto se e solo se la base ortonormale conta solo autovalori reali, mentre se formula_8 \u00e8 unitario il modulo degli autovalori \u00e8 1. In particolare, gli autovalori di una matrice hermitiana sono tutti reali, mentre quelli di una matrice unitaria sono di modulo 1.\nDecomposizione spettrale.\nIl teorema spettrale fornisce le condizioni per cui sia possibile diagonalizzare un operatore rispetto ad una base ortonormale. Quando questo risulta possibile nel caso finito-dimensionale, ad autovalori distinti corrispondono autovettori mutuamente ortogonali, e pertanto gli autospazi sono in somma diretta. Un operatore normale pu\u00f2, di conseguenza, essere scritto come una combinazione lineare di proiettori ortogonali sugli autospazi, i cui coefficienti sono gli autovalori relativi ad ogni autospazio.\nNel caso infinito-dimensionale la normalit\u00e0, ed in particolare l'autoaggiuntezza, non garantisce la diagonalizzabilit\u00e0. In generale un operatore normale non pu\u00f2 essere pi\u00f9 scritto come combinazione lineare di proiettori ortogonali. Attraverso la misura a valori di proiettore \u00e8 tuttavia possibile ottenere una scrittura integrale che permette di descrivere l'operatore in termini del suo spettro.\nCaso finito-dimensionale.\nCome conseguenza del teorema spettrale, sia nel caso reale che nel caso complesso, il teorema di decomposizione spettrale afferma che gli autospazi di formula_8 sono ortogonali e in somma diretta:\nEquivalentemente, se formula_25 \u00e8 la proiezione ortogonale su formula_26, si ha:\nLa decomposizione spettrale \u00e8 un caso particolare della decomposizione di Schur. \u00c8 anche un caso particolare della decomposizione ai valori singolari.\nCaso infinito-dimensionale.\nSia formula_20 un operatore normale limitato definito su uno spazio di Hilbert formula_1. Il teorema di decomposizione spettrale per operatori normali afferma che esiste un'unica misura a valori di proiettore formula_30 tale per cui:\ndove formula_32 \u00e8 lo spettro di formula_20. Si dice che formula_30 \u00e8 la misura a valori di proiettore associata ad formula_20.\nIn particolare, se formula_20 \u00e8 un operatore autoaggiunto si pu\u00f2 definire una misura a valori di proiettore limitata:\ndefinita sullo spettro formula_38 di formula_20, in cui formula_40 \u00e8 la funzione indicatrice. Tale misura pu\u00f2 essere univocamente associata ad formula_20 nel seguente modo:\nper ogni funzione misurabile limitata formula_43, e in tal caso si ha:\nLa formula a sinistra \u00e8 detta \"diagonalizzazione\" di formula_20.\nSe da un lato \u00e8 possibile definire univocamente un operatore autoaggiunto (o, pi\u00f9 in generale, un operatore normale) formula_20 a partire da una misura a valori di proiettore, dall'altro se \u00e8 possibile diagonalizzare formula_20 tramite una misura a valori di proiettore limitata formula_30 allora formula_30 \u00e8 la misura a valori di proiettore associata univocamente ad formula_20. Ogni operatore limitato autoaggiunto formula_20 pu\u00f2 dunque essere messo in corrispondenza biunivoca con una misura a valori di proiettore limitata formula_30."}
{"id": "2410508", "revid": "6923", "url": "https://it.wikipedia.org/wiki?curid=2410508", "title": "Urraca del Portogallo", "text": "Origine.\nUrraca era la terza figlia del re del Portogallo Alfonso I e della moglie, la regina, Mafalda di Savoia, figlia secondogenita del conte di Savoia Amedeo III e di Matillde d'Albon.\nMatrimonio.\nUrraca venne data in sposa, nella tarda primavera del 1165, a Ferdinando II, divenuto re di Le\u00f3n, nel 1157, alla morte del padre Alfonso VII, come ci conferma il cronista, Rodrigo Jim\u00e9nez de Rada, nel suo \"De Rebus Hispani\u00e6\". Il matrimonio sanc\u00ec temporaneamente la pace tra Portogallo e Le\u00f3n, dopo che nel 1163 Alfonso I aveva occupato Salamanca, venendo poi sconfitto da Ferdinando. La coppia ebbe un solo figlio:\nNel 1168 il marito e il padre di Urraca si trovarono di nuovo in guerra tra loro: Alfonso, credendo che il genero stesse minacciando il suo regno ripopolando la zona di Ciudad Rodrigo, occup\u00f2 la Galizia ma Ferdinando riusc\u00ec a espellere i portoghesi e a far prigioniero il suocero, che si era ferito gravemente durante la fuga da Badajoz. La pace definitiva tra i due venne siglata nel a Pontevedra nel 1170.\nTuttavia, il matrimonio di Ferdinando II e Urraca fu annullato nel 1172 da papa Alessandro IIIsanc\u00ec infatti che i due avessero una parentela troppo stretta (terzo grado di consanguineit\u00e0) per essere uniti in matrimonio, in quanto Ferdinando e Urraca erano nipoti rispettivamente delle sorellastre, Urraca I di Le\u00f3n e Teresa di Le\u00f3n, figlie di Alfonso VI di Le\u00f3n. Ferdinando, nel febbraio del 1172, dovette quindi ripudiare Urraca, come riporta il cronista Lucas de Tuy e si rispos\u00f2 con Teresa Nu\u00f1ez de Lara, figlia del conte Nu\u00f1o de Lara. Secondo altre fonti, invece la separazione avvenne, nel 1175. Urraca divenne poi una suora che si un\u00ec all'Ordine di San Giovanni di Gerusalemme e si ritir\u00f2 a vivere nelle tenute che il suo ex marito le aveva donato nella Las arras a Zamora. Pi\u00f9 tardi, si ritir\u00f2 nel monastero di Santa Mar\u00eda de Wamba che apparteneva al suddetto ordine.\nIl 25 maggio 1176, la regina Urraca don\u00f2 terre all'Ordine di San Giovanni, probabilmente in coincidenza con il suo ingresso nell'ordine. Queste propriet\u00e0 comprendevano Castroverde de Campos e Mansilla a Le\u00f3n e Salas e San Andr\u00e9s nelle Asturie. Fu presente nel 1188 all'incoronazione di suo figlio Alfonso IX che eredit\u00f2 il trono dopo la morte del padre. La sua presenza \u00e8 registrata per l'ultima volta nel 1211 quando don\u00f2 il villaggio di Castrotorafe che aveva ricevuto da suo marito il re nel 1165 come regalo di nozze.\nMorte.\nLa regina Urraca fu sepolta nel monastero di Santa Mar\u00eda de Wamba in quella che oggi \u00e8 la provincia di Valladolid, appartenuta all'Ordine di San Giovanni. Nell'interno della Chiesa di Santa Mar\u00eda, nell'unica parte rimasta dell'antico monastero, si trova la Cappella della Regina, dove una lapide che fu collocata in quel luogo menziona in seguito che la regina Urraca del Portogallo \u00e8 stata sepolta in questa chiesa."}
{"id": "2410510", "revid": "1251388", "url": "https://it.wikipedia.org/wiki?curid=2410510", "title": "Karlie Kloss", "text": "Biografia.\nNasce il 3 agosto 1992 a Chicago, Illinois. Due anni pi\u00f9 tardi si trasferisce con la famiglia a St. Louis, nel Missouri. Ha tre sorelle, Kristine, e due gemelle Kimberly e Kariann. Nel 2002 inizia gli studi alla Caston's Ballet Academie, ma qualche anno pi\u00f9 tardi, a causa della sua altezza, decide di lasciare il mondo della danza per iniziare a sfilare. Viene scoperta durante un evento di beneficenza.\nDal 2015 frequenta la Gallatin School of Individualized Study della New York University.\nCarriera.\nNel 2007 firma un contratto con la Elite Model Management per poi passare nel 2008 all'agenzia NEXT Model Management; tale evento \u00e8 una delle cause scatenanti la controversia tra le due celebri agenzie di moda.\nNel 2007 compare in quattro editoriali della rivista \"Teen Vogue\". Debutta sulle passerelle di New York City sfilando per Calvin Klein; in seguito sfiler\u00e0 a Milano per Gucci. Ad ottobre appare in un editoriale della rivista tedesca \"Glamour\". Nello stesso mese sfila a Parigi per Alexander McQueen, Chlo\u00e9, Valentino e Viktor &amp; Rolf.\nNel 2008 viene fotografata da Mario Sorrenti per Nina Ricci. Diventa il volto delle campagne pubblicitarie di See by Chlo\u00e9 e Pringle of Scotland. A febbraio apre gli show autunnali di Carolina Herrera, Doo.Ri, Rebecca Taylor, Marni, Pringle of Scotland a New York City e Milano; chiude le sfilate di Jill Stuart, Marc Jacobs, Matthew Williamson, Alberta Ferretti e Just Cavalli. Compare negli editoriali di \"Vogue\" Italia, Num\u00e8ro, \"MUSE\", \"W\". Ottiene le copertine di \"RUSSH\" e della edizione coreana di \"W\".\nNel 2009 appare negli editoriali di \"i-D\" e \"Vogue\" (Italia e Gran Bretagna). A gennaio sfila per le collezioni primaverili di Givenchy, Jean Paul Gaultier e Valentino. Insieme alle colleghe Caroline Trentini e Mariacarla Boscono diventa il nuovo volto delle campagne pubblicitarie Dolce &amp; Gabbana. A febbraio compare negli editoriali di \"Vogue\" (US e Gran Bretagna). Nel mese di settembre partecipa alla Settimana della moda di New York sfilando per le collezioni primavera/estate di , Oscar de la Renta e Michael Kors; inoltre apre gli show di Willow, Isaac Mizrahi, Marc Jacobs, Ohne Titel e chiude quelli di Philip Lim, Jason Wu, Thakoon. \u00c8 stata testimonial delle fragranze \"Lola\" di Marc Jacobs dal 2009 al 2011 e \"Dior Addict to Life\" nel 2011.\nNel 2011 viene scelta, insieme a Caroline Trentini, per essere il volto della campagna \"Bally\" autunno/inverno 2011/2012, mentre l'anno successivo \u00e8 la nuova testimonial della campagna stampa di Stefanel per la collezione autunno/inverno 2012/2013. \u00c8 una delle modelle preferite da Chanel.\nNel 2011 sfila per la prima volta per la casa di moda di intimo Victoria's Secret; sfiler\u00e0 nuovamente nel 2014 e nel 2017. Nel 2012 partecipa allo show indossando un maestoso copricapo di piume bianche, rosse e nere che toccava fino a terra, tipico dei nativi americani. Sull'immagine della modella si \u00e8 abbattuta una pioggia di critiche poich\u00e9 \u00e8 stata giudicata irrispettosa della storia e delle tradizioni dai nativi americani. L'anno successivo diventa una \"Victoria's Secret Angel\". Nel febbraio 2015 viene annunciato che lascer\u00e0 il marchio di \"lingerie\", dopo soli 2 anni e alla fine del suo contratto, a causa dei troppi impegni, tra cui quello di frequentare l'universit\u00e0. Secondo altri il mancato rinnovo del contratto \u00e8 dovuto a problemi di remunerazione. \nNel 2013 \u00e8 stata il volto di Donna Karan, Lacoste, della campagna di Lanvin, e della \"Mercedes Benz Concept Style Coupe\" 2013 inoltre \u00e8 una della protagoniste del Calendario Pirelli. Nel mese di aprile \u00e8 protagonista della campagna \"Chic on the Bridge\" di Louis Vuitton ideata per celebrare la nuova collezione di borse \"Alma\", insieme a Daria Strokous, Jac Jagaciak e Iris Strubbeger. Inoltre pos\u00f2 per la copertina di luglio 2013 del \"Cr Fashion Book\", il quale includeva delle scene erotiche con Emily Ratajkowski ed alcuni modelli fotografati da Bruce Weber.\nViene scelta da \"Lancaster Paris per\" rappresentare la collezione di borse della Primavera 2014. Nel mese di agosto viene scelta da Chanel come testimonial del profumo \"Chanel Coco Noir\", e il mese successivo diventa volto di L'Oreal. Nel marzo 2015 appare sulla copertina di \"Vogue USA\" accanto all'amica e cantante Taylor Swift e partecipa alla settimana della moda di New York, Londra, Milano e Parigi, dove sfila per molte case di moda, tra cui Jason Wu, Carolina Herrera, Fendi, Versace, Dolce&amp;Gabbana, Balmain e molti altri. Nello stesso periodo appare nel videoclip della canzone \"I'll be there\" di Nile Rodgers, l'unico componente rimasto in vita della band originaria, riesuma vecchie tracce degli Chic mai pubblicate. Nel mese di maggio fa parte del cast del videoclip di \"Bad Blood\" della cantante Taylor Swift.\nNel 2015 \u00e8 protagonista della campagna autunno/inverno di Versace, accento alle modelle Caroline Trentini e Lexi Boling. Nel mese di luglio apre un suo canale su YouTube chiamato \"Klossy\", per raccontare i dettagli e i dietro le quinte della sua vita. Viene scelta, insieme al modello Sean O'Pry, come testimonial del \"Huawei Watch\", e viene nominata dalla rivista \"Forbes\" l'ottava modella pi\u00f9 pagata, con un guadagno di 5 milioni di dollari, ex aequo con le modelle Candice Swanepoel, Alessandra Ambrosio e Lara Stone. Nel mese di ottobre appare sulla cover di \"Vogue Cina\".\nNel 2016 \u00e8 protagonista della campagna \"Metallics\" di Mango e, insieme alla collega Jourdan Dunn, della campagna \"Viceversa by Liu Jo\". Nel mese di febbraio appare nel film \"Zoolander 2\" accanto a Owen Wilson e Ben Stiller, quest'ultimo anche regista della pellicola. Nel mese di aprile viene inserita dalla rivista \"Time\" al nono posto tra i \"100 Most Influential People\" del pianeta, nella categoria icona, mentre nel mese successivo viene scelta come nuovo volto del brand Swarovski, in sostituzione della modella Miranda Kerr. Inoltre viene nominata la terza modella pi\u00f9 pagata, con un guadagno di 10 milioni di dollari, \"ex aequo\" con la modella Kendall Jenner.\nNel 2017, oltre a continuare il suo lavoro come testimonial di Swarovski, collabora come stilista con il brand americano Express, realizzando la \"Karlie Kloss x Express Collection\", che include 17 pezzi tra abiti, giacche, top, gonne e pantaloni. Nell'inverno dello stesso anno condurr\u00e0 talk show tutto suo dal titolo \"Movie Night with Karlie Kloss\" in onda sul canale Freeform. Nel mese di novembre viene inserita dalla rivista \"Forbes\" in due classifiche, in quella dei \"30 under 30\" del 2018, ovvero una classifica di 600 ragazzi, divisi in 30 categorie, fra i 20 e i 30 anni pi\u00f9 influenti del mondo. La seconda \u00e8 quella delle modelle pi\u00f9 pagate dell'anno, venendo inserita al settimo posto con un guadagno di 9 milioni di dollari.\nNell'aprile del 2018 viene scelta come ambasciatrice del marchio di cosmesi Est\u00e9e Lauder. Sempre nel 2018 diventa la conduttrice della diciassettesima stagione di \"Project Runway\", prendedo il posto di Heidi Klum. Inoltre, secondo \"Forbes\", sale al secondo posto fra le modelle pi\u00f9 pagate dell'anno, con un guadagno di 13 milioni di dollari.\nVita privata.\nDal 2012 ha una relazione con l'imprenditore Joshua Kushner, con cui si \u00e8 sposata il 18 ottobre 2018 a New York. L'11 marzo 2021 \u00e8 nato il loro primo figlio, Levi Joseph Kushner.\nImpegno sociale.\nNell'agosto del 2015 ha esaudito il desiderio di due ragazzine affette da malattie gravi su cui ha voluto mantenere il riserbo, segnalate dall'associazione \"Make a Wish\", organizzando con il fotografo Russell James e la stilista Rachel Wirkus una sessione fotografica per loro. Nel 2016 partecipa alla seconda edizione del \"Supermodel Charity Flea Market\", dove la modella ha donato diversi abiti da mettere all'asta e i proventi raccolti sono andati alla \"Toni Garrn Foundation\" per aiutare le donne dello Zimbabwe."}
{"id": "2410512", "revid": "1654832", "url": "https://it.wikipedia.org/wiki?curid=2410512", "title": "Morris Chestnut", "text": "Biografia.\n\u00c8 famoso sia per i suoi ruoli cinematografici che per quelli televisivi, nel 1991 reciter\u00e0 nel film di John Singleton \"Boyz n the Hood - Strade violente\" e, sempre nello stesso anno, prender\u00e0 parte a \"L'ultimo boy scout\". Reciter\u00e0 insieme a Steven Seagal nel 1995 in \"Trappola sulle Montagne Rocciose\". Nel 1997 otterr\u00e0 un ruolo in \"Soldato Jane\", un film di Ridley Scott, inoltre prender\u00e0 parte alla serie televisiva \"\" dove reciter\u00e0 il ruolo di Mal Robinson dal 1997 al 1998. Reciter\u00e0 nel 1999 in \"The Best Man\", mentre nel 2002 reciter\u00e0 in altri film come \"Il sogno di Calvin\" e \"Infiltrato speciale\".\nPrender\u00e0 parte nel 2003 al film \"Confidence - La truffa perfetta\", inoltre nel 2004 far\u00e0 parte del cast di film quali \"Anaconda - Alla ricerca dell'orchidea maledetta\" e \"Squadra 49\", invece nel 2005 reciter\u00e0 in \"Il nascondiglio del diavolo - The Cave\". Nel 2007, recitando insieme a Dwayne Johnson, prender\u00e0 parte a \"Cambio di gioco\", inoltre sempre nello stesso anno far\u00e0 parte del cast di \"Un nuovo marito per mamma\". Dal 2009 al 2011 sar\u00e0 uno dei protagonisti della serie ABC \"V\" interpretando la parte di Ryan Nichols, inoltre reciter\u00e0 nel 2009 in \"Cuori di vetro\", un film di Bill Duke. Prender\u00e0 parte nel 2011 alla prima stagione della serie \"American Horror Story\" nel ruolo di Luke.\nNel 2013 otterr\u00e0 dei ruoli in altri film come \"Io sono tu\" e \"Kick-Ass 2\", inoltre interpreter\u00e0 la parte del dottor Ike Prentiss in \"Nurse Jackie - Terapia d'urto\" ricoprendo il ruolo dal 2013 al 2014. Reciter\u00e0 dal 2014 nella serie \"Legends\" interpretando il ruolo di Tony Rice fino al 2015, lo stesso anno in cui prende parte al film \"Bus 657\" con Robert De Niro, inoltre diventer\u00e0 il protagonista della serie \"Rosewood\" nella parte del dottor Beaumont Rosewood, recitando la parte dal 2015 al 2017. Reciter\u00e0 nel 2018 in \"Golia\" , interpretando il ruolo di Hakeem Rashad.\nVita privata.\n\u00c8 sposato dal 1995 con Pam Byse da cui ha avuto due figli: Grant (1997) e Paige (1998).\nDoppiatori italiani.\nNelle versioni in italiano dei suoi film, Morris Chestnut \u00e8 stato doppiato da:"}
{"id": "2410518", "revid": "287204", "url": "https://it.wikipedia.org/wiki?curid=2410518", "title": "Dollari matti", "text": "Dollari matti (titolo originale \"Counterfeit for Murder\") \u00e8 la trentaquattresima novella gialla di Rex Stout con Nero Wolfe protagonista.\nTrama.\nHattie Annis si presenta da Nero Wolfe per incaricarlo di scoprire chi abbia nascosto un pacco di banconote false nella propria casa. Poco dopo trover\u00e0 qualcosa di ben pi\u00f9 scottante, nel proprio salotto: nientemeno che un cadavere. Solo allora l'investigatore vincer\u00e0 la propria pigrizia e si decider\u00e0 ad affrontare il caso.\nOpere derivate.\n\"La casa degli attori\", episodio della serie televisiva prodotta dalla RAI nel 1969."}
{"id": "2410521", "revid": "15756", "url": "https://it.wikipedia.org/wiki?curid=2410521", "title": "Villa San Donato", "text": "Villa San Donato o Villa Demidoff \u00e8 una villa appartenuta alla famiglia Demidoff, tra le pi\u00f9 belle ville ottocentesche di Firenze.\nGravemente danneggiata durante la seconda guerra mondiale, l'antico edificio and\u00f2 incontro ad un consistente degrado, mentre la zona circostante fu circondata dai palazzi della periferia fiorentina; ridotto ormai ad uno scheletro, a partire dal 2012 i resti dell'edificio sono stati oggetto di un intervento di restauro e ricostruzione, al fine di ricavare appartamenti ad uso abitativo.\nStoria.\nNicola Demidoff fu ambasciatore a Firenze dello Zar Alessandro I e fu un instancabile collezionista di opere d'arte. Egli compr\u00f2 la zona paludosa a ridosso della chiesa di San Donato in Polverosa dai monaci di Santa Croce e inizi\u00f2 a bonificare la zona per farvi costruire una magnifica villa. Fu iniziata nel 1822 dall'architetto Giovan Battista Silvestri, gi\u00e0 responsabile di interventi agli Uffizi, in stile neoclassico, con un corpo principale e due ali laterali tese a formare una specie di piazzale, come a Palazzo Pitti. Vi collabor\u00f2 anche Niccol\u00f2 Matas.\nLa villa venne terminata dal figlio di Nicola, Anatolio Demidoff, nel 1831, il quale ricevette dal Granduca Leopoldo II il titolo di \"Principe Di San Donato\". Egli trasfer\u00ec alla villa tutte le magnifiche raccolte d'arte di famiglia, gi\u00e0 conservate a Palazzo Serristori, e si prodig\u00f2 nella decorazione del magnifico parco all'inglese e della villa stessa. Intorno alla villa furono anche piantati circa 5.000 gelsi, per l'allevamento del baco da seta e produzione della stessa. Lavorazioni tessili che venivano completate nel complesso di Pratolino, dove vi erano per esempio delle vasche per il candeggio, gi\u00e0 quando la villa era di propriet\u00e0 dei Lorena.\nUna cupola, magnificamente affrescata da Carlo Morelli, coronava il salone da ballo. Dopo la morte di Anatolio e di suo fratello Paolo, la villa pass\u00f2 al figlio di Paolo, il Principe Paolo II Demidoff.\nPaolo II Demidoff non am\u00f2 molto la villa, perch\u00e9 gli ricordava la prima moglie morta dopo pochi anni di matrimonio. Egli acquist\u00f2 e decor\u00f2 la Villa di Pratolino, oggi conosciuta come Villa Demidoff e vi si trasfer\u00ec con la seconda moglie. La villa fu venduta e le collezioni di oggetti d'arte, minerali, quadri e sculture vennero gradualmente messe all'asta. Il 5 novembre 1881 la villa fu ceduta a Gastone Mestayer, mentre i terreni furono acquistati da Nemesio Papucci e dal Marchese Pier Francesco Rosselli Del Turco.\nDella villa restato fonti scritte e iconografiche, come una stampa del 1822 e alcune vedute interne opera di Jean-Baptiste-Fortune De Fournier del 1841. Oltre ai ritratti di famiglia e agli affreschi della cupola, si distinguono alcuni ritratti di Napoleone e della sua famiglia, dono di Giuseppe Bonaparte, che fu ospite dei Demidoff durante il suo esilio e padrino di Anatolio.\nNel parco di Villa Demidoff \u00e8 stato costruito il primo campo da golf in Italia nel 1889.\nIl Florence Golf Club fu fondato da un gruppo di inglesi facenti parte della numerosa colonia di sudditi di Sua Maest\u00e0 Britannica presente a Firenze nell'Ottocento. Sui prati di San Donato giocarono i pionieri del football di Firenze, giocatori del cosiddetto calcio all'inglese, una \u00e9lite di aristocratici inglesi ed italiani che costituirono il Florence Football Club nel 1898.\nLa villa oggi.\nLa villa venne gravemente danneggiata durante la seconda guerra mondiale e mai pi\u00f9 ripristinata. Negli ambienti superstiti furono ricavate modeste abitazioni, mentre il parco attiguo veniva completamente occupato da costruzioni moderne.\nPrima dell'intervento di ricostruzione, nel 2012, il corpo centrale della villa presentava ancora le forme neoclassiche, con le lesene, le finestre ad arco, ecc., ma, sprovvisto di qualsiasi vincolo alla conservazione, ospitava alcune officine e depositi, con numerose costruzioni di tipo a capannone che ne occupavano una parte dell'antico piazzale a ridosso dei muri originali. Essendo una zona interna rispetto alle principali vie della zona (vi si arriva solo da strade senza sbocco o da vie private dei palazzi circostanti), molti dei fondi ricavati nella villa erano vuoti e lasciati al pi\u00f9 completo abbandono. Sul lato est esisteva ancora una loggia che immetteva nel parco, ma appariva danneggiata da infiltrazioni, transennata e abbandonata.\nLa ricostruzione della villa, ad uso abitato e commerciale, ha permesso di restituire all'immobile le forme dell'antico edificio, sebbene con alcune semplificazioni: nella riqualificazione sono mantenute, e ricreate, qualora fossero state perse dalle ristrutturazioni post-belliche, le linee neoclassiche e la cupola.\nLo spazio frontale della villa, dove esisteva l'antico ingresso al parco, risulta comunque occupato dall'edificio di una scuola, che ancora esiste e che si affaccia su via San Donato. La scuola, dall'asciutta architettura moderna, ha sul cancello d'ingresso due insoliti propilei somiglianti a tempietti che formano una piccola esedra semicircolare in stile neoclassico. I due piccoli edifici tamponati in tutte le aperture e lasciati al totale abbandono, sono tenuti in involucri per prevenire i danni da crollo.\nDi contro, la Cappella Demidoff di San Donato \u00e8 ancora in buono stato. Si tratta di un edificio ispirato al Pantheon di Roma, che \u00e8 attualmente utilizzato dalla Chiesa di Cristo di Firenze."}
{"id": "2410524", "revid": "118580225", "url": "https://it.wikipedia.org/wiki?curid=2410524", "title": "Thomas D'Urfey", "text": "Compose testi teatrali, canzoni, poesie e poemi. Fu un importante innovatore e contributore nell'evoluzione della ballad opera.\nBiografia.\nD'Urfey nacque nel Devonshire, in Inghilterra, e dedic\u00f2 la sua vita professionale alla scrittura, ma torn\u00f2 presto al teatro. Fu considerato cos\u00ec affabile e divertente che poteva fare amicizia con tutti, compresi personaggi difficili come Carlo II d'Inghilterra e suo fratello Giacomo II d'Inghilterra, e con gente di tutti gli strati sociali.\nD'Urfey visse in un'epoca di elitarismo ed anti egalitarismo, una reazione contro la tendenza al livellamento della societ\u00e0 realizzata dai Puritani durante la Restaurazione. D'Urfey partecip\u00f2 alla restaurazione puritana contro l'atmosfera dominante di arrampicamento sociale: disse di essere un discendente degli ugonotti francesi, anche se poteva non essere vero, ed aggiunse un apostrofo al suo cognome inglese di nascita \"Durfey\" all'et\u00e0 di 30 anni.\nScrisse 500 canzoni, e 32 testi teatrali, iniziando con \"The Siege of Memphis\" nel 1676. Il suo primo lavoro teatrale fu un fallimento, ma egli rispose negli anni successivi (1677) con una commedia, \"Madame Fickle\", che ebbe grande successo.\nFra i suoi testi si ricordano \"The Fond Husband\" (1676), \"The Virtuous Wife\" (1680), e \"Wonders in the Sun, or, The Kingdom of the Birds\" (1706). Nel 1698 scrisse \"The Campaigners\" come risposta satirica ai flagelli anti-teatrali di Jeremy Collier. La sua opera in sei volumi \"Wit and Mirth, or Pills to Purge Melancholy\", scritta fra il 1698 ed il 1720, \u00e8 una collezione di canzoni (ballad opera). Il suo testo teatrale \"The Injured Princess\" era un adattamento dell'opera di Shakespeare, \"Cymbeline\". Durfey scrisse sempre con vena arguta e satirica, in maniera elegante, ed i suoi lavori sono un compendio di umorismo.\nLe sue canzoni appartengono a tre generi diversi: canzoni di corte, canzoni politiche e canzoni folkloristiche; queste ultime tendono ad essere un po' pi\u00f9 oscene. (\"The Fart\" \u00e8 una delle pi\u00f9 conosciute; \"The Lusty Young Smith\" lo \u00e8 altrettanto.) Fra gli oltre quaranta compositori che musicarono le sue liriche si ricorda Henry Purcell. Purcell compose le musiche per l'opera di D'Urfey, \"The Comical History of Don Quixote\" (1694), una delle prime novelle di Cervantes ridotte per il palcoscenico.\nD'Urfey compose anche delle musiche, anche se egli stesso ammise che non erano molto buone.\nD'Urfey fu amico dei grandi saggisti Joseph Addison e Richard Steele; ma, come era usanza del tempo, question\u00f2, anche energicamente, con altri poeti e scrittori. Scrisse parodie, e fu a sua volta parodiato. Fu detto che balbettava quando cantava. Ad un certo punto nella sua carriera, un concorrente geloso rispose al dramma di D'Urfey \"Love for Money\" con una parodia chiamata \"Wit for Money, or, Poet Stutterer\".\nFu inumato, il giorno della sua morte, nella bella chiesa di James's a Piccadilly a Londra. Dieci delle 68 canzoni della \"L'opera del mendicante\" sono di D'Urfey."}
{"id": "2410528", "revid": "1305772", "url": "https://it.wikipedia.org/wiki?curid=2410528", "title": "Before Present", "text": "Before present (\"prima del [tempo] presente\", abbreviato in BP), \u00e8 l'espressione inglese che si riferisce a una scala del tempo usata in archeologia, geologia e altre discipline scientifiche per specificare quando accaddero gli eventi nel passato. \nSignificato.\nInvece di usare la datazione \"a.C.-d.C.\", si misura la distanza di un evento direttamente da oggi.\nPoich\u00e9 il \"tempo presente\" muta continuamente, si \u00e8 adottata la convenzione di fissare l'anno 1950 come punto di partenza della scala (di un'era, o periodo o epoca). Per esempio, 1500 \"BP\" significa 1500 anni prima del 1950, vale a dire, nell'anno 450. \nDa notare che nella letteratura di origine anglosassone viene spesso usata l'abbreviazione \"ya\" derivata da \"years ago\" (anni fa) con lo stesso significato di BP. La suddetta abbreviazione pu\u00f2 essere usata in combinazione con i prefissi k, m o b, per indicare migliaia, milioni o miliardi. Ad esempio \"kya\" significa \"mille anni fa\". Come prefissi possono anche essere utilizzati quelli del Sistema Internazionale, quindi k, M e G rispettivamente. \nLa sigla BP pu\u00f2 essere considerata un'abbreviazione di \"Before Physics\" (prima della fisica).\nDatazione con il radiocarbonio.\nAll'inizio del 1954, i metrologi stabilirono il 1950 come l'anno di origine per la scala BP, nell'ambito della datazione con radiocarbonio usando come riferimento un campione di acido ossalico del 1950:\nL'anno 1950 venne scelto poich\u00e9 \u00e8 l'anno in cui vennero definite le curve di calibratura per la datazione con il radiocarbonio, e anche per onorare la pubblicazione delle prime date del radiocarbonio nel dicembre del 1949. L'anno 1950 \u00e8 anche conveniente perch\u00e9 esso predata la verifica atmosferica delle armi nucleari su larga scala, le quali venivano ad alterare il rapporto globale tra il carbonio 14 e il carbonio 12.\nLa scala BP \u00e8 adesso d'uso comune per le date stabilite con altri mezzi diversi dalla datazione con il radiocarbonio . La pratica di ancorare il \"presente\" al 1950 \u00e8 generalmente seguita , sebbene periodi del lontano passato (per. es., 500.000 anni fa) hanno tipicamente incertezze di tale grandezza che la differenza fra il 1950 e il presente anno diventa insignificante.\nCalibrazione del radiocarbonio.\nLe date determinate usando la datazione al radiocarbonio si dividono in due categorie: \"non-calibrate\" (\"uncalibrated\") (anche dette \"Libby\" o \"grezze\") e \"calibrate\" (dette anche date di \"Cambridge\"). Le datazioni non-calibrate al radiocarbonio possono essere espresse usando gli anni BP; tuttavia, esse non sono identiche alle date del calendario. Questo dipende dal fatto che il livello del radiocarbonio atmosferico (carbonio 14 o 14C) non \u00e8 stato esattamente costante durante l'arco di tempo in cui si pu\u00f2 usare la datazione al radiocarbonio. Le et\u00e0 ricavate con il radiocarbonio non-calibrato possono essere convertite nelle date di calendario per mezzo delle curve di calibrazione, basate sul confronto delle datazioni grezze al radiocarbonio di campioni datati indipendentemente con altri metodi, come la dendrocronologia (che calcola l'et\u00e0 in base al numero degli anelli di crescita degli alberi) e la stratigrafia (che calcola l'et\u00e0 in base agli strati di sedimenti nella fanghiglia o nelle rocce sedimentarie). Tali date calibrate vengono espresse come cal BP, dove \"cal\" indica \"anni di calendario\" o \"anni calibrati\"."}
{"id": "2410531", "revid": "110157", "url": "https://it.wikipedia.org/wiki?curid=2410531", "title": "Non abbastanza morta (raccolta)", "text": "Non abbastanza morta (titolo originale \"Not Quite Dead Enough\") \u00e8 un volume di Rex Stout che raccoglie due romanzi brevi con protagonista Nero Wolfe, e pubblicato per la prima volta negli Stati Uniti nel 1944 presso \"Farrar &amp; Rinehart\"."}
{"id": "2410532", "revid": "212348", "url": "https://it.wikipedia.org/wiki?curid=2410532", "title": "Manhattan Bridge", "text": ""}
{"id": "2410533", "revid": "1543377", "url": "https://it.wikipedia.org/wiki?curid=2410533", "title": "Gran Premio di Gran Bretagna 1958", "text": "Il Gran Premio di Gran Bretagna 1958 fu la settima gara della stagione 1958 del Campionato mondiale di Formula 1, disputata il 19 luglio sul Circuito di Silverstone.\nLa corsa vide la vittoria di Peter Collins su Ferrari, seguito dal compagno di scuderia Mike Hawthorn e dalla Cooper di Roy Salvadori."}
{"id": "2410537", "revid": "287204", "url": "https://it.wikipedia.org/wiki?curid=2410537", "title": "Arthur Bisguier", "text": "Impar\u00f2 gli scacchi all'et\u00e0 di quattro anni dal padre, un insegnante di matematica. Nel 1944 fu 3\u00ba, all'et\u00e0 di 15 anni, nel campionato sociale del \"Bronx Empire Chess Club\". Nel 1948 vinse il campionato americano juniores, ripetendo la vittoria l'anno successivo.\nNel 1954 vinse a New York il campionato americano e nel 1957 la FIDE gli riconobbe il titolo di grande maestro. Vinse tre volte (1950, 1956, 1959) il campionato americano open (\"U.S. Open\").\nPartecip\u00f2 con la nazionale statunitense a cinque olimpiadi degli scacchi dal 1952 al 1972, vincendo la medaglia d'argento di squadra alle olimpiadi di Lipsia 1960.\nNel 2005 la United States Chess Federation lo ha proclamato \"Decano degli scacchi statunitensi\".\nOltre ai gi\u00e0 citati, ottenne numerosi altri successi:\nPartecip\u00f2 ai tornei interzonali di G\u00f6teborg 1955 e Stoccolma 1962, ma in entrambi i casi non ottenne il punteggio necessario per accedere al torneo dei candidati.\nArthur Bisguier \u00e8 stato anche un giornalista scacchistico, collabor\u00f2 spesso alla rivista \"Chess Life\" e scrisse diversi di libri di scacchi. Nel 2003 ha pubblicato, in collaborazione con Newton Berry, \"The Art of Bisguier\" (edizioni Millennium Press)."}
{"id": "2410538", "revid": "73843", "url": "https://it.wikipedia.org/wiki?curid=2410538", "title": "Como Lora", "text": ""}
{"id": "2410549", "revid": "110157", "url": "https://it.wikipedia.org/wiki?curid=2410549", "title": "Chiesa di San Lorenzo (Breggia)", "text": "La chiesa parrocchiale di San Lorenzo \u00e8 un edificio religioso che si trova a Muggio, frazione di Breggia in Canton Ticino.\nStoria.\nL'edificio viene nominato indirettamente in documenti storici risalenti al 1578, ma l'edificio venne completamente ricostruito nel 1739 in stile tardobarocco su progetto dell'architetto Giuseppe Fontana.\nDescrizione.\nLa chiesa si presenta con pianta a navata unica e coro emiciclico, con diverse cappelle laterali."}
{"id": "2410550", "revid": "287204", "url": "https://it.wikipedia.org/wiki?curid=2410550", "title": "Cladonia carneola", "text": "Cladonia carneola (Fr.) Fr. (1831), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"carneolum\", diminutivo di \"carneum\" che significa letteralmente \"del colore della carne\", cio\u00e8 rosa pallido, ad indicarne proprio la colorazione che assume.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo circumpolare, con preferenza da montano-boreale a subartico. Rinvenuta su legni marcescenti e in suoli ricchi di humus in campi aperti. Predilige un pH del substrato che va da molto acido a intermedioa fra molto acido e subneutro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie \u00e8 attribuita alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2410554", "revid": "22229", "url": "https://it.wikipedia.org/wiki?curid=2410554", "title": "France inter", "text": ""}
{"id": "2410559", "revid": "767487", "url": "https://it.wikipedia.org/wiki?curid=2410559", "title": "Safe Sex - Tutto in una notte", "text": "Safe Sex - Tutto in una notte (\"Trojan War\") \u00e8 un film commedia romantica del 1997 diretto da George Huang.\nTrama.\nBrad, una sera, ad un festa conosce una bellissima ragazza, di nome Brooke della quale si innamora. Ne parla agli amici Kyle, Josh e Leah, con la quale, in particolare ha un rapporto di amicizia speciale in quanto si conoscono sin da bambini. Leah \u00e8 innamorata di Brad, il quale, per\u00f2, sembra avere la mente offuscata da Brooke, la cui immagine non fa altro che perseguitarlo sin dal giorno in cui l'ha conosciuta, e con la quale si perde in una lunga conversazione.\nDecidono in seguito di avere un rapporto sessuale, ma Brooke vuole avere un rapporto sicuro; Brad non \u00e8 per\u00f2 provvisto di preservativo. Si reca quindi a comprarlo, ma \u00e8 cos\u00ec che iniziano le sue disavventure: incontra dei ragazzi poco raccomandabili, nel negozio in cui si reca, cerca di seminarli, ma gli stanno sempre alle costole per tutta la sera, per non parlare della disavventura con una donna messicana, che si \"invaghisce di lui\". Tra una peripezia e l'altra perde il preservativo che aveva acquistato.\nIntanto Leah, preoccupata per lui, si reca a cercarlo, ma l'impresa diventa sempre pi\u00f9 ardua. Dopo diverse ore, la ragazza lo incontra e lo riaccompagna all'altra festa organizzata in casa di Brooke. Brad, dopo essere finalmente riuscito a trovare un altro preservativo, raggiunge Brooke, la quale per\u00f2 non \u00e8 seriamente innamorata di lui e gli spezza il cuore. Leah si dispiace per l'amico e litiga con Brooke. Alla fine Brad, si rende conto che l'unica vera persona che lui abbia mai amato \u00e8 l'amica Leah, che ha sempre provato grandi sentimenti per lui. I due si baciano e diventano quindi amanti."}
{"id": "2410560", "revid": "113514757", "url": "https://it.wikipedia.org/wiki?curid=2410560", "title": "Mosca cavallina (disambigua)", "text": "Mosca cavallina \u00e8 il nome comune attribuito ad alcuni insetti ematofagi dell'ordine dei Ditteri che aggrediscono specificamente i cavalli o anche altri mammiferi, compreso l'Uomo."}
{"id": "2410571", "revid": "1573940", "url": "https://it.wikipedia.org/wiki?curid=2410571", "title": "Primo arsenale tecnico aeronavale", "text": "Il Primo arsenale tecnico aeronavale di Yokosuka, Giappone, era un dipartimento della Marina imperiale giapponese impegnato nello studio e progettazione di velivoli per l'Arma stessa. Era situato presso la base navale di Yokosuka, circa 65 km a sud di Tokyo.\nI velivoli da esso realizzati sono designati spesso in occidente con la notazione Yokosuka, mentre in Giappone sono conosciuti come K\u016bgish\u014d (\u7a7a\u6280\u5ee0), \"Kugisho\", contrazione di Dai-Ichi Kaigun K\u014dk\u016b Gijutsu-sh\u014d (\u7b2c\u4e00\u6d77\u8ecd\u822a\u7a7a\u6280\u8853\u5ee0), letteralmente \"primo naval-aero tecnico arsenale\".\nIl Primo arsenale era impegnato in ricerca e progettazione. I prototipi venivano realizzati dall'arsenale stesso, mentre la produzione in serie veniva poi affidata ad aziende costruttrici esterne.\nIl primo velivolo sviluppato dall'arsenale che raggiunse la produzione in serie fu il Rogo Ko, meglio noto come Yokosho Ro-go Ko-gata, prodotto dalla Aichi Tokei Denki KK e dalla Nakajima Hik\u014dki KK."}
{"id": "2410573", "revid": "15756", "url": "https://it.wikipedia.org/wiki?curid=2410573", "title": "Eterofillia", "text": "In botanica, con il termine eterofillia si intende quel fenomeno per il quale si trovano foglie di forme differenti per dimensione, forma, posizione o funzione sulla stessa pianta.\nIl termine deriva dal greco: \"hetero\" significa \"diverso\" e \"phyllia\" significa \"foglia\".\nPu\u00f2 essere di origine genetica o indotta da condizioni ambientali. L'eterofillia genetica \u00e8 un tratto tipico e costante della specie (come in molti ranuncoli) insensibile all'influenza dell'ambiente; spesso si assiste a foglie diverse a seconda dell'et\u00e0 (foglie giovani e foglie adulte). L'eterofillia ambientale \u00e8 un adattamento alle diverse condizioni ecologiche (luce, immersione, ecc.).\nNell'edera (\"Hedera helix\"), l'eterofillia si presenta tra le foglie presenti sui fusti pi\u00f9 prossimi al suolo (che non portano fiori) con 3 o 5 lobi, palminervie e quelle dei rami fioriferi pi\u00f9 in alto ellittiche a bordi interi e penninervie.\nQuesta caratteristica \u00e8 molto marcata su \"Araucaria heterophylla\", una conifera, che deve il suo nome specifico proprio a questa caratteristica."}
{"id": "2410574", "revid": "4506", "url": "https://it.wikipedia.org/wiki?curid=2410574", "title": "Videopoesia", "text": ""}
{"id": "2410576", "revid": "71433", "url": "https://it.wikipedia.org/wiki?curid=2410576", "title": "The suburbans - Ricordi ad alta fedelt\u00e0", "text": ""}
{"id": "2410578", "revid": "124850701", "url": "https://it.wikipedia.org/wiki?curid=2410578", "title": "Longino (prefetto)", "text": " \nSecondo la \"The Prosopography of the Later Roman Empire\", fu prefetto del pretorio d'Italia dal 568 fino ad almeno al 574/575, anno in cui \u00e8 per l'ultima volta attestato. In passato, sulla base delle teorie errate dell'umanista Flavio Biondo, si riteneva che Longino fosse stato il primo esarca d'Italia e che il suo mandato fosse terminato nel 584. Queste teorie sono poi state smentite dalla storiografia moderna (ad esempio il Diehl), sulla base delle fonti primarie (Paolo Diacono e un'epigrafe) che lo definiscono \"praefectus\", quindi prefetto del pretorio d'Italia.\nBiografia.\nNel 568 venne nominato Prefetto del Pretorio d'Italia, sostituendo Narsete. Secondo una leggenda, tuttavia Narsete, furente per aver perso la carica di governatore dell'Italia, si vendic\u00f2 dell'Imperatore Giustino II invitando Alboino, re dei Longobardi, a invadere l'Italia. Alboino invase l'Italia senza trovare quasi alcuna opposizione da parte dei Bizantini e del loro prefetto Longino e ben presto l'intero Nord Italia cadde sotto il giogo longobardo. Longino comunque costru\u00ec delle opere difensive a Cesarea, nelle vicinanze di Ravenna. Alboino venne poi ucciso in una congiura da Elmechi; quest'ultimo tent\u00f2 di impadronirsi del potere, ma fall\u00ec perch\u00e9 i Longobardi, addolorati per l'assassinio di Alboino, volevano ucciderlo.\nRosmunda, moglie di Alboino e una dei congiurati, chiese aiuto a Longino chiedendogli asilo politico a Ravenna. Longino mand\u00f2 da loro una nave, che port\u00f2 Rosmunda, Elmechi, Alpsuinda e tutto il tesoro dei Longobardi a Ravenna. Qui Longino istig\u00f2 Rosmunda a uccidere Elmechi, promettendo di sposarla. Rosmunda, lusingata dall'ambizione di diventare signora di Ravenna, avvelen\u00f2 Elmechi ma quest'ultimo, scoperto di essere stato avvelenato, costrinse Rosmunda a bere anche lei il veleno. In questo modo entrambi morirono.\nDopo questi avvenimenti Longino invi\u00f2 a Costantinopoli dall'Imperatore Alpsuinda e il tesoro dei Longobardi. Taluni sostengono che venne inviato a Costantinopoli anche Peredeo, a cui vennero cavati gli occhi; Peredeo poi si vendic\u00f2 uccidendo due funzionari bizantini.\n\u00c8 ignota la data della morte di Longino. \u00c8 ancora attestato come prefetto nel 574/575 da un'epigrafe."}
{"id": "2410579", "revid": "287204", "url": "https://it.wikipedia.org/wiki?curid=2410579", "title": "DFB-Pokal 1998-1999", "text": "La DFB-Pokal 1998-1999 \u00e8 stata la 56\u00aa edizione della Coppa di Germania, 64 squadre si sfidarono dal 20 agosto 1998 al 6 giugno 1999. In finale il SV Werder Bremen sconfisse il 5 \u2013 4 ai rigori conquistando il quarto trofeo della sua storia.\nFinale.\nWerder Bremen(4\u00ba successo)"}
{"id": "2410580", "revid": "256896", "url": "https://it.wikipedia.org/wiki?curid=2410580", "title": "Yokosuka Naval Air Technical Arsenal", "text": ""}
{"id": "2410583", "revid": "1543377", "url": "https://it.wikipedia.org/wiki?curid=2410583", "title": "Gran Premio di Francia 1958", "text": "Il Gran Premio di Francia 1958 fu la sesta gara della stagione 1958 del Campionato mondiale di Formula 1, disputata il 6 luglio sul Circuito di Reims.\nLa corsa vide l'ultima vittoria in carriera di Mike Hawthorn su Ferrari (che non vinceva dal Gran Premio di Germania 1956), seguito da Stirling Moss su Vanwall e dall'altro ferrarista Wolfgang von Trips. Il pilota romano Luigi Musso mor\u00ec durante il Gran Premio a causa di un'uscita di pista al nono giro mentre si trovava all'inseguimento del compagno di squadra Hawthorn.\nCon il quarto posto in gara si concluse anche la carriera di Juan Manuel Fangio.\nLa sua Maserati non fu mai competitiva ed a fine gara fu sul punto di essere doppiata dal leader della corsa Mike Hawthorn il quale, in segno di rispetto per il grande campione conosciuto come \"il maestro\", fren\u00f2 e consent\u00ec a Fangio di completare la gara a pieni giri.\nAl termine della gara la leggenda argentina disse semplicemente ai suoi meccanici \"\u00e8 finita\"."}
{"id": "2410589", "revid": "1442080", "url": "https://it.wikipedia.org/wiki?curid=2410589", "title": "Abierto Mexicano Telcel 2009 - Doppio maschile", "text": "Il doppio maschile dell'Abierto Mexicano Telcel 2009 \u00e8 stato un torneo di tennis facente parte dell'ATP World Tour 2009.\nOliver Marach e Michal Merti\u0148\u00e1k erano i detentori del titolo ma quest'anno non hanno partecipato insieme.\nMarach ha fatto copia con \u0141ukasz Kubot, ma ha perso in finale contro Franti\u0161ek \u010cerm\u00e1k e Mertinak.\nMertinak ha fatto coppia con Cermak e ha vinto la finale 4-6, 6-4, 10-7."}
{"id": "2410594", "revid": "287204", "url": "https://it.wikipedia.org/wiki?curid=2410594", "title": "Lev Osipovi\u010d Al'burt", "text": "Biografia.\nIn giovent\u00f9 visse a lungo in Ucraina e vinse il campionato di tale paese nel 1972, 1974 e 1976.\nOttenne il titolo di grande maestro nel 1977 a 32 anni.\nNel 1977 arriv\u00f2 2\u00ba al campionato open della Cecoslovacchia di D\u011b\u010d\u00edn e nel 1978 vinse il torneo di Bucarest.\nNel 1979 si trovava a Bonn per un torneo e si rifugi\u00f2 nel consolato israeliano di tale citt\u00e0, chiedendo tramite esso asilo politico agli Stati Uniti. Questo gli venne concesso e gi\u00e0 nel 1980 partecip\u00f2 con la squadra americana, in 1\u00aa scacchiera, alle olimpiadi di Malta 1980. Partecip\u00f2 poi anche alle olimpiadi del 1982 e del 1984, ottenendo in entrambe una medaglia di bronzo di squadra.\nVinse tre volte (nel 1984, 1985 e 1990) il campionato statunitense di scacchi.\nDal 1985 al 1988 fece parte del consiglio direttivo della federazione americana (\"United States Chess Federation\"), ma si dimise lamentando una mancanza di iniziative per propagandare gli scacchi negli Stati Uniti.\nNel 2004 la FIDE gli attribu\u00ec il titolo di \"Senior Trainer\"."}
{"id": "2410603", "revid": "3831", "url": "https://it.wikipedia.org/wiki?curid=2410603", "title": "Ordine Militare di Maria Teresa", "text": ""}
{"id": "2410605", "revid": "118487232", "url": "https://it.wikipedia.org/wiki?curid=2410605", "title": "Young Labour", "text": "Young Labour \u00e8 l'organizzazione giovanile del Partito Laburista del Regno Unito, che riunisce i membri del partito di et\u00e0 compresa tra i 15 e i 27 anni.\nL'organizzazione \u00e8 affiliata all'International Union of Socialist Youth al livello internazionale mentre al livello europeo \u00e8 affiliata alla YES \"(Young European Socialists)\"."}
{"id": "2410606", "revid": "92723", "url": "https://it.wikipedia.org/wiki?curid=2410606", "title": "Lev Alburt", "text": ""}
{"id": "2410615", "revid": "317584", "url": "https://it.wikipedia.org/wiki?curid=2410615", "title": "Opera libera", "text": ""}
{"id": "2410617", "revid": "98077", "url": "https://it.wikipedia.org/wiki?curid=2410617", "title": "Confarreato", "text": ""}
{"id": "2410618", "revid": "767487", "url": "https://it.wikipedia.org/wiki?curid=2410618", "title": "The Piano Bird", "text": "The Piano Bird \u00e8 una canzone del gruppo rock statunitense The Doors, scritta da John Densmore e Jack Conrad. \nDescrizione.\n\u00c8 il terzo singolo estratto dall'album \"Full Circle\" e pubblicato nel novembre 1972. I Doors (Manzarek, Krieger, &amp; Densmore) vengono accompagnati alla chitarra da Jack Conrad, al basso da Charles Larkey, al Flauto da Charles Lloyd e alle percussioni da Bobbi Hall &amp; Chico Batera."}
{"id": "2410622", "revid": "324090", "url": "https://it.wikipedia.org/wiki?curid=2410622", "title": "Off-Off-Broadway", "text": "L'espressione Off-Off-Broadway si riferisce a produzioni teatrali messe in scena in teatri che sono pi\u00f9 piccoli di quelli di Broadway e \"Off-Broadway\". I teatri \"Off-Off-Broadway\" sono per definizione quei locali che hanno meno di 100 posti. Gli spettacoli rappresentati vanno dal livello professionistico a compagnie dilettantistiche.\nStoria.\n\"Off-Off-Broadway\", nacque nel 1958 come reazione a \"Off-Broadway\", come \"rifiuto completo del teatro commerciale\". Fra i primi locali di quello che sar\u00e0 subito detto \"Off-Off-Broadway\" (un termine probabilmente coniato dal critico Jerry Tallmer del giornale \"Village Voice\") furono alcuni caff\u00e8 siti al Greenwich Village, particolarmente il \"Caffe Cino\" al \"31, Cornelia Street\", gestito dall'eccentrico Joe Cino, che ebbe subito in simpatia attori e scrittori di teatro, consentendo loro di esibirsi direttamente senza la noia di provare prima e senza la necessit\u00e0 di trovare significati occulti nelle opere recitate. Altri fautori dell'ascesa di \"Off-Off-Broadway\" furono Ellen Stewart a al \"Caf\u00e8 La MaMa\", e Al Carmines al \"Judson Poets' Theater\", situato a \"Judson Memorial Church\".\nUna produzione \"Off-Off-Broadway\" recitata da membri dell'Actors Equity \u00e8 detta \"Equity Showcase production\". L'Unione mantiene regole molto severe per chi lavora in tali produzioni, comprese restrizioni sui prezzi, la durata in cartellone e i tempi delle prove. La partecipazione di attori professionisti in produzioni di cartello non \u00e8 infrequente, e nei suoi teatri si realizza la maggior parte del lavoro degli attori a New York."}
{"id": "2410623", "revid": "287204", "url": "https://it.wikipedia.org/wiki?curid=2410623", "title": "DFB-Pokal 2001-2002", "text": "La DFB-Pokal 2001-2002 \u00e8 stata la 59\u00aa edizione della competizione. 64 squadre si son sfidate per il trofeo dal 24 agosto 2001 per terminare l'11 maggio 2002. In finale lo sconfisse il Bayer Leverkusen 4\u20132, conquistando la quarta coppa e difendendo il titolo vinto un anno prima."}
{"id": "2410624", "revid": "36426", "url": "https://it.wikipedia.org/wiki?curid=2410624", "title": "Compianto del Cristo morto (Donatello)", "text": ""}
{"id": "2410626", "revid": "182396", "url": "https://it.wikipedia.org/wiki?curid=2410626", "title": "Aefula", "text": ""}
{"id": "2410631", "revid": "33689", "url": "https://it.wikipedia.org/wiki?curid=2410631", "title": "Orgoglio e pregiudizio (miniserie televisiva 1957)", "text": "Orgoglio e pregiudizio \u00e8 uno sceneggiato televisivo prodotto dalla Rai nel 1957. Fu trasmesso in cinque puntate dall'allora Programma Nazionale (oggi Rai Uno), dal 21 settembre al 19 ottobre di quell'anno.\nFonte.\nLo sceneggiato era tratto dal romanzo omonimo di Jane Austen, adattato per il piccolo schermo da Edoardo Anton, autore della sceneggiatura, e diretto da Daniele D'Anza, che al tempo era insieme ad Anton Giulio Majano uno dei principali registi di questo genere di fiction televisiva.\nIl collaudato \"plot\" narrativo del celeberrimo romanzo inglese costitu\u00ec facile esca per un successo popolare dell'allora nascente radiotelevisione italiana.\nIn virt\u00f9 della partecipazione di numerosi attori affermati di formazione teatrale, il lavoro fu favorevolmente accolto anche dalla critica.\nNello sfarzo spettacolare in termini di scenografie e costumi in grado di restituire a pieno l'ambientazione britannica di inizio XIX secolo, la sceneggiatura prevedeva anche l'impiego di due ballerini solisti - Antonietta Nicoli e Aldo Scardovi - per un numero di balletto su coreografie di Gian Maria Ciampaglia.\nTrama.\nCome nel romanzo originale, anche nello sceneggiato \u00e8 la campagna inglese a fare da sfondo alle vicende della famiglia Bennet, di estrazione sociale modesta, e in primo luogo della secondogenita Elizabeth.\nCritica.\nA parere dell\"'Enciclopedia della televisione\" curata da Aldo Grasso (Garzanti, 2008), lo sceneggiato, pur smarrendo la vivacit\u00e0 e l'arguta finezza delle pagine dell'autrice Jane Austen, mantiene - almeno nella sostanza - un buon impianto narrativo.\nCast.\nLo sceneggiato era interpretato nei ruoli principali dall'attore Franco Volpi (nel ruolo di Darcy) e Virna Lisi (Elizabeth) - all'epoca ventunenne - che con quest'opera ebbe la sua prima grande notoriet\u00e0 in campo nazionale.\nAltri interpreti erano:"}
{"id": "2410633", "revid": "413500", "url": "https://it.wikipedia.org/wiki?curid=2410633", "title": "Maple Leaf Rag", "text": "Maple Leaf Rag \u00e8 una composizione ragtime di Scott Joplin. Edito dalla \"John Starks &amp; son\" nel 1899, fu uno dei maggiori successi del compositore, \"un'incomparabile fusione di folklore nero e musica colta, consacrando Scott definitivamente \u201cre del ragtime classico\u201d\"\nAspetti formali.\n\"Maple Leaf Rag\" ha tutte le caratteristiche tipiche del ragtime \"canonico\", ossia: \u00e8 in tempo binario (2/4) e segue lo schema tematico: A A B B A C C D D.\nIl brano \u00e8 in tonalit\u00e0 di La bemolle maggiore, escluso il tema \"C\" che \u00e8 invece in Re bemolle maggiore. Come in tutti i ragtime, le sincopi sono parecchie, cos\u00ec come le alterazioni transitorie e gli accordi di settima.\nRiferimenti nella cultura di massa.\nIl brano \u00e8 stato inserito, insieme ad altri ragtime, nella colonna sonora del film \"La stangata\" del 1973, e si sente inoltre nella puntata \"Moe Letter Blues\" de \"I Simpson\", ventunesima stagione. Il gruppo progressive rock Emerson, Lake &amp; Palmer ne pubblic\u00f2 una reinterpretazione sull'album \"Works Volume 2\" nel 1977."}
{"id": "2410638", "revid": "991117", "url": "https://it.wikipedia.org/wiki?curid=2410638", "title": "4th Dimension", "text": "4th Dimension \u00e8 un database relazionale e un RAD, scritto da Laurent Ribardiere a met\u00e0 degli anni 80 e ancora oggi prodotto e manutenuto dalla societ\u00e0 francese 4D SAS.\nNato su Macintosh \u00e8 disponibile dal 1993 anche su Windows; oltre al motore del database include anche la gestione dell'interfaccia e un linguaggio con molti comandi e la possibilit\u00e0 di plugin esterni per aggiungere funzionalit\u00e0 di videoscrittura, fogli di calcolo, connessione dati nativa a Oracle, MySQL, eccetera.\n\u00c8 inoltre incluso un webserver (negli anni scorsi la societ\u00e0 aveva comprato la Starnine, produttrice del famoso web server Webstar per Macintosh, poi ceduta a Kerio).\nConta come programmatori molti consulenti in diverse societ\u00e0 dove viene spesso utilizzato come middleware (software per le necessit\u00e0 operative dell'utente che non pu\u00f2 richiedere funzioni particolari ai grossi sistemi informativi aziendali), ma \u00e8 difficilmente inquadrabile nel mercato perch\u00e9 si pone a met\u00e0 strada fra i database puri (Oracle, MS Sql, etc) e i database integrati in interfacce semplici (come Access o FileMaker).\nSpesso \u00e8 quindi usato in monoutenza per usi particolari, ma conta anche installazioni strategiche con centinaia di client e siti web.\nCompatibilit\u00e0 e requisiti minimi.\nIl fatto di essere multipiattaforma lo slega spesso da tutte le problematiche di installazione e di requisiti hardware e software, \u00e8 cio\u00e8 molto indipendente da librerie, driver o versioni del sistema operativo.\nI requisiti minimi della versione corrente sono:\nVersione dei Sistemi Operativi Certificati:\nCaratteristiche del database.\nDimensione del file dei dati: illimitato (limite del sistema operativo)\nNumero di Tabelle: 32767\nNumero di Campi per Tabella: 32767\nNumero di Record per Tabella: 1.000.000.000\nNumero di chiavi Indice per Tabella: 128.000.000.000\nDimensione campo Alpha: 255\nDimensione campo Text: 2GB\nAccesso al data file a 64-bit\nComposite Index: indicizzazione simultanea di valori da campi diversi (per esempio, Nome e Cognome).\nKeyword Index: indicizzazione a parola, per ricerche full-text.\nCluster Index: indicizzazione specifica per campi con valori ripetuti (per esempio, i Booleani)\nTipi di dati SQL.\nNCHAR e NCHAR VARYING non sono supportate.\nI diversi tipi di campi numerici sono convertiti in automatico.\nStoria.\nLa versione corrente \u00e8 la '4D v17', certificata Windows Vista, Windows Server 2008 e Mac OS Intel Mac OS X Leopard, OS X Snow Leopard e OS X Lion."}
{"id": "2410643", "revid": "767487", "url": "https://it.wikipedia.org/wiki?curid=2410643", "title": "Giorgia Baratella", "text": "Vanta 7 presenze nella Nazionale di atletica leggera dell'Italia.\nBiografia.\nHa iniziato la sua carriera di atleta con i giochi studenteschi del 1991, dopo aver praticato per diversi anni il nuoto e la pallavolo. Ha conseguito un diploma in fisioterapia, con specializzazione in osteopatia. \u00c8 tesserata con la societ\u00e0 Fiamme Oro, di Padova.\nVanta sette presenze nella Nazionale di atletica leggera dell'Italia, spesso portata a formare la squadra delle varie edizioni della Coppa Europa invernale di lanci.\nAltre competizioni internazionali.\n2003\n2005"}
{"id": "2410650", "revid": "372624", "url": "https://it.wikipedia.org/wiki?curid=2410650", "title": "Padule Daccia Botrona", "text": ""}
{"id": "2410660", "revid": "228587", "url": "https://it.wikipedia.org/wiki?curid=2410660", "title": "Roadhouse Blues (live)/Albinoni's Adagio (The Severe Garden)", "text": "Roadhouse Blues (live)/Albinoni's Adagio (The Severe Garden) \u00e8 un singolo promozionale del gruppo rock statunitense The Doors, scritta da Jim Morrison. \u00e8 il diciannovesimo singolo della discografia dei The Doors, estratto dall'album \"An American Prayer\" e pubblicato nel novembre 1979. Il singolo venne pubblicato per la promozione del nuovo album dei The Doors che all'epoca si erano sciolti nel 1973, e riformati nel 1978 per la realizzazione dell'album \"An American Prayer\"."}
{"id": "2410661", "revid": "767487", "url": "https://it.wikipedia.org/wiki?curid=2410661", "title": "Il mio paese", "text": "Il mio paese \u00e8 un film documentario del 2006 diretto da Daniele Vicari, ispirato al celebre reportage televisivo \"L'Italia non \u00e8 un paese povero\", realizzato nel 1959 da Joris Ivens, di cui vengono mostrati degli estratti, a contrappunto delle immagini attuali.\nMentre Ivens ha percorso l'Italia del boom economico partendo dal Nord industrializzato e scendendo verso il Sud contadino, Vicari ha compiuto il tragitto inverso nell'Italia della crisi, partendo da Gela e risalendo la penisola, passando per Basilicata, Lazio e Toscana, fino a Marghera.\nIl film \u00e8 stato presentato nel 2006 tra gli eventi speciali della sezione Orizzonti alla Mostra del Cinema di Venezia ed ha vinto nel 2007 il David di Donatello come miglior documentario.\nTrama.\nIl viaggio nell'Italia del lavoro, inteso come \u00abquello concreto della produzione\u00bb, parte da Gela, un territorio devastato dalle industrie chimiche e da interi insediamenti abusivi. Sono intervistati Emanuele Bassora, operaio specializzato finito a fare il pescatore, il sindacalista Ignazio Giudice e l'avvocato Angelo Licata.\nSi passa poi per Termini Imerese, dove lo stabilimento FIAT \u00e8 a rischio di chiusura. Viene mostrata un'assemblea dei lavoratori e intervistato l'operaio Giuseppe D'Agostino.\nIl viaggio prosegue in Basilicata: a Grottole, presso la famiglia Guidotti, gi\u00e0 presente in una delle parti del documentario di Ivens che all'epoca erano state tagliate per il livello di miseria che mostrava; a Melfi, San Giorgio di Pietragalla e San Nicola di Melfi, alla fabbrica FIAT e nell'azienda agricola di Rocco Romaniello; a Castel Lagopesole e Rionero in Vulture, zona di produzione vinicola dell'Aglianico del Vulture, dove vengono intervistati Donato Rondinella, organizzatore dell'Aglianica Wine Festival, e il produttore vinicolo Antonio di Palma, ma anche Daniele Rocco, che si occupa di ricercare in zona i siti dove impiantare i generatori per la produzione di energia eolica.\nLa tappa successiva \u00e8 in Lazio, presso il Centro Ricerche ENEA di Casaccia, dove i ricercatori Alfonso Pozio e Stefano Passerini raccontano delle condizioni in cui \u00e8 costretta a operare la ricerca scientifica in Italia.\nVicari fa una breve sosta ad Acquaviva, presso il podere del padre Orlando, prima di proseguire per Prato, dove \u00e8 ambientata la parte pi\u00f9 lunga del documentario. La situazione di crisi del settore tessile \u00e8 raccontata attraverso le figure di Edoardo Nesi, ex imprenditore del comparto poi diventato scrittore, che legge brani significativi del proprio romanzo \"L'et\u00e0 dell'oro\", Rita Rosato, operaia cinquantenne rimasta disoccupata per la chiusura della fabbrica in cui lavorava e che fatica a reinserirsi nel mondo del lavoro, e Valdemaro Beccaglia, imprenditore tessile curatore di un museo di arte contemporanea.\nIl viaggio si conclude a Marghera, sede del famigerato Petrolchimico e di un importante porto industriale. Vengono raccolte le voci dei cittadini dell'Assemblea Permanente contro il Pericolo Chimico di Porto Marghera, dei lavoratori di Porto Marghera, Fincantieri e Aeronavale, di Davide Fraccaro e Dante Parolo di Interporto, di Emile Knystautas, direttore del laboratorio di ricerca sulle nanotecnologie. La conclusione \u00e8 affidata alle parole dello scrittore Gianfranco Bettin.\nL'intero documentario \u00e8 punteggiato da immagini del viaggio del pullman Trapani-Francoforte, che trasporta dalla Sicilia alla Germania i nuovi emigrati, a distanza di cinquant'anni da quelli che partivano in piroscafo per andare oltreoceano.\nColonna sonora.\nLa colonna sonora presenta musiche originali di Massimo Zamboni.\nLe ultime immagini del film e i titoli di coda sono accompagnati dalla canzone \"La mia patria attuale\" (testo e musica di Massimo Zamboni), cantata da Nada.\nDistribuzione.\nIl film \u00e8 stato distribuito nelle sale cinematografiche italiane il 20 aprile 2007.\n\u00c8 stato distribuito in DVD da BUR, nella collana \"24/7\", con libro allegato."}
{"id": "2410664", "revid": "18379", "url": "https://it.wikipedia.org/wiki?curid=2410664", "title": "Cal\u00e7otada", "text": "La cal\u00e7otada (pronuncia in catalano: //) \u00e8 la maniera pi\u00f9 tradizionale, in Catalogna, di mangiare i \"cal\u00e7ots\", una variet\u00e0 locale di cipolla fresca, dalla forma tipicamente allungata. Di origine rurale, l'evento si consuma in caratteristiche riunioni familiari o di amici, o comunque in gruppo.\nLa preparazione tipica dei \"cal\u00e7ots\" \u00e8 la semplice cottura a fiamma viva sulla brace, in gratelle poste all'esterno. Una volta cotti si avvolgono in carta di giornale per ammorbidirli ulteriormente e mantenerli caldi.\nUna maniera molto diffusa di servire il piatto \u00e8 quella di disporre una quindicina di \"cal\u00e7ots\" cotti sopra una tegola di laterizio. I \"cal\u00e7ots\" si mangiano con le mani dopo averli sbucciati e inzuppati in una ciotola contenente una salsa, tipicamente la salsa romesco, a base di pomodoro, peperone arrostito e frutta secca (mandorle e nocciole).\nData l'elevata probabilit\u00e0 di macchiarsi a causa della consistenza della salsa e della modalit\u00e0 di consumazione, \u00e8 usuale indossare una bavaglia o un tovagliolo per proteggere i vestiti.\nI \"cal\u00e7ots\" sono normalmente la prima parte di un pasto che prevede una seconda portata costituita da carne alla brace, spesso salsicce accompagnate da fagioli, o bruschette.\nLa cal\u00e7otada si accompagna normalmente da vino rosso o cava, uno spumante tipico catalano.\nA Valls, la citt\u00e0 d'origine della cal\u00e7otada, dall'anno 1982 si celebra alla fine di gennaio la cal\u00e7otada pi\u00f9 famosa e rinomata. Le \" cal\u00e7otades\" solitamente si organizzano tra la fine dell'inverno e la fine di aprile, dipende dal periodo di germogliazione della cipolla.\nCome molti piatti derivati dalla tradizione contadina, i \"cal\u00e7ots\" sono stati ultimamente riscoperti dalla gastronomia contemporanea catalana, e non \u00e8 difficile incontrarli nei menu di molti ristoranti, anche di fascia alta."}
{"id": "2410670", "revid": "30610", "url": "https://it.wikipedia.org/wiki?curid=2410670", "title": "Santo Pietro Belvedere", "text": "Santo Pietro Belvedere \u00e8 una frazione del comune italiano di Capannoli, nella provincia di Pisa, in Toscana.\nGeografia fisica.\nTerritorio.\nIl borgo di Santo Pietro sorge su di un colle, ai piedi del quale scorre il Fiume Era. Il nome \u201cSanto Pietro Belvedere\u201d deriva appunto dalla sua posizione, pi\u00f9 alta rispetto alla pianura circostante.\nClima.\nIl clima di Santo Pietro \u00e8 mediterraneo, quindi favorevole alla coltivazione della vite e dell'ulivo. \nLe temperature medie estive si aggirano su 29\u00a0\u00b0C, mentre quelle invernali su 11\u00a0\u00b0C, con un tasso di umidit\u00e0 che oscilla fra il 70 e il 75%.\nStoria.\nL'epoca precisa di fondazione non \u00e8 chiara, ma la si pu\u00f2 collocare intorno al II secolo d.C., forse prima del capoluogo Capannoli. La prima testimonianza effettiva dell'esistenza del borgo si ha per\u00f2 molti secoli dopo, nel 1165, in un documento che testimonia l'avvenuto accordo di pace fra pisani e lucchesi. Infatti, in quel periodo, la zona in cui si trovava Santo Pietro visse una storia alquanto travagliata, passando pi\u00f9 volte sotto il controllo delle citt\u00e0 di Pisa e di Lucca. Nel XIII e XIV secolo era stabilmente sotto la potest\u00e0 dei Gambacorti, e quindi della Repubblica Pisana.\nIl paese era noto perch\u00e9 vi si trovava un castello, con una triplice cinta muraria e un'imponente torre. La sua posizione elevata rispetto alla campagna circostante faceva del castello di Santo Pietro un ottimo punto di osservazione. Nel 1510 tutto il territorio pisano passa sotto il controllo di Firenze e della famiglia dei Medici. A parte un'epidemia di peste nel 1631, non si hanno notizie di eventi di rilievo avvenuti a Santo Pietro fino alla conquista napoleonica (1796). \u00c8 in questo periodo che il borgo passa sotto la municipalit\u00e0 di Capannoli.\nNel 1859, Santo Pietro entra a far parte del Regno di Sardegna, denominato dal 1861 Regno d'Italia. Si hanno notizie di caduti di Santo Pietro in entrambi i conflitti mondiali. Inoltre il territorio della Valdera fu teatro di bombardamenti e di combattimenti fra tedeschi e americani durante la seconda guerra, in particolare nell'estate del 1944. Durante questi bombardamenti, fu distrutto l'oratorio della Compagnia del Santissimo Sacramento, che, sebbene fosse importante per la comunit\u00e0 di Santo Pietro, non fu pi\u00f9 ricostruito. Tra le colline circostanti, si possono notare i rifugi che gli abitanti utilizzavano per ripararsi durante i bombardamenti: molti di questi rifugi sono stati successivamente utilizzati come cantine.\nIl toponimo \"Belvedere\" fu aggiunto al nome del paese in epoca fascista, il 18 ottobre 1929 perch\u00e9 il governo aveva deciso di denominare \"Santo Pietro\" l'ufficio postale di Mussolinia di Sicilia (Catania), e il nome del borgo toscano andava cambiato per evitare equivoci.\nEconomia.\nRecentemente l'economia del paese, e della Valdera in generale, ha fatto affidamento sugli agriturismi. In Valdera se ne contano moltissimi, e alcuni di questi sono proprio a Santo Pietro. \u00c8 da citare la \u201cstrada del vino e delle colline pisane\u201d, lungo la quale \u00e8 possibile effettuare degustazioni dei vini che si producono in Valdera. Altri prodotti tipici sono l'olio extravergine, il miele, i marroni, i cantuccini e il salame toscano.\nGeografia antropica.\nLa frazione di Santo Pietro Belvedere pu\u00f2 essere suddivisa in piccoli quartieri molto diversi tra di loro:"}
{"id": "2410671", "revid": "538198", "url": "https://it.wikipedia.org/wiki?curid=2410671", "title": "San Donato (Pescara)", "text": ""}
{"id": "2410672", "revid": "57872", "url": "https://it.wikipedia.org/wiki?curid=2410672", "title": "Comunit\u00e0 collinare Vigne &amp; Vini", "text": "La Comunit\u00e0 collinare Vigne &amp; Vini \u00e8 un'unione comunale situata in provincia di Asti, nella zona dell'alto Monferrato astigiano. \u00c8 composta da 12 comuni; la sede si trova ad Incisa Scapaccino."}
{"id": "2410677", "revid": "1951004", "url": "https://it.wikipedia.org/wiki?curid=2410677", "title": "Konstandinos Paparrigopulos", "text": "Nella sua opera in pi\u00f9 volumi, (\"Storia del popolo greco: dai tempi antichi fino ai giorni nostri\"), analizz\u00f2 la storia nazionale tracciandone lo sviluppo continuo, dall'antichit\u00e0 fino alla contemporaneit\u00e0, secondo la suddivisione tripartita - Grecia antica, Grecia medievale, Grecia moderna - che egli osserv\u00f2 nel suo insegnamento all'Universit\u00e0 di Atene.\nL'affermazione dell'unitariet\u00e0 e del continuum nello sviluppo storico greco, che fornir\u00e0 le basi per la formazione della moderna identit\u00e0 nazionale, passava attraverso la riconsiderazione del retaggio bizantino: precedentemente considerato come una degenerazione dell'antichit\u00e0, l'impero di Bisanzio conobbe grazie a lui una sostanziale rivalutazione.\nOpere principali.\nTutte le sue opere principali sono in greco:"}
{"id": "2410679", "revid": "125762259", "url": "https://it.wikipedia.org/wiki?curid=2410679", "title": "Sette notti in Arena", "text": "Sette notti in Arena \u00e8 il terzo album live di Luciano Ligabue pubblicato dall'etichetta discografica WEA Italiana nel 2009 e costituito da un CD e un DVD-Video (catalogo 518 6 54679 2).\nIl disco.\nTestimonianza audio e video dei concerti tenuti da Ligabue il 25-27-28-30 settembre e 1\u00ba-3-4 ottobre 2008 all'Arena di Verona (dove nel 1999 era gi\u00e0 stato registrato il video \"Ligabue in Arena\"), accompagnato dall'Orchestra dell'Arena di Verona di settanta elementi, diretta da Marco Sabiu.\nIl CD contiene le 13 canzoni in cui era coinvolta l'orchestra, non nell'ordine di esecuzione tenuto all'Arena mentre il DVD ripropone le immagini del concerto nella sequenza di tutti i 23 brani in scaletta.\nTracce.\nTesti e musiche di Luciano Ligabue.\n\"Light Designer\".\nBilly Bigliardi"}
{"id": "2410680", "revid": "767487", "url": "https://it.wikipedia.org/wiki?curid=2410680", "title": "Solo un volo", "text": "Solo un volo \u00e8 un brano musicale scritto da Eros Ramazzotti, Claudio Guidetti ed Adelio Cogliati e cantata da Ornella Vanoni con lo stesso Ramazzotti, pubblicato nel 2008 come primo singolo estratto dall'album della Vanoni intitolato \"Pi\u00f9 di me\".\nLa canzone debutta in radio il 22 settembre di quell'anno, con successo. In classifica \u00e8 arrivata alla posizione numero 3."}
{"id": "2410681", "revid": "115310155", "url": "https://it.wikipedia.org/wiki?curid=2410681", "title": "Mar Mastogloia", "text": "Il mar Mastogloia \u00e8 uno degli stadi preistorici del mar Baltico nella sua evoluzione dopo l'ultima era glaciale. Questo accadde circa 8000 anni fa, dopo lo stadio del lago Ancylus e prima dello stadio del mar Littorina.\nLe date usate in questo articolo sono espresse in anni \"radiocarbonio prima del presente\", dove il \"presente\" nel contesto del radiocarbonio \u00e8 l'anno 1950. Espresse nel normale calendario tutte le date vanno spostate indietro di alcune centinaia di anni.\nVisione d'insieme.\nVerso la fine della sua storia, il livello del lago Ancylus stava scendendo rapidamente in seguito alla formazione di un nuovo sbocco verso la Grande Belt, pervenendo al livello del mare circa 8500 anni fa, il che segna l'inizio del mar Mastogloia.\nIn questo tempo il livello globale del mare andava aumentando rapidamente di pari passo con la continua fusione degli ultimi resti dei ghiacciai continentali della grande era glaciale. Di conseguenza, l'acqua salata inizi\u00f2 a penetrare nel bacino del Baltico attraverso gli stretti danesi, mescolandosi alla vasta massa di acqua dolce allora presente. Ci\u00f2 port\u00f2 le acque del Baltico in condizioni leggermente salmastre. Il mar Mastogloia deriva il suo nome dalla \"Mastogloia\", un genere di diatomee di acqua salmastra, le cui specie vengono considerate caratteristiche dei depositi geologici di questo stadio.\nDurante lo stadio del mar Mastogloia, il continuo innalzamento del livello del mare ebbe l'effetto di rendere pi\u00f9 profondi gli stretti che mettevano in comunicazione il Baltico con l'oceano, incrementando cos\u00ec l'afflusso di acqua salata nel Baltico. Un significativo cambiamento idrografico avvenne 8500 anni B.P., in corrispondenza del cambiamento delle correnti nello Skagerrak, nel Kattegat e nel canale di Norvegia, che stavano avviandosi verso l'attuale sistema sistema di circolazione della zona orientale del Mare del Nord. Questo \u00e8 una conseguenza dell'apertura del Canale della Manica, degli stretti danesi e di un accresciuto afflusso di acqua atlantica, con il conseguente sviluppo della corrente dello Jutland meridionale.\nTra 8000 e 7000 anni fa, il Baltico divenne distintamente salmastro, incominciando dalle zone meridionali pi\u00f9 vicine all'oceano e da l\u00ec espandendosi nel Baltico centrale e infine nel golfo di Finlandia e nel golfo di Botnia. L'arrivo di condizioni nettamente salmastre segna l'inizio dello stadio del mar Littorina. Lo stadio del mar Mastogloia in questo modo costituisce una fase di transizione fra l'acqua dolce dello stadio del lago Ancylus e quello del Mar Littorina durante il quale il Baltico divenne distintamente salmastro.\nControversie.\nMolti ricercatori sono riluttanti a riconoscere il mar Mastogloia come uno stadio separato nello sviluppo del mar Baltico, preferendo includerlo nello stadio del lago Ancylus o in quello del mar Littorina. \nNella stratigrafia dei sedimenti del Baltico lo stadio Mastogloia \u00e8 difficile da rilevare, essendo i suoi sedimenti visualmente identici a quelli del lago Ancylus. Anche il contenuto di fossili di diatomea nei sedimenti del Mastogloia \u2013 impiegati dai ricercatori come metodo chiave per distinguere i depositi dei differenti stadi del Baltico \u2013 \u00e8 ambiguo, dato che in molte localizzazioni non viene ad evidenziarsi nessuna differenza con i depositi dell'Ancylus, e nel migliore dei casi include una mescolanza delle succitate diatomee di \"Mastogloia\" con la flora tipica dell'Ancylus. I depositi del mar Littorina, d'altra parte, mostrano un mutamento drastico sia nelle caratteristiche visuali dei sedimenti che nel contenuto di diatomee. Si potrebbe cos\u00ec argomentare a favore dell'inclusione dello stadio del mar Mastogloia in quello del Lago Ancylus. Altri preferiscono includerlo nello stadio del Mar Littorina come fase transitoria dopo l'instaurarsi della connessione marina.\nNonostante queste obiezioni, il concetto di un mar Mastogloia persiste nella letteratura relativa all'evoluzione del mar Baltico. \u00c8 stato notato che uno stadio Mastogloia separato \u00e8 utile nel mantenere la chiarezza del sistema, delimitando il periodo con l'innegabile leggera influenza marina, in seguito alla caduta del lago Ancylus al livello del mare, che predata i profondi cambiamenti all'inizio dello stadio del Mar Littorina."}
{"id": "2410682", "revid": "729019", "url": "https://it.wikipedia.org/wiki?curid=2410682", "title": "People Are Strange/Not to Touch the Earth", "text": "People Are Strange/Not to Touch the Earth \u00e8 un singolo promozionale del gruppo rock statunitense The Doors, scritta da Jim Morrison e Robby Krieger. \u00e8 il ventesimo singolo della discografia dei The Doors, estratto dalla compilation The Doors Greatest Hits e pubblicato nel novembre 1980."}
{"id": "2410691", "revid": "2373", "url": "https://it.wikipedia.org/wiki?curid=2410691", "title": "Melaleuca alternifolia", "text": "Melaleuca alternifolia , comunemente noto come albero del t\u00e8 e commercialmente come tea tree, \u00e8 un albero appartenente alla famiglia delle Mirtacee, originario degli stati federati di Queensland e Nuovo Galles del Sud, in Australia. \nCresce presso i ruscelli e le paludi, ed \u00e8 spesso la specie dominante nel suo habitat. Nonostante il nome, non deve essere confuso con la\" Camellia sinensis \"dalla quale si ricava la bevanda che comunemente viene chiamata t\u00e8.\nDescrizione.\nLe foglie sono lineari, lunghe dai 10 ai 35\u00a0mm e spesse 1\u00a0mm.\nI fiori, bianchi, sono in grappoli lunghi dai 3 ai 5\u00a0cm.\nI frutti, legnosi e a forma di coppa, hanno diametro 2-3\u00a0mm.\nCaratterizzata da un alto contenuto di terpinene-4-olo (superiore al 30%) e da un basso contenuto di cineolo (inferiore al 15%), conosciuta gi\u00e0 dalle popolazioni aborigene che ne utilizzavano la corteccia, resistente all'acqua, per la fabbricazione di piccole canoe o di utensili. Le sue foglie pungenti venivano messe a macerare in acqua per preparare un rimedio contro la tosse, mal di testa, ferite e lesioni della pelle.\nL'olio essenziale.\nGli oli essenziali da essa prodotti sono la fonte principale per la produzione commerciale dell'olio di melaleuca, fungicida e antibatterico locale, meglio conosciuto con il nome di \"Tea Tree Oil\" o \"albero del t\u00e8\". Il nome gli venne attribuito dal capitano James Cook, il quale riconobbe la possibilit\u00e0 di ricavarne una bevanda simile a un t\u00e8 speziato. Tale essenza \u00e8 prodotta per distillazione dalle foglie dell'albero della \"Melaleuca alternifolia\".\nUsi.\nQuesto olio di origine naturale ha numerose propriet\u00e0. \nI principi attivi che lo rendono cos\u00ec particolare sono soprattutto il terpinen-4-olo e il 1,8-cineolo. Per far s\u00ec che la pelle e le mucose non ne risultino irritate, queste due sostanze devono essere presenti rispettivamente in una concentrazione del 40% e del 5%.\nPossiede propriet\u00e0 detergenti e deodoranti e viene utilizzato per i dentifrici, shampoo, collutori e saponi medicinali.\nL'olio non deve essere ingerito \u2013 sono stati riportati casi di avvelenamento \u2013 n\u00e9 usato su ferite aperte; anche l'uso normale sulla pelle integra pu\u00f2 dare casi di leggera irritazione e dermatiti."}
{"id": "2410692", "revid": "167080", "url": "https://it.wikipedia.org/wiki?curid=2410692", "title": "Constantino Paparregopulo", "text": ""}
{"id": "2410693", "revid": "352448", "url": "https://it.wikipedia.org/wiki?curid=2410693", "title": "Mastogloia", "text": ""}
{"id": "2410694", "revid": "167080", "url": "https://it.wikipedia.org/wiki?curid=2410694", "title": "Constantino Paparregopoulos", "text": ""}
{"id": "2410695", "revid": "1543377", "url": "https://it.wikipedia.org/wiki?curid=2410695", "title": "Abierto Mexicano Telcel 2009 - Doppio femminile", "text": "Il doppio femminile dell'Abierto Mexicano Telcel 2009 \u00e8 stato un torneo di tennis facente parte del WTA Tour 2009.\nNuria Llagostera Vives e Mar\u00eda Jos\u00e9 Mart\u00ednez S\u00e1nchez erano le detentrici del titolo e in finale hanno battuto Lourdes Dom\u00ednguez Lino e Arantxa Parra Santonja, 6\u20134, 6\u20132."}
{"id": "2410697", "revid": "167080", "url": "https://it.wikipedia.org/wiki?curid=2410697", "title": "Konstandinos Paparrigopoulos", "text": ""}
{"id": "2410698", "revid": "167080", "url": "https://it.wikipedia.org/wiki?curid=2410698", "title": "Konstandinos Paparregopoulos", "text": ""}
{"id": "2410699", "revid": "287204", "url": "https://it.wikipedia.org/wiki?curid=2410699", "title": "Pancatantra", "text": ""}
{"id": "2410700", "revid": "22475", "url": "https://it.wikipedia.org/wiki?curid=2410700", "title": "Virgil Exner", "text": "Biografia.\nGiovinezza, studi e primi impieghi.\nLa vita di Virgil Exner fu movimentata fin dagli inizi: in tenera et\u00e0 venne infatti adottato da George ed Iva Exner, una coppia residente nella zona sud-ovest dello Stato del Michigan. Fin da bambino, Virgil mostr\u00f2 una grande passione per il disegno, ed in particolare per le automobili. Per questo frequent\u00f2 la University of Notre Dame a South Bend, nello Stato dell'Indiana. Ma nel 1928, dopo soli due anni fu costretto ad abbandonare perch\u00e9 non pi\u00f9 in grado di sostenere le spese per gli studi.\nTrov\u00f2 un impiego come aiutante in una ditta di creazioni pubblicitarie: la sua passione per il disegno delle automobili venne impiegato per la realizzazione di pubblicit\u00e0 per la Studebaker, nota Casa automobilistica statunitense, anch'essa con sede a South Bend. qui conobbe Mildred Marie Eshleman, che spos\u00f2 nel 1931 e dalla quale ebbe due figli: Virgil Jr., nato il 17 aprile 1933, che in seguito avrebbe seguito le orme del padre, e Brian, nato nel 1940, il quale mor\u00ec giovanissimo in seguito alle conseguenze di una caduta dalla finestra di casa.\nDalla General Motors alla Studebaker.\nIl talento di Exner non tard\u00f2 a farsi notare dai superiori: uno dei suoi capi, che era in stretti rapporti con l'allora capo del design della General Motors, Harley Earl, consigli\u00f2 ad Exner di inviare al reparto design della Casa alcuni dei suoi disegni. Fu cos\u00ec che nel 1934 Exner cominci\u00f2 a lavorare presso l'ufficio \"Art &amp; Colour\" del reparto design della General Motors, sotto gli occhi attenti di Harley Earl, il quale in quegli anni scopr\u00ec anche altri talenti, tra cui Bill Mitchell, giunto alla General Motors un anno dopo Virgil Exner. Quest'ultimo si applic\u00f2 con dedizione al suo nuovo impiego, tanto che nel 1936, due anni dopo la sua assunzione, fu nominato capo della sezione di design della Pontiac.\nPassarono altri due anni: nel 1938 Virgil Exner venne scelto per lavorare presso lo studio di design di Raymond Loewy, sito a New York. Questo studio ricevette ben presto l'incarico di disegnare le nuove autovetture Studebaker. Virgil Exner ricevette a sua volta l'incarico di occuparsi di tale lavoro e venne trasferito a South Bend, con gran contentezza dello stesso Exner, poich\u00e9 torn\u00f2 a trovarsi vicino a casa. Contemporaneamente, per\u00f2, Exner mal tollerava il fare troppo oppressivo di Loewy, che lo comandava a distanza e non gli dava grosse soddisfazioni con i suoi lavori. Ben presto i rapporti tra Exner e Loewy si fecero tesi: l'ingegnere capo della Studebaker, Roy Cole, gli consigli\u00f2 di provare a fare un disegno da solo e di mostrarlo ai vertici della Casa di South Bend. Exner accett\u00f2 e quando la Studebaker accett\u00f2 il disegno di Exner al posto di quello di Loewy, quest'ultimo prese la palla al balzo per licenziare Exner.\nIn questo modo, nel 1944, Exner pass\u00f2 direttamente dalla Loewy alla Studebaker, in un ambiente di lavoro in cui Exner poteva contare in realt\u00e0 solamente sull'amicizia con Roy Cole. Poche altre persone lo stimavano realmente all'interno della Casa di South Bend. La riprova si ebbe quando nel 1947 la Studebaker lanci\u00f2 sul mercato la Starlight, quella vettura disegnata da Exner e che gli cost\u00f2 il licenziamento dalla Loewy: le linee di tale modello furono attribuite alla Loewy anzich\u00e9 ad Exner stesso, perch\u00e9 la Loewy aveva un impatto pubblicitario di gran lunga superiore. Ci\u00f2 amareggi\u00f2 profondamente Virgil Exner. Inoltre, ben presto Roy Cole sarebbe andato in pensione, fatto che avrebbe tolto ad Exner qualunque appoggio all'interno della Studebaker. Ancora una volta fu lo stesso Roy Cole a fare un regalo ad Exner, mettendo una buona parola per lui alla Chrysler, dove si stava fortemente cercando un responsabile del design giovane e che rinnovasse l'intera gamma della Casa di Detroit, oramai austera da troppi anni dopo il fiasco clamoroso del modello Airflow.\nArrivo alla Chrysler.\nFu cos\u00ec che Virgil Exner giunse alla Chrysler, dove avrebbe trovato finalmente un ambiente pi\u00f9 adatto a lui, e dove poteva realmente godere di rispetto e fiducia. Qui, Exner svolse un'intensa attivit\u00e0 fatta di innumerevoli prototipi, ma anche di molti modelli destinati alla produzione in serie.\nTra i primi progetti di Exner presso la Chrysler, vi fu il modello \"K-310\" ed il progetto della \"Chrysler Crown Imperial Dual Cowl\". Dati gli enormi costi di progettazione e realizzazione di tali prototipi, Exner pens\u00f2 ad un modo per contenere le crescenti spese e lo trov\u00f2 nella collaborazione della carrozzeria italiana Ghia, con la quale venne stipulato un accordo: Exner avrebbe disegnato le carrozzerie e Ghia le avrebbe costruite. Fu da qui che part\u00ec un'intensa collaborazione tra la carrozzeria torinese ed il colosso americano, collaborazione dalla quale sarebbero nati numerose dream cars indicate in futuro come pietre miliari nella storia del design automobilistico. Tra queste vanno senza dubbio citati i prototipi \"D'Elegance\" e \"Turboflite\", quest'ultimo dotato di motore a turbina. Seguirono poi la \"Dodge Firearrows\", realizzata in tre varianti di carrozzeria (due roadster, una coup\u00e9 ed una cabriolet), la \"Plymouth Explorer\" e la \"Dodge Dart\". Tanto lavoro valse ad Exner la promozione nel 1953 a direttore del design della Chrysler.\nA met\u00e0 degli anni cinquanta ci fu molta apprensione per un attacco cardiaco che colp\u00ec Exner, ma che non riusc\u00ec ad avere la meglio sull'affermato designer. Nell'autunno del 1954 part\u00ec un programma di avanguardia stilistica fortemente voluto dallo stesso Exner e che mirava al decisivo rinnovamento della produzione in serie. Tale programma, denominato \"Forward Look\", avrebbe cominciato ad essere applicato sull'intera produzione Chrysler del 1955. Da tale programma nacquero capolavori come la Chrysler C300.\nIl programma \"Forward Look\" continu\u00f2 ad essere applicato con sempre maggiore incisivit\u00e0 anche negli anni seguenti, dando vita a vetture caratterizzate da profili bassi, dinamici e resi ancor pi\u00f9 particolari dalle pinne posteriori, spesso assai pronunciate e di gran moda all'epoca. Nessuno come Exner, per\u00f2, aveva cercato di interpretare le pinne posteriori anche in chiave tecnica, e pi\u00f9 precisamente come ottimo fattore aerodinamico. Exner credeva in ci\u00f2 e gi\u00e0 nel 1956 diffuse le pinne su ogni modello Chrysler in listino.\nLa popolarit\u00e0 acquisita da tali modelli, le vendite giunte alle stelle ed il fatto che i modelli Chrysler erano sempre un passo avanti rispetto alla concorrenza, fecero s\u00ec che nel 1957 Exner venne promosso vicepresidente del settore design della Chrysler.\nVirgil Exner termin\u00f2 la sua esperienza alla Chrysler nel 1961 a causa di divergenze con le alte sfere della Casa, per via di una decisione di queste ultime di ridurre la spettacolarit\u00e0 dei suoi modelli, decisione non condivisa da Exner e che caus\u00f2 di fatto un tracollo nelle vendite della Casa. Exner venne comunque visto come possibile capro espiatorio e fu licenziato: uno dei suoi ultimi modelli \u00e8 stata la Plymouth Valiant, gi\u00e0 appartenente alle nuove direttive della Chrysler e che di fatto incontr\u00f2 uno scarso successo. Da quel momento, Exner si sarebbe riferito alle Chrysler post-1961 chiamandole \"pulcini spelacchiati\".\nUltimi anni.\nNel 1962, Virgil Exner apr\u00ec uno studio per conto suo, dove venne seguito dal figlio Virgil Jr. Ottenne di poter comunque avere rapporti con la Chrysler, anche se solo come consulente.\nVirgil Exner mor\u00ec nel 1973 all'ospedale \"William Beaumont\" di Royal Oak, nel Michigan."}
{"id": "2410702", "revid": "167080", "url": "https://it.wikipedia.org/wiki?curid=2410702", "title": "Guerra d'Indipendenza greca", "text": ""}
{"id": "2410703", "revid": "182396", "url": "https://it.wikipedia.org/wiki?curid=2410703", "title": "Titienses", "text": ""}
{"id": "2410704", "revid": "599013", "url": "https://it.wikipedia.org/wiki?curid=2410704", "title": "Emanuele Della Felba", "text": "Carriera.\nCresciuto nelle giovanili della Pallacanestro Cant\u00f9 dove conquista un titolo nazionale Allievi e due titoli Cadetti.\nEsordisce in Serie A a 16 anni, ."}
{"id": "2410706", "revid": "247222", "url": "https://it.wikipedia.org/wiki?curid=2410706", "title": "Slant", "text": ""}
{"id": "2410710", "revid": "1318658", "url": "https://it.wikipedia.org/wiki?curid=2410710", "title": "Padule di Bolgheri", "text": "Il padule di Bolgheri \u00e8 una zona umida lungo la fascia costiera della Val di Cecina ed \u00e8 riconosciuta sito di interesse comunitario e ZPS dal Ministero dell'ambiente. Si trova sul territorio di Castagneto Carducci in provincia di Livorno e per la sua avifauna \u00e8 anche indicata dal BirdLife International come sito ICBP.\nTerritorio.\nIl suo territorio \u00e8 costituito in prevalenza da campi incolti o coltivati, da \"bosco planiziale allagato\", mentre la zona umida vera e propria \u00e8 costellata di stagni retrodunali, tombolo costiero e arenile. Si alternano vari habitat: foreste dunali di \"Pinus pinea\" e di \"Pinus pinaster\", dei frassineti, zone di perticaia costiera di ginepri e di praterie mediterranee con piante erbacee alte e giunchi.\nFlora.\nTra le piante presenti nella riserva vi sono il frassino ossifillo, l'olmo campestre, il ginepro coccolone, il ginepro fenicio, la tamerice, il prugnolo, il biancospino, la roverella, il leccio, il pino domestico, la canna di palude, lo scirpo, il giglio di mare, l'eringio marittimo, la soldanella.\nFauna.\nNel Padule di Bolgheri trovano rifugio alcune specie rare e minacciate.\nNella zona umida sono numerosi gli uccelli che trovano qui una zona di svernamento e di nidificazione.\nSvernano qui il fischione e gruppi di oche selvatiche. Vi nidificano l'airone rosso, la calandrella, il succiacapre, la pavoncella, l'averla piccola e l'averla capirossa, specie vulnerabili, il cavaliere d'Italia ed il fratino eurasiatico, specie minacciata. La zona boschiva \u00e8 popolata dal picchio rosso minore, vulnerabile, dal martin pescatore, vulnerabile, dal cuculo dal ciuffo e dalla colombella, specie rare.\nNel 2008 \u00e8 tornata a nidificare anche la cicogna, specie che da duecento anni mancava dalla Maremma e che da allora nidifica regolarmente nell'area.\nTra i mammiferi si incontrano il cinghiale, il daino, il capriolo, il coniglio selvatico, la lepre, l'istrice, il tasso, la donnola, la faina, la volpe, il moscardino, il riccio, lo scoiattolo.\nTra gli anfibi sono presenti specie endemiche, come il tritone crestato italiano, il tritone punteggiato, la rana verde, la rana di Lessona.\nTra i rettili ricordiamo la testuggine di Hermann, specie vulnerabile, e la testuggine d'acqua, specie minacciata."}
{"id": "2410718", "revid": "339392", "url": "https://it.wikipedia.org/wiki?curid=2410718", "title": "FOX HD", "text": ""}
{"id": "2410721", "revid": "1442080", "url": "https://it.wikipedia.org/wiki?curid=2410721", "title": "Gloria/Love Me Two Times", "text": "Gloria/Love Me Two Times \u00e8 un 45 giri del gruppo rock statunitense The Doors. Sul lato A troviamo \"Gloria\", scritta da Van Morrison, e sul lato B \"Love Me Two Times\", scritta da Robby Krieger. Il 45 giri si piazz\u00f2 al 71\u00ba posto, ed \u00e8 il ventunesimo e ultimo singolo della discografia dei The Doors, estratto dall'album Alive She Cried e pubblicato nel novembre 1983; i The Doors per la pubblicazione del singolo Gloria realizzarono anche un video, bandito da MTV."}
{"id": "2410728", "revid": "342682", "url": "https://it.wikipedia.org/wiki?curid=2410728", "title": "Fox Crime HD", "text": ""}
{"id": "2410730", "revid": "342682", "url": "https://it.wikipedia.org/wiki?curid=2410730", "title": "Discovery Channel HD", "text": ""}
{"id": "2410738", "revid": "357043", "url": "https://it.wikipedia.org/wiki?curid=2410738", "title": "Comunit\u00e0 Collinare Vigne e Vini", "text": ""}
{"id": "2410744", "revid": "55935", "url": "https://it.wikipedia.org/wiki?curid=2410744", "title": "Leone Pancaldo", "text": ""}
{"id": "2410747", "revid": "322321", "url": "https://it.wikipedia.org/wiki?curid=2410747", "title": "Zopp\u00e8 di Cadore", "text": "Zopp\u00e8 di Cadore (\"Zop\u00e8\" in ladino) \u00e8 un comune italiano di 190 abitanti della provincia di Belluno in Veneto.\nIl paese \u00e8 situato nella valle del torrente Rutorto (\"Rit\u00f2rt\" o anche \"Ru di Mulin\u00e0t\"), alla quale si accede unicamente per una ardita strada che parte da Forno di Zoldo. Maestosa la vista verso il Pelmo (\"Sas de Pelf\"), dato il posizionamento del paese che \u00e8 letteralmente ai piedi dello stesso. L'abitato \u00e8 suddiviso nei tre piccoli borghi di Bortolot, Sagui e Villa.\nGeografia fisica.\nZopp\u00e8 \u00e8 il comune meno esteso della provincia di Belluno, ma anche il meno popolato e il pi\u00f9 elevato (il municipio si trova a 1.461\u00a0m). Il comune \u00e8 proprietario inoltre di una malga con i pascoli annessi presso Pecol di Zoldo Alto, per un totale di 4,01\u00a0km\u00b2. Questa localit\u00e0, detta \"la Grava\", fu ceduta a Zopp\u00e8 in seguito all'acquisto dei nobili trevigiani Bressa (1790) e nell'Ottocento durante una disputa con l'allora comune di San Tiziano di Goima, in seguito annesso a Val di Zoldo.\nOrigini del nome.\nIl toponimo sembra derivare dal ladino cadorino \"zopa\" \"zolla\" con l'aggiunta del suffisso collettivo \"-\u0113tum\".\nStoria.\nSecondo mons. Giuseppe Ciani, nel V secolo gli abitanti della valle del Boite, terrorizzati dagli Unni, abbandonarono i loro villaggi e si rifugiarono sulle montagne circostanti. Presso il Colle di Fies, altura a 1.588\u00a0m., nei pressi di Zopp\u00e8, essi avrebbero edificato un \"castello\" per difendersi dai barbari. Una volta finita l'invasione, si sarebbero fermati in quel sito, ritenendolo pi\u00f9 sicuro. Cos\u00ec il Ciani: \"Non pochi gl'indizi ch'ancor ne rimangono: reliquie di fondamenta, un pozzo, forme e ciglioni di campi da seminato nelle circostanze, e s\u00ec le tracce d'una strada che dall'oppido di Fi\u00e8s, correndo per Chiandolada in fianco a Valdecuzza, metteva a quel punto dell'Oltrechiusa, ove il castello di Hodo (Vodo di Cadore, n. d. r.): i paesani non con altro nome l'appellano, che 'Strada de'Pagani'\". Un altro sito nelle vicinanze \u00e8 denominato \"Cimitero dei Pagani\".\nSempre secondo il Ciani, nel 959 Giovanni, vescovo di Belluno, tent\u00f2 di assoggettare alla sua giurisdizione alcune chiese del Cadore. Dopo lunghe e accanite questioni, si arriv\u00f2 alla cessione al vescovo della cappella di Zopp\u00e8: da quel momento Zopp\u00e8 appartenne civilmente al Cadore, ecclesiasticamente a Belluno e fu aggregato a Zoldo. Secondo don Pietro De Vido (\"Pr\u00e8 P\u00ecero\", parroco di Zopp\u00e8 dal 1860 al 1889), nel 1198 un tale Piazza di Comelico vi realizz\u00f2 una fucina, \"stante la comodit\u00e0 del carbone\". A tale scopo, \"nel luogo detto Pian dal Forno (\"Pi\u00e0n dal For\") fabbric\u00f2 delle officine, impieg\u00f2 al lavoro pi\u00f9 uomini, molti ne occup\u00f2 a far il carbone e molti a condurre la materia minerale la quale veniva levata nelle vicinanze di Col di Santa Lucia sui monti Fruxile (Fursil, n.d.r.)\". Per quanto \"Pr\u00e8 P\u00ecero\" non citi alcuna fonte, i resti di un forno rinvenuti nel 1940 durante la realizzazione del nuovo cimitero nella localit\u00e0 detta appunto \"Pian dal For\", sembrano confermare questa testimonianza: qui aveva trovato una collocazione ottimale, vicino al torrente Rutorto e in un luogo ricco di legname. Inoltre, la localit\u00e0 dove, secondo \"Pr\u00e8 P\u00ecero\", il Piazza si sarebbe costruito la casa conserva ancora oggi quel nome: le famiglie che vi abitano sono soprannominate \"i Piaza\".\nUno dei primi documenti in cui compare il nome di Zopp\u00e8 \u00e8 un atto di vendita del 1216: \"1216, 18 dicembre, San Vito di Cadore. Vendita. I tre fratelli ... vendono ... un prato situato sul pascolo di Flago e Tamarile, confinante col pascolo di Zopp\u00e8 (\"in monte Zopedi\")\" I primi riferimenti scritti sicuri su un toponimo si hanno per\u00f2 solo a partire dal 1357, quando il Patriarca di Aquileia Nicol\u00f2 di Lussemburgo concede il possesso di un maso di Zopp\u00e8 a \"Johannes qui fuit de Moglena\". Nel 1420 il Cadore passa alla Repubblica di Venezia. Durante il dominio veneziano (1420 - 1797) il Cadore era diviso in 10 \"centenari\" o \"centene\". Zopp\u00e8, con Vinigo, Peaio, Vodo di Cadore e Cancia, faceva capo alla centena di Venas.\nLa chiesa di Sant'Anna contiene una pala d'altare raffigurante Sant'Anna ai piedi della Madonna con Ges\u00f9 bambino, e ai lati San Paolo e San Girolamo, attribuita a Tiziano Vecellio.\nIl notaio di Pieve di Cadore Matteo Palatini, proprietario di un maso piuttosto esteso a Zopp\u00e8, amico della famiglia Vecellio, dispose nel suo testamento del 1528 che i suoi eredi facessero costruire una cappella a Zopp\u00e8, e che pagassero cinquanta ducati per far dipingere una piccola pala raffigurante Sant'Anna. Il quadro venne custodito gelosamente dagli zoppedini. Tuttavia, per preservarlo dal saccheggio da parte dei soldati di Napoleone (1797), lo avvolsero intorno a un tronco di abete e lo nascosero in una catasta di legna fuori dal paese, in localit\u00e0 \"Socr\u00f2da\". Il tronco rilasci\u00f2 per\u00f2 della resina, che fin\u00ec per rovinare in gran parte il dipinto. I successivi maldestri restauri finirono per rovinare la pala, tanto da far dubitare della paternit\u00e0 tizianesca dell'opera. I viaggiatori ottocenteschi che arrivarono fino a Zopp\u00e8 videro il quadro in queste condizioni. Nel 2007 la pala fu restaurata con grande perizia, rivelando molti particolari nascosti e restituendole in gran parte l'antica bellezza.\nIl nucleo originario della chiesa risale al 1530 circa. Il 9 luglio 1737 venne consacrata la nuova chiesa, ampliata in seguito alla istituzione (1726) della mansioneria (poi elevata a curazia nel 1774) e della conseguente presenza stabile di un sacerdote. Nel 1843 Zopp\u00e8 divenne Parrocchia staccandosi dalla chiesa matrice di San Floriano della Pieve di Zoldo. La chiesa venne nuovamente ristrutturata nel 1896 dopo che il paese venne distrutto quasi totalmente da un incendio.\nNonostante Zopp\u00e8 sia geograficamente parte della Val di Zoldo, \u00e8 tradizionalmente e storicamente parte del Cadore. I traffici si rivolgevano un tempo soprattutto verso quest'ultimo e potevano usufruire, oltre che del passo Cibiana, anche della forcella Ciandolada che la collegava a Vodo di Cadore. Si dice addirittura che gli zoppedini preferissero battezzare i propri figli in Cadore piuttosto che nella vicina pieve di Forno di Zoldo. Assieme a Venas, con Cibiana, Vodo, Vinigo, Peaio e Cancia fece sempre parte della medesima centena, fino all'avvento di Napoleone.\nAmministrazione.\nAltre informazioni amministrative.\nLa denominazione del comune fino al 1955 era Zopp\u00e8."}
{"id": "2410748", "revid": "216401", "url": "https://it.wikipedia.org/wiki?curid=2410748", "title": "Luis Le\u00f3n S\u00e1nchez Gil", "text": ""}
{"id": "2410754", "revid": "767487", "url": "https://it.wikipedia.org/wiki?curid=2410754", "title": "Astrophysics Data System", "text": "L'Astrophysics Data System (chiamato generalmente ADS), \u00e8 un database \"on-line\" sviluppato dalla NASA che contiene pi\u00f9 di 7.000.000 di schede riguardanti l'Astronomia e la Fisica. Un sommario \u00e8 presente per la maggior parte degli articoli che sono poi interamente presenti in formato GIF e PDF per quelli pi\u00f9 vecchi.\nIl database \u00e8 amministrato dal centro di Harvard\u2013Smithsonian per l'astrofisica."}
{"id": "2410760", "revid": "1086846", "url": "https://it.wikipedia.org/wiki?curid=2410760", "title": "Societ\u00e0 Sportiva Calcio Palermo 1968-1969", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1968-1969.\nStagione.\nNella stagione 1968-1969, tornato dopo cinque anni in Serie A, il Palermo ottiene con 25 punti l'11\u00ba posto in classifica. \nIn casa il Palermo perde solamente due partite, contro e . Contro i partenopei, il 16 marzo 1969 alla 22\u00aa giornata, la partita fin\u00ec 3-2 con gol di Barison per il Napoli, doppietta di Troja, poi Altafini su rigore e gol vittoria di Micelli per i partenopei. Dopo la realizzazione dal dischetto, Altafini fece il \"gesto dell'ombrello\" ai tifosi palermitani: segu\u00ec quindi un'invasione di campo e un fitto lancio di oggetti che colp\u00ec un guardalinee. Al termine dell'incontro l'arbitro romano Antonio Sbardella venne tratto in salvo da un elicottero della Polizia atterrato in campo. Al Napoli venne poi assegnata la vittoria a tavolino per 2-0 e la Favorita fu squalificata per due turni.\nIl caso Altafini fin\u00ec poi davanti a un giudice, poich\u00e9 una tifosa del Palermo denunci\u00f2 Altafini per offese.\nL'avventura in Coppa Italia termina nella Prima fase a gironi giocata nel mese di settembre. Il Palermo viene eliminato dopo la sconfitta contro il (2-1), il pareggio contro il (1-1) e la vittoria contro il (1-0): alla luce di questi risultati la squadra \u00e8 seconda in classifica, con 3 punti, a pari merito con i calabresi. Nel mese di dicembre la squadra partecipa per la seconda ed ultima volta nella sua storia alla Coppa Mitropa, venendo sconfitta per un totale di 3-1 dai cecoslovacchi dell'Internacion\u00e1l Slovnaft Bratislava: l'andata in trasferta si concluse con una sconfitta per 3-0, mentre nella gara di ritorno il Palermo vinse per 1-0, ma quest\u2019ultimo risultato non bast\u00f2 per qualificarsi. La successiva esperienza europea del Palermo verr\u00e0 vissuta 37 anni dopo, nel 2005.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2410767", "revid": "167080", "url": "https://it.wikipedia.org/wiki?curid=2410767", "title": "Konstandinos Paparrighopulos", "text": ""}
{"id": "2410771", "revid": "599013", "url": "https://it.wikipedia.org/wiki?curid=2410771", "title": "Ido Sgrazzutti", "text": "Caratteristiche tecniche.\nGiocava come terzino.\nCarriera.\nHa esordito in Serie A con la maglia del il 2 febbraio 1969 in Palermo-Cagliari (0-0)."}
{"id": "2410774", "revid": "125635734", "url": "https://it.wikipedia.org/wiki?curid=2410774", "title": "Opera della Primaziale Pisana", "text": "L'Opera della Primaziale Pisana, o Opera del Duomo di Pisa \u00e8 una fabbriceria, ossia un ente laico-ecclesiastico creato per la gestione del complesso del Duomo di Pisa. L'ente \u00e8 tuttora operante.\nStoria.\nL'Opera venne creata, col nome di Opera di Santa Maria Maggiore, nel 1063, 2 mesi prima della costruzione del Duomo e primo edificio religioso nella piazza. Con il passare degli anni si crearono nuovi cantieri, come quello del Battistero con l'Opera di San Giovanni e della torre con l'Opera del Campanile di Santa Maria.\nNel 1092 l'arcivescovo di Pisa Daiberto riceve il titolo di Primate e quindi la Cattedrale viene promossa a Primaziale. Tuttavia passer\u00e0 circa un secolo prima che l'Opera venga istituzionalizzata e quindi il nome diverr\u00e0 Opera della Primaziale.\nL'Opera dal 1999 si configura giuridicamente come organizzazione non lucrativa di utilit\u00e0 sociale (ONLUS), regolata da un proprio Statuto, che definisce tra i suoi fini istituzionali la tutela, promozione e valorizzazione del suo patrimonio artistico.\nIl 30 giugno 2007 l'Opera della Primaziale Pisana entra come socio fondatore nell'Associazione Fabbricerie Italiane\nTuttora sono conservate tutte le firme dei presidenti che si sono alternati dalla sua fondazione (1164).\nDeputazione.\nDati aggiornati al 7 maggio 2020"}
{"id": "2410784", "revid": "1226", "url": "https://it.wikipedia.org/wiki?curid=2410784", "title": "Interventista", "text": ""}
{"id": "2410788", "revid": "125935798", "url": "https://it.wikipedia.org/wiki?curid=2410788", "title": "Douglas Henshall", "text": "Primi anni.\nDouglas Henshall, nato a Glasgow in Scozia e cresciuto a Barrhead, citt\u00e0 a sud-ovest di Glasgow, inizia ad interessarsi al teatro quando, su invito di un'amica, si unisce allo Scottish Youth Theatre di Glasgow. Dopo la scuola superiore, messa da parte l'idea di diventare un giornalista sportivo, viene accettato alla Mountview Drama School di Londra. Successivamente ritorna in Scozia per lavorare con la compagnia teatrale 7:84.\nCarriera.\nParticolarmente apprezzate dalla critica le sue prime interpretazioni teatrali a Londra in \"Life of Stuff\" al Donmar Warehouse (1993) e \"America Buffalo\" al Young Vic (1997). Nel 2002 entra nel cast di \"The Coast of Utopia\" (\"La costa dell'utopia\"), di Tom Stoppard, nel ruolo di Michael Bakunin, esibendosi al Royal National Theatre di Londra; nel 2004 interpreta John Proctor in \"Il Crogiuolo\" di Arthur Miller, al Crucible Theatre di Sheffield, e Thomas Huxley in \"Darwin in Malibu\" di Crispin Whittell, all'Hampstead Theatre di Londra; nel 2005 \u00e8 in scena al Lyric Theatre di Londra, nel ruolo di Biff Loman, nella nuova produzione di Arthur Miller \"Morte di un commesso viaggiatore\"; nel 2008 \u00e8 acclamato dalla critica per la sua interpretazione di Satana in \"The last days of Judas Iscariot\".\nTra i ruoli cinematografici: Edgar in \"Angeli e insetti\" (1995), Michael in \"Orphans\" (1997), Victor Bukowski in \"Due volte ieri\" (\"The Man with Rain in His Shoes\") (1998), Tim in \"The Lawless Heart\" (2001) e Michael in \"Le forze del destino\" (2003). Nel 2006 ha dato la voce ad Eddie, personaggio del film d'animazione \"Free Jimmy\", ed \u00e8 apparso nel film \"Lezioni di volo\" di Francesca Archibugi, nel ruolo di Aarto Connery, marito di Chiara, interpretata da Giovanna Mezzogiorno. Di recente ha vestito i panni di Marcus nella commedia romantica \"French Film\" (2008) di Jackie Oudney, e Alan Campbell nell'adattamento cinematografico di \"Dorian Gray\" di Oliver Parker (2009), in post-produzione.\n\u00c8 anche apparso in diverse produzioni televisive britanniche. Nel 2000 \u00e8 stato premiato come miglior attore al Reims TV Festival (Francia), per il ruolo di Alex Letts nella mini serie per la TV \"Kid In The Corner\" (1999), e al Monte Carlo TV award, per il ruolo del Dr. Daniel Nash nella serie TV \"Psychos\" (1999). Dal 2007 al 2009 ha fatto parte del cast di \"Primeval\", serie cult britannica di fantascienza, dove veste i panni del Prof. Nick Cutter. Ha interpretato il ruolo del detective John Tolin nella serie drammatica in cinque parti \"Collision\", trasmessa dalla ITV.\nDoppiatori italiani.\nNelle versioni in italiano delle opere in cui ha recitato, Douglas Henshall \u00e8 stato doppiato da:"}
{"id": "2410796", "revid": "1833487", "url": "https://it.wikipedia.org/wiki?curid=2410796", "title": "Berlusconi (disambigua)", "text": ""}
{"id": "2410800", "revid": "37401", "url": "https://it.wikipedia.org/wiki?curid=2410800", "title": "RA1", "text": ""}
{"id": "2410802", "revid": "767487", "url": "https://it.wikipedia.org/wiki?curid=2410802", "title": "Chiesa di San Donato (Gardigiano)", "text": "La chiesa di San Donato \u00e8 la parrocchiale di Gardigiano, frazione di Scorz\u00e8, in citt\u00e0 metropolitana di Venezia e diocesi di Treviso; fa parte del vicariato di Noale.\nStoria e descrizione.\nHa origini molto antiche e conserva, tra l'altro, i resti di parte del suo impianto gotico originale. Fu una delle pi\u00f9 importanti dipendenze dell'abbazia benedettina di Santa Maria Assunta di Mogliano Veneto, prima tra le 21 cappelle del monastero ad ottenere il fonte battesimale gi\u00e0 nel 1181.\nNei registri parrocchiali \u00e8 ricordato che durante alcuni lavori nel Seicento fu rinvenuto un frammento marmoreo su cui era scritto \"Gardigian San Donato Huius Ecclesiae Patronus 785\", con molta probabilit\u00e0 parte di una lapide su cui veniva ricordato l'anno della consacrazione o dedicazione della chiesa al santo patrono. Inoltre negli anni novanta fu rinvenuto fortuitamente tra la terra rimossa dalle fondazioni delle sacrestie un frammento di ridottisime dimensione di mosaico costituito da alcune \"tessere\" bianche in calcare, a testimonianza dell'importanza storica del sito.\nLa parete sud della chiesa risale probabilmente al Trecento ed \u00e8 caratterizzata dalla presenza di alcuni tratti del cornicione antico ad archetti pensili e da lacerti di decorazione affrescata \"regalzier\" con losanghe pentacrome (bianche, rosse, verdi, ocra ed oro) della seconda met\u00e0 del Quattrocento, la stessa porta d'accesso a sud \u00e8 probabilmente originale.\nLa porta d'accesso della facciata era un tempo preceduta da un portico, dal quale coloro che non erano ammessi in chiesa potevano ascoltare la messa. Questo portico \u00e8 ricordato nella pergamena redatta a Gardigiano il 16 maggio del 1190, per la cerimonia di presa di possesso della Chiesa di San Donato da parte della Badessa Palmera del Monastero di Santa Maria di Mogliano, accompagnata da una folta schiera di autorit\u00e0.\nIl 7 agosto del 1343, la chiesa di Gardigiano fu teatro di un evento particolare, il battesimo di Al\u00ec figlio di Petazo, uno schiavo musulmano saraceno proveniente dalla citt\u00e0 di Niffe (antico nome veneziano di Casablanca in Marocco). Il giovane fu battezzato col nome di Donato, come il patrono della parrocchiale, da prete Francesco rettore della chiesa di Mogliano.\nLa chiesa venne radicalmente restaurata a partire dal 1467 quando fu allungata verso est e allargata verso nord. I lavori durarono ben quarant'anni, visto che l'edificio fu riconsacrato il 29 aprile 1507 dal vescovo Niccol\u00f2 Lupi di Gravina suffraganeo del vescovo di Treviso Bernardo de' Rossi, come recita la lapide posta all'interno della chiesa al centro della parete nord. Mentre le pareti esterne a sud rimanevano caratterizzate dagli elementi antichi, l'interno si presentava come l'attuale, con forme e linee architettoniche cinquecentesche, tipiche di diverse chiese veneziane.\nLa pianta appare semplice, a navata unica, ma si caratterizza per alcuni intelligenti accorgimenti architettonici, all'avanguardia per il tempo. Infatti, le pareti laterali non sono parallele e nemmeno rette, ma dalla controfacciata all'altare maggiore, rivolto a oriente come negli edifici pi\u00f9 antichi, si aprono in maniera tale che la chiesa sembri abbracciare la comunit\u00e0. L'architetto, attraverso vari espedienti, cerc\u00f2 inoltre di far assumere alle pur modeste dimensioni dell'edificio un aspetto pi\u00f9 grandioso: le pareti laterali sono anche leggermente curve e rivolte verso l'esterno, evitando cos\u00ec la loro apparente caduta in avanti.\nDurante il Settecento l'edificio subi nuovi interventi, durante i quali furono costruite le quattro cappelle laterali e vennero rialzate le pareti perimetrali. Sempre nel Settecento fu costruito il nuovo altare maggiore in marmo che and\u00f2 a sostituire un antico altare ligneo cinquecentesco del quale si conserva solo la base marmorea.\nInterno.\nPresbiterio e Altar Maggiore.\nIl presbiterio \u00e8 separato dalla navata da due balaustre in stile rococ\u00f2. Le pareti ai lati sono rivestite da un coro ligneo settecentesco che nasconde alcune decorazioni dipinte della seconda met\u00e0 del Seicento e una nicchia decorata destinata a conservare gli olii santi. Sulla parete di fondo s'innalza l'Altare Maggiore, costruito dopo il 1777 dal parroco Lorenzo Girolami, in marmi bianchi e rossi fiammanti. Al di sopra dell'altare si trova un baldacchino in legno scolpito e dorato. La pala dell'altare maggiore, cinquecentesca, raffigura una \"Madonna con Bambino, San Giovanni e San Donato\" ed \u00e8 stata attribuita alla scuola di Bonifacio dei Pitati, vi \u00e8 anche la possibilit\u00e0 si tratti di un'opera del trevigiano Giampietro Silvio. Al di sopra del coro ligneo, si trovano una \"Cena di Emmaus\", copia di dell'opera di Vittore Carpaccio conservata presso la Chiesa di San Salvador a Venezia, forse gi\u00e0 copia di un'opera di Giovanni Bellini e attribuita a Francesco Maggiotto, e, di fronte, una \"Preghiera nell'orto degli Ulivi\".\nAltare della Beata Vergine delle Grazie.\nPrimo entrando lungo la parete Sud l'Altare della Beata Vergine delle Grazie, conserva un affresco miracoloso del Cinquecento staccato e trasportato in chiesa nella prima met\u00e0 del settecento da un capitello. Alle pareti laterali sono affisse due lapidi in lavagna sulle quali \u00e8 riportata la storia dell'evento miracoloso.\nAltare di San Giuseppe.\nQuesto altare \u00e8 caratterizzato dalla presenza di una tela di San Giuseppe, dipinta nella seconda met\u00e0 del Settecento da Francesco Maggiotto\nAltare di Santa Filomena.\nUn tempo destinato a Battistero dalla prima met\u00e0 dell'Ottocento fu trasformato in altare per desiderio dell'allora parroco Trevisanello. La tela raffigurante Santa Filomena \u00e8 opera del pittore moglianese Antonio Buratti. Dalla met\u00e0 del novecento fino al 1990 l'altare ospit\u00f2 il gruppo scultoreo della Madonna della Cintura di Giovanni Bonazza, per cui assunse il nome di altare della Madonna della cintura.\nAltare del Sacro Cuore.\nL'altare del Sacro Cuore, fu eretto nel 1927 per volere dell'allora parroco Giuseppe Boschin, andando ad occupare lo spazio che dal Seicento era occupato dal gruppo scultoreo della Madonna della Cintura. Secondo alcuni la mensa in marmi policromi costituisce ci\u00f2 che rimane del vecchio altar maggiore della chiesa.\nIl soffitto.\nFino alla seconda met\u00e0 del Settecento le travature del soffitto erano a vista. In seguito, come avvenne in molte altre chiese, fu costruita una volta ribassata intonacata. Al di sopra della volta, si trova un secondo cornicione con capitelli e parti di lesene un tempo visibili. La volta fu arricchita con tre riquadri mistilinei e stucchi e fu intonacata in marmoino bianco. Per la decorazione pittorica si attese fino al 1909 quando furono commissionate al pittore trevigiano Antonio Beni diverse decorazioni dell'intero edificio. All'interno dei riquadri furono dipinte tre importanti opere inaugurate nel 1911 e raffiguranti il \"Martirio e la Gloria di San Donato e Sant'Ilario\" e \"Fede e Carit\u00e0\". Fino alla met\u00e0 del Novecento erano visibili altre numerose decorazioni andate perdute.\nSacrestie.\nLa sacrestia sud fu fatta costruire nei primi del novecento sulle fondazioni della pi\u00f9 antica sacrestia cinquecentesca. Al primo piano, nel nuovo museo sono conservate diverse tele, un \"San Donato\", i \"Quattro Evangelisti\", un \"San Giuseppe\", e uno stendardo con le effigi della Madonna della Cintura e Santa Filomena, una stazione di via Crucis cinquecentesca, e alcuni argenti.\nLa sacrestia nord costruita nel settecento \u00e8 oggi adibita a cappellina. Conserva al suo interno il gruppo scultoreo della Madonna della Cintura di Giovanni Bonazza costituito da una Madonna in Trono con bambinello e dalle figure di Sant'Agostino e Santa Monica. Al suo interno si trovano inoltre due antichi confessionali riadattati secondo le esigenze moderne.\nTra le numerose reliquie spicca un frammento della Sacra Croce.\nL'organo.\nLa cantoria e l'organo furono installati nel 1931 per volere di tutta la comunit\u00e0. La cantoria fu costruita da alcuni falegnami della parrocchia mentre l'organo, dello stesso anno, \u00e8 della ditta \"Annibale Pugina e Figli\" di Padova. Si tratta di un organo a trasmissione pneumatico tubolare dotato di otto registri. Lo strumento fu utilizzato e rimase in funzione sino agli anni novanta quando a seguito dei lavori di restauro della parrocchiale fu parzialmente smontato. Nel giugno 2010 dopo un restauro ricompositivo, lo strumento \u00e8 tornato in funzione.\nIl Rosone.\nProbabilmente innestato nella facciata tra il seicento e il settecento come suggerisce la sua forma quadrilobata, \u00e8 oggi adornato da una vetrata artistica raffigurante l'incontro tra Ges\u00f9 risorto e la Maddalena.\nIl campanile.\nIl campanile, alto trenta metri, \u00e8 addossato al lato nord della parrocchiale con la quale condivide parte della muratura. Fu costruito con molta probabilit\u00e0 alla met\u00e0 del Cinquecento, sostituendone uno precedente. Originariamente la torre era caratterizzata, come altre nella zona, da una pigna terminale. Nella seconda met\u00e0 del Settecento fu eseguita una prima sopraelevazione a tamburo esagonale (eliminando la pigna), completata da una lanterna sulla quale fu innestata una copertura a cipolla in piombo. Nel 1830 il campanile fu dotato di un primo orologio a carica, e nel 1884 furono sostituite le antiche campane con le attuali, fuse dalla ditta Luigi Cavadini di Verona, una delle pi\u00f9 importanti fonderie d'Italia. Il campanello, di cui non si conosce la data di fusione, \u00e8 della ditta Pietro Ferruzzi di Venezia.\nLe campane sono ornate di decorazioni, immagini di santi e scritte latine in rilievo; in particolare:"}
{"id": "2410805", "revid": "486946", "url": "https://it.wikipedia.org/wiki?curid=2410805", "title": "Societ\u00e0 Sportiva Delle Signe", "text": ""}
{"id": "2410806", "revid": "1543377", "url": "https://it.wikipedia.org/wiki?curid=2410806", "title": "La Piccionaia", "text": "La Piccionaia \u00e8 un Centro di Produzione Teatrale con sede a Vicenza.\nNasce nel 1975 dalla compagnia Teatro del Mattino. Tra i soci fondatori Tommaso Carrara, Argia Laurini ed i figli Titino Carrara, Armando Carrara e Annalisa Carrara. Questo gesto sancisce la fine del nomadismo che aveva visto la Famiglia Carrara viaggiare per l'Italia fino alla met\u00e0 degli anni sessanta.\nNel 1978 inizia la rivisitazione della tradizione familiare, con una serie di spettacoli sul teatro comico dell'Ottocento e di commedia dell'arte. Con questi ultimi la compagnia compie numerose tourn\u00e9e in tutto il mondo. Titino Carrara collabora come Zanni e Arlecchino con musicisti come Antony Rooley, Emma Kirkby, Ren\u00e9 Clemencic e La Schola Cantorum Basiliensis. Nel 2009 mette in scena la propria autobiografia artistica nello spettacolo \"Strada Carrara\" per la regia di Laura Curino.\nDalla fine degli anni novanta La Piccionaia si trasforma in una rete che comprende diverse compagnie di produzione teatrale, con una forte attenzione ai linguaggi del teatro contemporaneo e delle giovani generazioni."}
{"id": "2410812", "revid": "819238", "url": "https://it.wikipedia.org/wiki?curid=2410812", "title": "Scalo merci", "text": "Lo scalo merci \u00e8 di regola quella parte di una stazione ferroviaria adibita al carico, scarico o sosta dei carri ferroviari ed \u00e8 munita dei binari e delle opportune attrezzature. In alcuni casi definisce anche una stazione che svolge soltanto servizio merci.\nNel primo caso lo scalo merci \u00e8 posto di solito a fianco del fabbricato viaggiatori ma nel caso delle stazioni pi\u00f9 grandi pu\u00f2 anche essere fisicamente distaccato dall'area viaggiatori; \u00e8 composto di un certo numero i binari tronchi raccordati mediante scambi a mano per la sosta dei convogli merci e di alcuni binari muniti di banchine per carico e scarico e di solito affiancati da depositi e capannoni che confluiscono verso un deviatoio, normalmente bloccato per la non confluenza da appositi dispositivi di sicurezza, in collegamento con i binari di stazione.\nI grandi scali merci a servizio delle citt\u00e0 pi\u00f9 grandi o delle aree industriali principali sono delle stazioni vere e proprie con grande scalo di smistamento per composizione e scomposizione di interi treni merci; possono essere anche a servizio di interporti con attrezzature idonee alla movimentazione e all'interscambio di container.\nVi \u00e8 anche una categoria di \"scali merci\" a servizio di grandi porti che di solito vengono definiti \"stazione marittima\" e si occupano della movimentazione dei treni e dei carri e dell'interscambio marittimo."}
{"id": "2410813", "revid": "767487", "url": "https://it.wikipedia.org/wiki?curid=2410813", "title": "Krystian Zimerman", "text": "Biografia.\nNato in una famiglia di radicate tradizioni musicali, ha iniziato giovanissimo lo studio del pianoforte sotto la guida del padre; ha debuttato come bambino prodigio in una trasmissione della televisione polacca a sei anni e a sette ha cominciato a studiare con Andrzej Jasi\u0144ski, professore al conservatorio di Katowice, diplomandosi in questa scuola quattordici anni dopo. Ha partecipato a svariati concorsi pianistici internazionali sin da giovanissimo, proponendo un repertorio basato su compositori polacchi e russi. \u00c8 del 1975, a soli diciotto anni, la vittoria al celebre Concorso Chopin di Varsavia, che gli confer\u00ec immediata fama mondiale e sanc\u00ec l'inizio di una brillante carriera.\nNel 1976 ha debuttato coi Berliner Philharmoniker diretti da Herbert von Karajan, direttore con cui collabor\u00f2 in molte occasioni. Nel 1979 ha debuttato negli Stati Uniti con la New York Philharmonic.\nCarriera concertistica.\nHa collaborato con direttori di straordinario rilievo: oltre a Karajan, ha suonato sotto la direzione di Leonard Bernstein, Claudio Abbado, Carlo Maria Giulini, Lorin Maazel, Seiji Ozawa, Riccardo Muti, Kirill Kondra\u0161in, Andr\u00e9 Previn, Pierre Boulez, Bernard Haitink, Simon Rattle, Zubin Mehta. Con Bernstein, Boulez, Karajan, Kondrashin e Ozawa collabor\u00f2 a lungo, stringendo rapporti d'amicizia personale. Con Bernstein ha suonato per tredici anni ed \u00e8 stato per alcuni anni l'unico pianista con cui il direttore americano collaborava. Insieme hanno eseguito e inciso i concerti per pianoforte e orchestra di Brahms e di Beethoven; di Bernstein ha inoltre inciso la Sinfonia n. 2 \"The Age of Anxiety\", diretta da Sir Simon Rattle, dopo averla eseguita numerose volte anche con la conduzione dell'autore stesso. Con Ozawa ha suonato i concerti per pianoforte e orchestra n.1 e n.2 di Rachmaninov e i due concerti di Liszt. Con Carlo Maria Giulini ha inciso i due concerti di Chopin, in seguito incisi di nuovo, questa volta dirigendo egli stesso. Con Karajan ha inciso il concerto per pianoforte e orchestra di Grieg e quello in la minore di Schumann. Con Boulez ha inciso i concerti per pianoforte e orchestra di Ravel e il concerto n\u00b01 di B\u00e9la Bart\u00f3k.\nConosciuto ed applaudito in tutto il mondo, mediamente non d\u00e0 pi\u00f9 di una cinquantina di concerti all'anno, come limitazione che si \u00e8 scelto lui stesso per lasciare spazio alla sua vita privata. Nella scelta dei programmi, predilige l'eseguire opere dei compositori originari delle nazioni in cui suona. Grazie alla sua profonda conoscenza dei particolari costruttivi del pianoforte, sviluppata con la lunga collaborazione con la Steinway e all'invenzione di particolari accorgimenti pratici, porta con s\u00e9 in tourn\u00e9e il suo strumento personale, riducendo al minimo i problemi d'ordine pratico e potendosi quindi concentrare sui problemi musicali, forte dell'utilizzo di uno strumento molto ben conosciuto.\nNel 2008, tra marzo e aprile, \u00e8 stato protagonista di una brillante serie di recital in Italia. Ha suonato a Palermo, Messina, Catania, Bari, Taranto, Napoli, L'Aquila, Perugia, Teramo, Roma e Livorno, ottenendo ovunque i pi\u00f9 grandi riconoscimenti e il pi\u00f9 grande apprezzamento del pubblico per le sue esecuzioni della Partita n.2 in Do minore di Johann Sebastian Bach, della Sonata in Do minore op.111 di Ludwig van Beethoven, della Sonata in Do maggiore K330 di Wolfgang Amadeus Mozart e della Sonata in Si minore n.3 di Fryderyk Chopin. In occasione di tale tourn\u00e9e Zimerman ha affermato di avere un programma di circa 6 ore di musica da portare in concerto: ad ogni tappa sceglie personalmente il programma da eseguire tra le composizioni presenti in tali 6 ore di musica, prestando la massima attenzione all'acustica della sala da concerto e, eventualmente, alla stagione musicale della societ\u00e0 dei concerti che lo ospita e a precedenti sue apparizioni nello stesso luogo.\nLa dedica del concerto per pianoforte e orchestra di Lutos\u0142awski.\nIl compositore Witold Lutos\u0142awski, suo connazionale, nel 1988 gli ha dedicato un concerto per pianoforte ed orchestra, inciso l'anno dopo 1989 dallo stesso Zimerman per la Deutsche Grammophon, assieme alla BBC Symphony Orchestra diretta dal compositore stesso.\nRepertorio e tratti dello stile.\nArtista dalla tecnica perfetta, dal suono cesellato e raffinatissimo e dal gesto sobrio ed elegante, \u00e8 ritenuto uno dei massimi pianisti in attivit\u00e0.\nPur disponendo di un repertorio ampio che spazia da Bach alla musica contemporanea, ha incentrato la sua carriera sulle interpretazioni di Beethoven e soprattutto di Chopin, di cui \u00e8 considerato uno dei pi\u00f9 autorevoli interpreti viventi.\nAttentissimo studioso della partitura, elabora e metabolizza lungamente le opere che prepara, attendendo anche parecchi anni prima di sentirsi realmente \"pronto\" ad offrirne la sua lettura. Hanno sub\u00ecto una simile gestazione per esempio i concerti di Brahms e la \"sonata in si minore\" di Liszt (quest'ultima, mirabile equilibrio di perfezione tecnica e lucidit\u00e0 interpretativa, che si pone tra le migliori di sempre).\nNella sua formazione culturale, grande peso ha avuto il suo incontro e la successiva amicizia con Arthur Rubinstein e, in seguito, con altri giganti del pianismo del XX secolo come Claudio Arrau, Arturo Benedetti Michelangeli e Svjatoslav Richter.\nMalgrado i suoi succitati trionfi all'inizio della carriera, \u00e8 ostile alla competizione fine a se stessa in ambito musicale e rifiuta categoricamente l'invito a far parte di giurie di concorsi pianistici, che ritiene essere un sistema imperfetto e sbagliato di selezione dei musicisti. Nel 1998 ha fondato la Polish Festival Orchestra, costituita da giovani e promettenti musicisti, con la quale nel 1999 ha inciso i due concerti di Chopin in veste di direttore e solista.\nIncisioni e riconoscimenti.\nDa pi\u00f9 di 25 anni Zimerman ha un contratto in esclusiva per la Deutsche Grammophon, per la quale ha inciso 22 dischi, sia da solo (Chopin, Liszt, Schubert, Debussy, Prokofiev) che con orchestra (i sopra citati concerti di Grieg, Schumann, Beethoven, Brahms, Ravel, Liszt, Chopin, Lutos\u0142awski, Rachmaninov, etc.). Molte sue incisioni hanno ricevuto importanti riconoscimenti (Gramophone Award, il Grand Prix du Disque, l'Edison, il Diapason d'Or e la nomination al Grammy).\nAltre attivit\u00e0.\nDal 1996 ha una cattedra presso l'Accademia di Musica di Basilea, in Svizzera, dove risiede con la moglie e i due figli.\n\u00c8 anche un abile organista e, in ambito extra-musicale, coltiva svariate passioni, tra cui l'elettronica e la psicologia."}
{"id": "2410814", "revid": "124123", "url": "https://it.wikipedia.org/wiki?curid=2410814", "title": "Baldo (poeta)", "text": "Biografia.\nNon si hanno notizie biografiche su questo poeta. Probabilmente un monaco italiano, scrisse una raccolta di favole in lingua latina \u00ab\"Novus Esopus\"\u00bb, famose nel Medioevo. Le composizioni, in versi leonini, erano tratte dalla raccolta di favole indiane \"Pa\u00f1catantra\", conosciuta verosimilmente attraverso una versione in lingua araba non identificata, ma che il poeta attribuiva tuttavia ad Esopo, poeta della Grecia antica le cui opere furono tuttavia riscoperte solo alla fine del XV secolo. Le composizioni di Baldo furono pubblicate dal filologo francese Edelestand du M\u00e9ril nel 1854."}
{"id": "2410816", "revid": "599013", "url": "https://it.wikipedia.org/wiki?curid=2410816", "title": "Raccordo autostradale", "text": "Per raccordo autostradale, in Italia, si intende generalmente un collegamento tra una autostrada e una localit\u00e0 nelle vicinanze ma non sul percorso dell\u2019autostrada stessa.\nStoria.\nLo sviluppo dei \"raccordi autostradali\" italiani \u00e8 stato reso possibile dalla \"legge 21 luglio 1961, n. 729, modificata dalla legge 1197 del 19 ottobre 1965:\"\nClassificazione tecnica e nomenclatura.\nI raccordi autostradali previsti dalla legge sopracitata (al 2017 sono 16) possono essere classificati \"tecnicamente\" come autostrada o come viabilit\u00e0 ordinaria (strade extraurbane principali o strade extraurbane secondarie, in ogni caso sono a due carreggiate e a due corsie per senso di marcia). \nLa maggioranza di essi, all'apertura, sono stati classificati burocraticamente come \"autostrada\" con \"decreto ministeriale\" pubblicato sulla \"Gazzetta Ufficiale\".\nSono le uniche strade italiane a non essere identificate n\u00e9 da sigle amministrative (ad esempio SS per strada statale) n\u00e9 da sigle tecniche (solo nel caso delle autostrade identificate dalla A) ma dalla sigla RA (\"raccordo autostradale\"). \nCostituiscono quindi una classificazione funzionale non prevista dal Codice della Strada seppur usata.\nI raccordi autostradali italiani e i gestori.\nNel 1984, tramite decreto ministeriale del 20 luglio 1983, vennero definiti e classificati come tali alcuni raccordi autostradali, gi\u00e0 aperti, facenti parte delle strade di grande comunicazione italiane.\nIl decreto legislativo del 29 ottobre 1999, n. 461, ha riordinato i tratti stradali classificati come raccordi autostradali, identificandone 17.\nNegli anni successivi il RA7 \u00e8 stato classificato in A53 e il RA17 in A34.\nAl 2020 sono classificati con la sigla RA 15 tratti stradali italiani, pi\u00f9 la A53 che mantiene anche la denominazione RA7 secondo l'ANAS. L'RA1 inoltre ha una diramazione, denominata ramo verde, che ha la stessa numerazione.\nDiramazioni, bretelle e raccordi autostradali.\nEsistono inoltre raccordi autostradali classificati come autostrade o senza pedaggio o con pedaggio ma ai quali \u00e8 stata assegnata, sin dall'apertura (ad eccezione dell'A53), l'usuale nomenclatura della autostrade italiane (Axx) o con leggere modifiche (Axxdir, Axx/Ayy) diventando \"de facto\" e \"de jure\" delle autostrade in tutto e per tutto, seppur di modesta lunghezza. Tuttavia sono denominati o come raccordi o come diramazioni o come bretelle in base agli organi di stampa o alle societ\u00e0 di gestione delle autostrade."}
{"id": "2410817", "revid": "729019", "url": "https://it.wikipedia.org/wiki?curid=2410817", "title": "102\u00aa Divisione motorizzata &quot;Trento&quot;", "text": "La 102\u00aa Divisione Motorizzata \"Trento\" (gi\u00e0 1\u00aa Divisione Motorizzata Trento e 32\u00aa Divisione Motorizzata Trento) fu una divisione di fanteria motorizzata del Regio Esercito italiano; fu costituita appunto a Trento, ove ebbe sede di pace, nel 1935 e fu disciolta per eventi bellici il 25 novembre 1942 in terra d'Africa, nel corso della seconda battaglia di El Alamein.\nOrigini e prime operazioni.\nFu formata inizialmente come 1\u00aa Divisione Motorizzata Trento e si componeva allora dell'appositamente ricostituito 115\u00ba Reggimento di Fanteria \"Treviso\", del 116\u00ba Reggimento di Fanteria \"Treviso\" e del 46\u00ba Reggimento Artiglieria Motorizzata \"Trento\". Dal 4\u00ba Reggimento Genio Guastatori ebbe uomini per costituire il 51\u00ba Battaglione misto.\nIl suo primo impiego fu nella Campagna d'Etiopia; fu stanziata a Barce (Tripolitania italiana) ove non combatt\u00e9.\nNell'agosto 1936 fu rimpatriata; il 116\u00ba Reggimento di Fanteria \"Treviso\" fu sciolto e sostituito dal 62\u00ba Reggimento fanteria \"Sicilia\" cedutole dalla Brigata del Po (8\u00aa Brigata fanteria). Nel maggio dell'anno successivo anche il 115\u00b0 (aggregato alla 62\u00aa Divisione di fanteria \"Marmarica\" e con questa reinviato in Cirenaica) fu sostituito dal 61\u00ba Reggimento di Fanteria \"Sicilia\" (anche questo proveniente dalla Brigata del Po). Nel gennaio del 1939 alla divisione fu assegnato anche il 7\u00ba Reggimento Bersaglieri.\nSeconda guerra mondiale.\nAll'avvio del conflitto, nel giugno 1940, la divisione era in Piemonte, pronta all'ingaggio con le forze della Francia (\"Fronte alpino occidentale\") che per\u00f2 dopo solo due settimane sigl\u00f2 l'armistizio, consentendo il successivo sganciamento in territorio metropolitano della Trento, spostata prima nella provincia di Mantova, poi in quella di Verona e infine di nuovo in Piemonte.\nNel febbraio 1941 fu inviata in Africa con il XXI Corpo d'armata e si insedi\u00f2 a Misurata (Libia). In seguito raggiunse la zona di Ain el Gazala (passando per Marsa el Brega e Derna) e di qui mosse in direzione di Tobruk, stabilendosi a Bu Amud da dove insieme all'Afrika Korps tedesco prese parte all'Assedio di Tobruk, nella cui fortezza si erano asserragliate le truppe inglesi.\nDurante l'assedio e sino al dicembre del 1941, ormai agli ordini diretti di Erwin Rommel, conquist\u00f2 e riperse posizioni; a maggio fu coinvolta nelle battaglie al Passo di Halfaya ed alla Ridotta Capuzzo (Operazione Brevity), uscendone vittoriosa seppure a prezzo di ingenti perdite specie nel 7\u00ba Bersaglieri. A giugno fu vittoriosa nello scontro con le truppe inglesi che avevano lanciato l'Operazione Battleaxe. A novembre fronteggi\u00f2 l'Operazione Crusader.\nPoi ne fu ordinato il ripiegamento verso Bengasi ed Agedabia. Nel 1942 prese posizione a Bir es Suera, da cui si allung\u00f2 verso Sidi Bregisc. Nel mese di maggio si trov\u00f2 in battaglia a Bir Belabat (battaglia di al Gazala in cui si scontr\u00f2 con truppe del Sudafrica), ed a seguito della vittoria riguadagn\u00f2 la cosiddetta \"linea di Ain el Gazala\". Prosegu\u00ec in direzione di Tobruk, gi\u00e0 conquistata da forze amiche e di qui mosse per Sidi El Barrani. Col ripiegamento nemico pot\u00e9 conquistare Marsa Matruh e seguitare sin quasi a El Alamein, nei pressi della quale giunse in luglio ed entr\u00f2 in combattimento il 2, riportando sensibili perdite. Riorganizzatasi alla meglio, prese parte alla Battaglia di Alam Halfa (fra l'agosto ed il settembre 1942). Fallito nel mese di ottobre il tentativo di difendere El Ruweisat, fu attaccata prima a Sidi Aba el Rahman, poi nei pressi di Marsa Matruh. Rommel registr\u00f2 il 17 novembre che gi\u00e0 al 24 di ottobre la Trento aveva perso met\u00e0 dei suoi effettivi.\nInfine a Bir el Abd, dove era stata lasciata isolata, la divisione fu annientata il 4 novembre. I generali di brigata Giorgio Masina (comandante) e Arturo Kellner Ongaro (vicecomandante) furono catturati.\nIl 7\u00ba Bersaglieri, praticamente distrutto (solo 200 bersaglieri poterono disimpegnarsi), fu ricostituito ed inquadrato nel XXI corpo d'Armata; insieme agli altri Reggimenti impiegati presso altre divisioni (l'8\u00b0, il 9\u00b0 ed il 12\u00b0), ispir\u00f2 il noto riconoscimento di Rommel \"Il soldato tedesco ha stupito il mondo, il bersagliere italiano ha stupito il soldato tedesco\" ora inciso sul Sacrario Militare Italiano di El Alamein.\nOrdine di battaglia.\n\"(al 1941)\"\n\"El Alamein (23 ottobre 1942 - forza in organico 6.671 uomini)\"\norganizzata come Divisione Autotrasportabile tipo A.S. (Africa Settentrionale)\nScudo.\nGladio alato dorato su scudo rosso granato.\nCampagne.\nPartecip\u00f2 alla Campagna d'Etiopia ed alla Campagna del Nord Africa.\nBibliografia.\nGeorge F.Nafziger, \"Italian Order of Battle: An organizational history of the Italian Army in World War II\" (3 vol)."}
{"id": "2410818", "revid": "6923", "url": "https://it.wikipedia.org/wiki?curid=2410818", "title": "Teatro Astra", "text": "Il Teatro Astra \u00e8 una struttura teatrale di Vicenza realizzata tra il 1934 e il 1936 e di propriet\u00e0 comunale.\nStoria.\nIl teatro fa parte del complesso della \"Casa del Balilla\" (poi, dal 1937, \"GIL\") realizzato a Vicenza tra il dicembre 1934 e l'aprile 1936 su progetto dello studio padovano degli architetti Francesco Mansutti e Gino Miozzo.\nRistrutturato nel 1986, ospita da allora, in convenzione con il Comune di Vicenza, l'attivit\u00e0 di produzione e il progetto artistico del teatro Stabile di Innovazione \"La Piccionaia\", con la produzione di teatro ragazzi e prosa e la progettazione di stagioni che vedono avvicendarci gli artisti pi\u00f9 significativi della scena italiana e internazionale, con un'attenzione specifica per la ricerca e le giovani compagnie emergenti.\nCon le stagioni serali \"Le Piccole Trasgressioni\" e \"Astrazioni\" prima, \"Gusti Astrali\" e \"Niente Storie\" poi, e, negli ultimi anni, \"Fatti di Vita\", \"Siamo Umani\" e \"Terrestri\", il teatro si \u00e8 distinto come un luogo dalla vocazione al contemporaneo, che affronta temi di impegno civile e sociale e punta sulla sperimentazione e l'innovazione dei linguaggi.\nL'Astra \u00e8 sede della prima tappa di selezione per il triveneto del \"Premio Scenario\" e del \"Premio Scenario Infanzia\", due tra i pi\u00f9 importanti riconoscimenti nazionali del settore.\nAccanto alla vocazione per il contemporaneo, il Teatro Astra coltiva l'attenzione per le giovani generazioni con proposte specifiche che, grazie a spettacoli in matin\u00e9e e la domenica pomeriggio, lo rendono punto di riferimento per le scuole e le famiglie di Vicenza e provincia. Uno spazio d'elezione per l'infanzia e l'adolescenza, anche grazie alle ricerca artistica condotta da Carlo Presotto e Ketti Grunchi.\nNel periodo estivo, il teatro allestisce inoltre l'arena estiva, offrendo una programmazione di spettacoli \"\u00e0 tout public.\"\nIl Teatro Astra ha una sala di 404 posti e si caratterizza per la sua ottima acustica e visibilit\u00e0.\nNel novembre 2010 l'alluvione che colpisce la citt\u00e0 non risparmia neanche il teatro. L'acqua danneggia i camerini negli interrati, la centrale termica, gli uffici e gli archivi, la zona sotto la hall di ingresso, le scale e i corridoi, risparmiando fortunatamente la sala. Nonostante l'evento, la stagione teatrale \u00e8 partita regolarmente il 27 novembre 2010 con lo spettacolo \"Albero senza ombra\" di C\u00e9sar Brie. I danni alla struttura sono stati calcolati in 330\u00a0000 euro, ai quali si sono aggiunti i costi per la sostituzione delle poltroncine, fortemente danneggiate dall'umidit\u00e0.\nNel 2014 la convenzione con il Comune di Vicenza che assegna la gestione del Teatro a La Piccionaia \u00e8 stata rinnovata per altri tre anni."}
{"id": "2410819", "revid": "767487", "url": "https://it.wikipedia.org/wiki?curid=2410819", "title": "Randy Jones (cantante)", "text": "\u00c8 stato il primo cowboy del gruppo disco Village People.\nContinua a produrre da solista e nel 2007 ha pubblicato un album pop e disco intitolato \"Ticket to the World\".\nDal 2006 vive a New York."}
{"id": "2410820", "revid": "124108684", "url": "https://it.wikipedia.org/wiki?curid=2410820", "title": "Giorgio Caproni", "text": "Biografia.\nPeriodo livornese.\nGiorgio Caproni nasce a Livorno il 7 gennaio del 1912 dai genitori Attilio Caproni e la madre Anna Picchi. \u00c8 probabile che la famiglia Caproni abbia ascendenze germaniche e che un lontano parente, Bartolomeo Caproni, lo zi' Meo, fosse un \u201ccontadino e consulente linguistico\u201d del Pascoli. Il padre di Giorgio, Attilio, figlio di un sarto che aveva fatto il garibaldino, era nato a Livorno e lavorava come ragioniere nella ditta dei Colombo, importatori di caff\u00e8: era un appassionato di musica \u00abamava la Scienza con la S maiuscola. Il suo Dio, era la Ragione, sempre con la R maiuscola. In materia di religione il suo atteggiamento era quello di un'assoluta indifferenza. La madre, Anna Picchi, figlia di Gaetano Picchi, guardia doganale ed \u201cebanista\u201d a tempo perso, e di Fosca Bettini, frequent\u00f2 da ragazza il Magazzino Cigni, una delle case di moda allora in auge a Livorno [\u2026]. Fu donna d'ingegno fino e di fantasia, sarta e ricamatrice abilissima, suonatrice di chitarra, ecc. Amava molto frequentare i circoli e ballare.\u00bb.\u201d.\nGli anni tra il 1915 e il 1921 sono \u201canni di lacrime e miseria nera\u201d: \u201cdopo il richiamo alle armi di mio padre [\u2026] capitombolammo in via Palestro, in coabitazione con la bellissima Italia Bagni nata Caproni e suo marito Pilade, massone e bestemmiatore di professione nonch\u00e9 barbiere dirimpetto allo Sbolci, arcifamoso fra gli scaricatori per i suoi fulminanti ponci al rhum\u201d.\nCaproni impara a leggere da solo, a quattro anni, sulle pagine del \"Corriere dei Piccoli\", frequenta l'Istituto del Sacro Cuore \u201cdove feci la prima e la seconda elementare tra i mi rallegro di Suor Michelina, lei minacciandomi ogni volta di levarmi il distintivo di guardia d'onore\u201d; \u201cle suore mi riempivano di santini. Erano molto affettuose. Ma il buon Dio che cercavano di farmi amare passava su di me come l'acque su una pietra dura\u201d. Frequenta la terza elementare alle comunali Gigante \u201cdove il maestro Melosi, sadicamente, si divertiva a farmi piangere sul De Amicis\u201d. Al termine della prima guerra mondiale la famiglia si trasferisce nella casa pi\u00f9 grande di via de' Larderel. Proprio in questo periodo incominciano le scorrerie squadriste, particolarmente violente a Livorno, ed a queste Caproni si riferisce quando scrive \u201canni duri in cui non ancora decenne vidi ammazzare la gente per la strada\u201d. Rievoca poi con nostalgia le passeggiate domenicali con il padre \u201cErano i tempi in cui mio padre Attilio, ragioniere, mi portava con mio fratello Pier Francesco agli Archi in aperta campagna, o \u2013 se d'estate \u2013 ai Trotta o ai famosi bagni Pancaldi, quando addirittura, un po' in treno e un po' in carrozza, non ci spingevamo fino a San Biagio nella tenuta di Cecco, allevatore e domatore di cavalli, bravissimo in groppa ai pi\u00f9 focosi\u201d. \nCol padre si reca al Teatro degli Avvalorati dove vede Mascagni dirigere la \"Cavalleria rusticana\". \u00c8 affascinato dai treni e sogna di fare il macchinista \u201ccon mio fratello trascorrevo ore, nei nostri liberi pomeriggi livornesi, sul cavalcavia nei pressi dell'acqua della Salute, gli occhi incantati sul rettifilo del binario dove, fra poco, o come per prodigio, sarebbe apparso il direttissimo delle 16 e 17 o il rapido (l'espresso, si diceva, allora) tutto vagoni-letto delle 19, che fascinosamente veniva chiamato Valigia delle Indie\". A testimonianza di questa passione, un trenino elettrico Rivarossi rester\u00e0 per sempre in bella vista nel suo studio e con i suoi allievi, a scuola, user\u00e0 i trenini per istruirli giocando. Precoci le prime letture \u201ca Livorno, quando ancora facevo la seconda elementare, scoprii fra i libri di mio padre un'antologia dei cosiddetti Poeti delle origini (i Siciliani, i Toscani). Chiss\u00e0 perch\u00e9 mi misi a leggerli con gusto, insieme con il Corriere dei piccoli.\u201d. Risale a questi anni anche il primo incontro con la Commedia dantesca che il padre comprava a dispense in \u201cedicola, nella edizione Nerbini di Firenze con le splendide illustrazioni di Dor\u00e9\u201d. \u00c8 probabile che gi\u00e0 a Livorno, Caproni abbia preso quello che chiama \u201cil baco della letteratura\u201d e abbia scritto il primo tentativo di racconto (\u201cun racconto sul diavolo\u201d, intitolato Leggenda montanina, ancora conservato fra le sue carte). Del suo carattere malinconico gi\u00e0 mostratosi durante l'infanzia \u201cero un ragazzaccio, sempre in mezzo alle sassaiole, quando non me ne restavo incantato o imbambolato. Non ero molto allegro: tutto mi metteva veleno in partenza: mi noleggiavo per un'ora la barca o la bicicletta, e gi\u00e0 vedevo quell'ora finita. Ne soffrivo in anticipo la fine\u201d.\nA proposito di Livorno scriver\u00e0: \u201cesister\u00e0 sempre, finch\u00e9 esisto io, questa citt\u00e0, malata di spazio nella mia mente, col suo sapore di gelati nell'odor di pesce del Mercato Centrale lungo i Fossi e con l'illimitato asfalto del Voltone (un'ellisse contornata di panchine bianche e in mezzo due monumenti alle cui grate di ferro sul catrame io potevo vedere, sotto il piazzale immenso schiacciando ad esse il viso fino a sentire il sapore invernale del metallo l'acqua lucidamente nera transitata dai becolini pieni di seme di lino\u201d).\nPeriodo genovese.\n1922-1929.\nDopo la nascita della terza figlia, Marcella, nel marzo del 1922 i Caproni, dopo una breve sosta a La Spezia, si trasferiscono a Genova, dove il padre, rimasto senza lavoro in seguito al fallimento della sua ditta, era stato assunto dall'azienda conserviera Eugenio Cardini, con sede nel palazzo Doria. Ecco alcune delle parole scritte da Caproni per salutare la sua citt\u00e0 natale: \u201cMentre l'ultima bandiera rossa s'ammainava in fiamme in via del Corallo, o lungo via del Riseccoli [oggi via Palestro] e viale Emilio Zola pieno di ghiande e di polvere, in carrozza me ne andai per sempre alla ferrovia. E da quel giorno Livorno non la rividi pi\u00f9, vidi per l'ultima volta dal finestrino i prati rigati dai sentieri fra il trifoglio quasi neri degli Archi e il camposanto dei Lupi, dove erano sotterra i miei nonni\u201d. A Genova la famiglia Caproni abita in via S.Martino e poi in Via Michele Novaro, piazza Leopardi e via Bernardo Strozzi: \"La citt\u00e0 pi\u00f9 mia, forse, \u00e8 Genova. L\u00e0 sono uscito dall'infanzia, l\u00e0 ho studiato, son cresciuto, ho sofferto, ho amato. Ogni pietra di Genova \u00e8 legata alla mia storia di uomo. Questo e soltanto questo, forse, \u00e8 il motivo del mio amore per Genova, assolutamente indipendente dai pregi in s\u00e9 della citt\u00e0. Ed \u00e8 per questo che da Genova, preferibilmente, i miei versi traggono i loro laterizi\". Tra gli hobby pi\u00f9 curiosi coltivati in questi anni \u00e8 da rilevare la passione per l'allevamento di piccoli rettili e anfibi (tritoni, salamandre, lucertole). Finisce le elementari alla scuola Pier Maria Canevari e frequenta le complementari alla Regia Scuola Tecnica Antoniotto Usodimare, studiando contemporaneamente violino e composizione all'Istituto musicale Giuseppe Verdi, in Salita Santa Caterina (ottiene anche una medaglia d'oro per il solfeggio), dove si diploma nel 1925. Proprio studiando composizione Caproni racconta di avere scritto per la prima volta dei versi: \"Da ragazzo studiavo armonia musicale, tentavo di comporre dei corali a quattro voci. Normalmente al tenore si affidano dei versi, che io attingevo dai classici pi\u00f9 musicabili e piani, come Poliziano, Tasso o Rinuccini, finch\u00e9 un giorno mi accorsi che il mio maestro - questi versi - non li leggeva nemmeno. Da allora mi feci vincere dalla pigrizia e cominciai a scriverne di miei. \u00c8 cos\u00ec che ho iniziato; poi il musicista \u00e8 caduto ed \u00e8 rimasto il paroliere, ma non \u00e8 un caso che tutto questo sia accaduto a Genova, citt\u00e0 di continua musicalit\u00e0 per il suo vento. Andavo al ponte dell'Alba, dove alla ringhiera ci sono dei dischi che fischiano una musica straordinariamente moderna. I miei amici versi sono nati in simbiosi con il vento\". Tra le prime letture vanno annoverate Schopenhauer, Verne, Machado, Lorca e una passione per i film di Francesca Bertini.\n1930-1932.\nAll'et\u00e0 di diciotto anni, Caproni abbandona le ambizioni di violinista, dopo aver molto faticato sul bellissimo violino Candi, prestatogli dal maestro Armando Fossa: \u00abOrmai ero un giovanotto. Studiavo di giorno e la notte suonavo nell'orchestra di una balera. Le canzoni in voga erano \"Noi che siamo le lucciole\", \"Adagio, Biagio\"...Intendiamoci: suonavo anche nelle opere. Violino di prima fila. Tutti dicevano che avevo un brillante avvenire. Ma una sera, chiamato a sostituire il primo violino in un a solo della Tha\u00efs di Jules Massenet, me la cavai abbastanza bene, per\u00f2 ebbi un'emozione tale che capii di non essere tagliato per quella professione. E a casa spezzai lo strumento. Avevo diciotto anni.\u00bb Per quanto riguarda i suoi interessi letterari invece: \"Fino a diciott'anni non sono stato che un solitario studente di violino, alle prese con l'Alare o il Mazas o il Kreutzer, e di letteratura altro non ho saputo che quella imparata a scuola o comprata sulle solite bancarelle. Non solo: ma anche quando mi decisi a sotterrare, per scrivere i primi versi, il piccolo feretro nero della mia prima illusione, amorosamente portato sotto il braccio per tanti anni, nemmeno allora mi introdussi nel cosiddetto mondo letterario, ammesso che a Genova ne esistesse, in quel torno di tempo, uno.\" I suoi amici abituali di allora sono il poeta e critico Tullio Cicciarelli, poi giornalista al \u00abLavoro\u00bb, il futuro critico teatrale e regista Giannino Galloni, e soprattutto compagni di studio di violino (Ferdinando Forti, Adello Ciucci, con il quale compie molte letture). Scrive intanto, e copia a macchina la domenica nello \u00abscagno\u00bb del padre in piazza della Commenda, le prime poesie, \u00abvagamente surrealiste, o forse futuriste\u00bb, influenzato dalle pagine dell'\u00abItalia letteraria\u00bb (\u00abi versi furono per me il surrogato della musica tradita\u00bb). Si impiega presso lo studio dell'avvocato Colli, in via XX Settembre, dove scopre e sottrae l'Allegria di Ungaretti, \u00abvero e proprio sillabario\u00bb poetico: \u00abM'insegnava infatti a ritrovare in casa nostra il sapore perduto della grande - semplice - poesia parola per parola, silenzio per silenzio, e non unicamente sulle pagine rubate che mi stavan sott'occhio, ma anche, chiss\u00e0 per quale contagio (ed \u00e8 la pi\u00f9 grande lezione che mai abbia appreso da un nostro poeta contemporaneo) sulle pagine che gi\u00e0 credevo d'aver letto di altri grandi poeti antichi e moderni, che ora invece (dopo la scansione dell\"'Allegria\") mi pareva non di rileggere, ma di leggere per la primissima volta, e con una partecipazione intima che prima non m'ero sognata\u00bb. Risale a questo periodo anche l'incontro con gli Ossi di seppia montaliani, comprati su una bancarella nell'edizione Ribet del 1928: \"M'incontrai per la prima volta con \"Ossi di seppia\" intorno al '30, a Genova, e subito quelle pagine m'investirono con tale energia [...] da diventar per sempre parte inseparabile del mio essere, alimento e sangue della mia vita, indipendentemente e al di sopra dei riflessi, benefici o malefici, che tale poesia ha potuto avere sui pochi e poveri versi che ho scritto. | Montale ha per me il potere della grande musica, che non suggerisce n\u00e9 espone idee, ma le suscita in una con l'emozione profonda, e posso dire ch'egli \u00e8 uno dei pochissimi poeti d'oggi che in qualche modo sia riuscito ad agire sulla mia percezione del mondo\". Legge poi Cardarelli, i poeti della \u00abRiviera ligure\u00bb, Ceccardo Roccatagliata Ceccardi, Giovanni Boine, Mario Novaro e soprattutto Camillo Sbarbaro, incontrato anche su Circoli, di cui Caproni diventa assiduo lettore. Invia alcune poesie proprio alla rivista Circoli che per\u00f2 vengono respinte da Adriano Grande con parole non troppo incoraggianti: \"Egregio Signore, la poesia \u00e8 fatta per tre quarti di pazienza. Abbia molta pazienza e aspetti.\" Anche da questi rifiuti nasce l'esigenza di una \u00abrisillabazione\u00bb della propria poesia, perseguita con un singolare sguardo all'indietro: \u00abHo sentito il bisogno di riimmergermi nella tradizione, dopo tante invenzioni lambiccate e incomprensibili. E siccome la cura doveva essere radicale, ho scelto, per iniziare questo viaggio all'indietro, il Carducci, ossia il poeta che mi era pi\u00f9 antipatico. E cos\u00ec parecchi hanno detto, ma quasi sempre dietro mia indicazione, che c'\u00e8 in me un che di carducciano (del Carducci \"macchiaiolo\" naturalmente). Comunque, Carducci a parte, le mie vere fonti sono i poeti delle origini, dai siciliani ai toscani prima di Cavalcanti: poeti che usavano una lingua in fondo ancora inesistente, e quindi dura, spigolosa, non addomesticata a ritmi cantabili.\u00bb. Al 1932 Caproni ha sempre fatto risalire il proprio vero esordio poetico.\nAnni successivi.\nLe prime raccolte, \"Come un'allegoria\" (nel 1936) e \"Ballo a Fontanigorda\" (nel 1938), escono per l'editore genovese Emiliano degli Orfini. Dal settembre 1933 all'agosto 1934 comp\u00ec il servizio militare nel 42\u00ba reggimento fanteria di stanza a Sanremo. Nel 1939, dopo un breve periodo a Pavia, si trasferisce a Roma, dove abiter\u00e0 per tutta la vita, pur trascorrendo le estati a Loco di Rovegno, dove aveva insegnato in giovent\u00f9 e conosciuto Rina Rettagliata, la compagna della vita e moglie dal 1937. Dopo essere stato richiamato alle armi, nel giugno 1940 fu inviato a combattere la fulminea campagna di Francia, che molti anni dopo avr\u00e0 a definire \u00abun capolavoro di insensatezza\u00bb. Tale esperienza lo condusse in una fase di profonda riflessione e ripensamento, che per\u00f2 non gli imped\u00ec di esprimersi con toni celebrativi verso il regime in alcuni articoli pubblicati nella rivista \"Augustea\" tra il 1938 e il 1940. L'8 settembre 1943 si trovava a Loco. Posto di fronte all'eventualit\u00e0 di arruolamento nelle brigate della Repubblica di Sal\u00f2 prefer\u00ec entrare nella Resistenza, attiva in Val Trebbia, svolgendo, come commissario del Comune di Rovegno, compiti essenzialmente civili. Fu per molti anni maestro elementare, iniziando a Casorate Primo la sua esperienza di insegnamento.\nNel 1948 partecip\u00f2 al Congresso Mondiale degli Intellettuali per la Pace, che si tenne a Breslavia.\nLa raccolta \"Il passaggio di Enea\" raccoglie tutte le sue poesie pubblicate fino al 1956 e riflette la sua esperienza di combattente durante la Seconda guerra mondiale e la Resistenza e raccoglie le poesie delle raccolte precedenti.\nMuore a Roma nel gennaio 1990. \u00c8 sepolto con la moglie Rina nel cimitero di Loco di Rovegno.\nLa poetica.\nNella sua poesia canta soprattutto temi ricorrenti (Genova, la madre e la citt\u00e0 natale, il viaggio, il linguaggio), unendo raffinata perizia metrico-stilistica a immediatezza e chiarezza di sentimenti. Nel corso della sua produzione Caproni procede sempre maggiormente verso l'utilizzo di una forma metrica spezzata, esclamativa, che rispecchia l'animo del poeta alle prese con una realt\u00e0 sfuggente impossibile da fissare con il linguaggio. Questo stile \u00e8 evidente anche nell'impiego della forma classica del sonetto, impiegato in forma \"monoblocco\", ovvero senza divisioni strofiche. Caproni spezza la regolarit\u00e0 e il ritmo del sonetto utilizzando rime interne, \"enjambements\", una sintassi spesso franta e il ricorso a interiezioni. L'ultima fase della sua poesia (da \"Il muro della terra\" in poi) insiste sul tema del linguaggio come strumento insufficiente e ingannevole, inadeguato a rappresentare la realt\u00e0: \nRiconoscimenti.\nAll'inizio del XXI secolo la Provincia di Genova ha istituito il Parco Culturale \"Giorgio Caproni\", con sede a Montebruno. Uno dei luoghi interessati \u00e8 il Sentiero Poetico Giorgio Caproni a Fontanigorda (GE), il paesino cantato dal poeta in una delle sue prime raccolte e distante solo un paio di chilometri dal luogo (Loco di Rovegno) nel quale il giovane Caproni insegn\u00f2 alle Elementari tornato dal fronte.\nA Livorno, una targa posta in Corso Amedeo l'11 novembre 2007 ricorda il luogo in cui Giorgio Caproni nacque \nInoltre, sempre nella citt\u00e0 natale, il 14 febbraio 2009 gli \u00e8 stata intitolata una piazza del centro, in via Maggi, zona Piazza Cavour.\nA Fontanigorda, paesino dell'entroterra genovese, il 12 agosto 2009 \u00e8 stato inaugurato il centro culturale Giorgio Caproni. Il centro \u00e8 stato aperto a cura dell'associazione di gemellaggio fra Fontanigorda e Saint-Maime. La localit\u00e0 della Val Trebbia fu cara al poeta che nel 1938 le dedic\u00f2 una delle sue prime opere \"Ballo a Fontanigorda\" e a pochi passi dal borgo si trova la passeggiata sul \"sentiero di Caproni\".\nAll'esame di maturit\u00e0 del 2017, per l'analisi del testo nella prova di lingua italiana \u00e8 stata scelta la poesia \"Versicoli quasi ecologici\" (da \"Res Amissa\").\nAttivit\u00e0 di traduttore.\nCaproni \u00e8 stato un fine traduttore dal francese (e pi\u00f9 raramente da altre lingue). In particolare si ricordano di lui le prime traduzioni in italiano di opere quali \"Morte a credito\" di Louis-Ferdinand C\u00e9line. Alcune sue traduzioni poetiche sono state raccolte in \"Quaderno di traduzioni\", a cura di Enrico Testa, con prefazione di Pier Vincenzo Mengaldo (Einaudi, 1998), su progetto dello stesso Caproni, che dichiar\u00f2 di non aver \u00abmai fatto differenza, o posto gerarchie di nobilt\u00e0, tra il mio scrivere in proprio e quell'atto che, comunemente, viene chiamato tradurre\u00bb.\nOpere su testi di Caproni.\n\"Radura\" per soprano e pianoforte del compositore Luca Brignole, su testo dell'omonima poesia di Caproni, \u00e8 stata composta nel 2012 per celebrare il centenario della nascita del poeta, ed eseguita al Conservatorio Niccol\u00f2 Paganini di Genova durante l'omaggio a lui dedicato.\nArchivio.\nL'Archivio di Giorgio Caproni si articola in due fondi distinti. Un primo fondo conservato presso l'Archivio contemporaneo Alessandro Bonsanti del Gabinetto scientifico letterario G. P. Vieusseux di Firenze, venne depositato nel marzo 1999 dalla Fondazione Carlo Marchi, proprietaria delle carte del poeta, in precedenza acquistate dalla famiglia di Giorgio Caproni. Il fondo, copre un arco cronologico dal 1921 al 1995 (corrispondenza, manoscritti, materiale a stampa e carte varie). Giunto in archivio provvisto di un inventario di versamento, \u00e8 stato oggetto di un lavoro di riordino che si \u00e8 concluso con la redazione di un inventario sommario. Successivamente \u00e8 stata descritta analiticamente la serie della corrispondenza, inventariata in una banca dati raggiungibile on line; il resto della documentazione \u00e8 stato descritto nella stessa banca dati e ricercabile esclusivamente su questa piattaforma informatica.\nUn altro fondo Giorgio Caproni \u00e8 stato venduto dagli eredi dello scrittore al Ministero per i Beni e le Attivit\u00e0 Culturali e depositato presso la Biblioteca nazionale centrale di Firenze. Il fondo \u00e8 suddiviso in due partizioni: la corrispondenza (15 cassette) e la documentazione varia della sua attivit\u00e0 pubblicistica (15 cassette) disponibile alla consultazione mediante un elenco analitico di consistenza disponibile in Sala manoscritti.\nRiconoscimenti.\nNel 1982 viene insignito del Premio Feltrinelli per la Poesia, assegnato dall'Accademia Nazionale dei Lincei."}
{"id": "2410825", "revid": "287204", "url": "https://it.wikipedia.org/wiki?curid=2410825", "title": "Beypore", "text": " \nBeypore (o Beypur, Beipur, Beppur) \u00e8 una suddivisione dell'India, classificata come \"census town\", di 66.883 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 11\u00b0 10' 60 N e 75\u00b0 49' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Beypore assommava a 66.883 persone, delle quali 32.623 maschi e 34.260 femmine. I bambini di et\u00e0 inferiore o uguale ai sei anni assommavano a 8.576, dei quali 4.408 maschi e 4.168 femmine. Infine, coloro che erano in grado di saper almeno leggere e scrivere erano 54.304, dei quali 27.144 maschi e 27.160 femmine."}
{"id": "2410826", "revid": "287204", "url": "https://it.wikipedia.org/wiki?curid=2410826", "title": "Bangramanjeshwar", "text": " \nBangramanjeshwar \u00e8 una suddivisione dell'India, classificata come \"census town\", di 5.636 abitanti, situata nel distretto di Kasaragod, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 43' 11 N e 74\u00b0 53' 14 E.\nSociet\u00e0.\nEvoluzione demografica.\nAl censimento del 2001 la popolazione di Bangramanjeshwar assommava a 5.636 persone, delle quali 2.763 maschi e 2.873 femmine. I bambini di et\u00e0 inferiore o uguale ai sei anni assommavano a 745, dei quali 332 maschi e 413 femmine. Infine, coloro che erano in grado di saper almeno leggere e scrivere erano 4.143, dei quali 2.200 maschi e 1.943 femmine."}
{"id": "2410827", "revid": "287204", "url": "https://it.wikipedia.org/wiki?curid=2410827", "title": "Brahmakulam", "text": " \nBrahmakulam \u00e8 una suddivisione dell'India, classificata come \"census town\", di 13.026 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 34' 38 N e 76\u00b0 03' 10 E.\nSociet\u00e0.\nEvoluzione demografica.\nAl censimento del 2001 la popolazione di Brahmakulam assommava a 13.026 persone, delle quali 6.117 maschi e 6.909 femmine. I bambini di et\u00e0 inferiore o uguale ai sei anni assommavano a 1.489, dei quali 751 maschi e 738 femmine. Infine, coloro che erano in grado di saper almeno leggere e scrivere erano 11.023, dei quali 5.278 maschi e 5.745 femmine."}
{"id": "2410830", "revid": "1418004", "url": "https://it.wikipedia.org/wiki?curid=2410830", "title": "Mario Vargas Llosa", "text": "Nato in una facoltosa famiglia borghese, comp\u00ec studi universitari umanistici in diritto e letteratura, e incominci\u00f2 l'attivit\u00e0 letteraria nel 1957 mentre lavorava come giornalista; autore di importanti opere della letteratura latino-americana come i romanzi \"La citt\u00e0 e i cani\", \"La Casa Verde\", \"Conversazione nella Cattedrale\", \"La guerra della fine del mondo\", \"Il narratore ambulante\" e \"La festa del caprone\" ed i drammi teatrali \"La signorina di Tacna\", \"Kathie e l'ippopotamo\" e \"La Chunga\", \u00e8 considerato tra i maggiori scrittori in lingua spagnola del Novecento, e nel 2010 fu insignito del Premio Nobel per la letteratura.\nInizialmente di ideale politico comunista e ammiratore di Fidel Castro, con il tempo si \u00e8 assestato su posizioni neoliberiste in economia e di liberalismo classico in politica, tanto da essere stato il candidato presidente della coalizione di centro-destra alle elezioni generali 1990 in Per\u00f9; sconfitto dal centrista-neoliberista indipendente Alberto Fujimori, che poi attu\u00f2 un colpo di Stato autoritario, decise di lasciare il Paese e di chiedere la cittadinanza alla Spagna, in cui gi\u00e0 da tempo lavorava.\n\u00c8 il padre di \u00c1lvaro Vargas Llosa e patrigno di Enrique Iglesias.\nBiografia.\nVargas Llosa nacque ad Arequipa, una citt\u00e0 del Per\u00f9 meridionale, il 28 marzo del 1936 da una benestante famiglia borghese di ascendenza meticcia e creola, figlio unico di Ernesto Vargas Maldonado e di Dora Llosa Ureta, che si separarono qualche mese dopo la sua nascita. Poco tempo dopo il padre rivel\u00f2 di avere una relazione clandestina con una donna tedesca, dalla quale avr\u00e0 poi due figli: Enrique ed Ernesto Vargas.\nVargas Llosa visse con la famiglia materna ad Arequipa ancora un anno dopo il divorzio dei genitori.\nQuando il nonno materno fu nominato console onorario del Per\u00f9 in Bolivia, Vargas Llosa si trasfer\u00ec, insieme con la madre e la famiglia, a Cochabamba, dove trascorse i primi anni della sua infanzia. I Llosa, mantenuti dal nonno di Mario, amministratore di una piantagione di cotone, fecero credere a Vargas Llosa che il padre era morto, per evitare di dovergli spiegare la separazione dei genitori. Sotto la presidenza di Jos\u00e9 Luis Bustamante y Rivero, il nonno ottenne un nuovo incarico diplomatico a Piura e cos\u00ec la famiglia fece ritorno in Per\u00f9. A Piura, Vargas Llosa frequent\u00f2 la scuola elementare presso il Colegio Salesiano Don Bosco.\nNel 1946, Vargas Llosa si rec\u00f2 a Lima dove incontr\u00f2 per la prima volta il padre. I genitori si rimisero insieme e trasferirono la famiglia a Magdalena del Mar, sobborgo della capitale peruviana. \nA Lima studi\u00f2 nel Colegio La Salle dal 1947 al 1949. La relazione con il padre, sempre problematica, marcher\u00e0 per sempre il resto della sua vita. A quattordici anni il padre lo invi\u00f2 al Colegio Militar Leoncio Prado, dove ebbe come professore di francese il poeta surrealista C\u00e9sar Moro. Un anno prima di ottenere il diploma, Vargas Llosa incominci\u00f2 a collaborare come giornalista ad alcuni quotidiani locali. Si ritir\u00f2 dall'accademia militare e termin\u00f2 i suoi studi a Piura, dove lavor\u00f2 per il giornale locale e diresse la rappresentazione teatrale della sua prima opera drammatica, \"La huida del Inca\".\nNel 1953, durante il governo di Manuel A. Odr\u00eda, Vargas Llosa entr\u00f2 all'Universidad Nacional Mayor de San Marcos di Lima, dove studi\u00f2 Diritto e Letteratura. Partecip\u00f2 alla politica universitaria attraverso Cahuide, sotto il quale si celava il Partito Comunista perseguitato dal governo, al quale Vargas Llosa si oppose sia attraverso gli organi universitari sia durante fugaci proteste in piazza. Poco tempo dopo il giovane Vargas Llosa, si distanzier\u00e0 da quel gruppo, e si iscriver\u00e0 alla \"Democracia Cristiana\" di H\u00e9ctor Cornejo Ch\u00e0vez, sperando che questo partito potesse sostenere la candidatura di Bustamante y Rivero, del quale rimpiangeva l'esilio. Nel 1955 si spos\u00f2 con Julia Urquidi, di dieci anni pi\u00f9 anziana di lui.\nVargas Llosa incominci\u00f2 seriamente la sua carriera letteraria nel 1957 con la pubblicazione dei suoi primi racconti, \"Los jefes\" e \"El abuelo\", mentre collaborava con due giornali. Dopo la laurea nel 1958 ricevette una borsa di studio per la Universidad Complutense de Madrid in Spagna. Nel 1960, terminata la borsa per la Complutense, Vargas Llosa se ne and\u00f2 in Francia, dove aveva fatto richiesta per un'altra borsa di studio, ma quando arriv\u00f2 a Parigi scopr\u00ec che la sua richiesta era stata respinta. Nonostante l'inaspettata situazione finanziaria, Mario e Julia decisero di rimanere a Parigi dove Vargas Llosa cominci\u00f2 a scrivere in maniera regolare. Il matrimonio dur\u00f2 ancora qualche anno, ma termin\u00f2 con il divorzio nel 1964. Un anno dopo, Vargas Llosa spos\u00f2 una cugina, Patricia Llosa, dalla quale ebbe tre figli: \u00c1lvaro, scrittore ed editore, Gonzalo, impresario, e Morgana, fotografa. Nel 2015, dopo cinquant'anni di matrimonio, ha lasciato la moglie per legarsi a Isabel Preysler, da poco rimasta vedova dell'ex ministro Miguel Boyer ed ex moglie del cantante Julio Iglesias.\nLetteratura.\nTra i principali esponenti della rinascita della letteratura latinoamericana insieme con Gabriel Garc\u00eda M\u00e1rquez, Julio Cort\u00e1zar, Carlos Fuentes, Jorge Luis Borges e Octavio Paz incomincia la propria carriera letteraria nel 1959 con la raccolta di racconti \"Los jefes\".\nMa il vero successo giunge nel 1963 con il romanzo \"La citt\u00e0 e i cani\", pubblicato in Italia da Feltrinelli nel 1967 e ambientato in un'accademia militare, ispirandosi alla sua esperienza nell'accademia militare frequentata in giovent\u00f9 a Lima.\nIl libro, redatto con una particolare tecnica narrativa in cui narrazione e sovrapposizioni di tempi e piani si alternano in uno stile quasi cinematografico, viene per\u00f2 inizialmente addirittura bruciato perch\u00e9 considerato dissacrante e criticato aspramente dalle gerarchie militari peruviane, che accusano Vargas Llosa di essere al soldo del governo ecuadoregno e di screditare il valore dell'esercito nazionale. La medesima tecnica narrativa \u00e8 riutilizzata anche nel seguente \"La Casa Verde\" (1966), nel quale narra le vicende di una ragazza sottratta a una trib\u00f9 india della regione amazzonica e successivamente fuggita dalla comunit\u00e0 religiosa in cui era stata cresciuta, per diventare prostituta nel pi\u00f9 famoso bordello della citt\u00e0 di Piura, la Casa Verde.\nCon questo romanzo Vargas Llosa vince la prima edizione del Premio R\u00f3mulo Gallegos, battendo la concorrenza di scrittori pi\u00f9 esperti come Gabriel Garc\u00eda M\u00e1rquez.\nIl terzo romanzo pubblicato \u00e8 il monumentale \"Conversaci\u00f3n en la Catedral\", nel 1969, una dura analisi della vita politica e sociale del proprio Paese in cui il figlio di un ministro indaga, insieme con il suo autista, il ruolo che il padre avrebbe svolto nell'assassinio di un importante membro della malavita. Indagine che suo malgrado non porta a nulla e che lascia il giovane protagonista impotente di fronte alla dittatura.\nSegue nel 1973 il romanzo satirico \"Pantale\u00f3n e le visitatrici\" (\"Pantale\u00f3n y las visitadoras\"), seguito a sua volta da \"La tia Julia y el escribidor\" (1977), che lo vedono cimentarsi con uno stile diverso da quello dei suoi primi lavori, connotato da un'impostazione pi\u00f9 leggera e dalla scoperta dello \"humour\".\nCon \"La guerra del fin del mundo\" del 1981, in cui ripercorre le vicende nel movimento millenarista del profeta brasiliano Ant\u00f4nio O Conselheiro (Antonio Il consigliere), fa una lucida analisi dei contrasti fra la societ\u00e0 costiera nello Stato di Bahia, prevalentemente intellettuale e progressista, e la popolazione pi\u00f9 arretrata e conservatrice dell'interno. L'impostazione dell'opera \u00e8 in gran parte pessimistica, e mostra sconsolatamente come le zone meno evolute siano schiacciate dai fermenti delle altre.\nA quest'opera capitale fa seguire \"Historia de Mayta\" (1984) che affronta il tema del terrorismo, \"Qui\u00e9n mat\u00f3 Palomino Molero?\" (1986), un giallo dal risvolto sociale, \"Elogio de la madrasta\" (1988), un libro erotico, ed \"El hablador\" (1987), tutti romanzi legati da un filo di fondo politico sociale.\nPubblica poi \"El pez en el agua\" (1993), un'opera autobiografica in cui racconta la sua esperienza in politica, e \"Lituma en los Andes\" (1993), un giallo che gli vale il Premio Planeta.\nNel 1997 pubblica \"Los cuadernos de don Rigoberto\", seguito tre anni dopo da \"La festa del chivo\" e da \"Il Paradiso \u00e8 altrove\" nel 2003 e da \"Avventure della ragazza cattiva\" pubblicato nel 2006.\nNel 2010 vince il Premio Nobel per la letteratura per \u00abla propria cartografia delle strutture del potere e per la sua immagine della resistenza, della rivolta e della sconfitta dell'individuo\u00bb.\nDiviene cos\u00ec il primo scrittore di origine peruviana a vincere questo riconoscimento.\nSe numerose opere di Vargas Llosa sono influenzate dalla societ\u00e0 peruviana, molte sono anche quelle ambientate altrove, specialmente in Europa. Vargas Llosa ha vissuto a lungo nel vecchio continente prima in Spagna, quando frequent\u00f2, grazie a una borsa di studio, l'Universit\u00e0 Complutense di Madrid, poi in Francia, a Parigi, e pi\u00f9 tardi in Inghilterra.\nNel 1993, deluso dall'esito della campagna presidenziale a cui ha partecipato, chiede e ottiene la cittadinanza spagnola.\nPolitica.\nPer quanto riguarda l'impegno politico di Vargas Llosa, negli anni cinquanta sostenne apertamente la rivoluzione cubana guidata da Fidel Castro, per poi per\u00f2 distanziarsene e criticarla. A causa dell'\u00abaffaire Padilla\u00bb - il governo cubano aveva fatto arrestare e poi costretto a una pubblica autocritica, in cui accusava s\u00e9 stesso e la moglie (condizione imposta per l'immediato rilascio e la concessione del visto d'uscita), il poeta Heberto Padilla, per avere scritto contro la Rivoluzione e il castrismo -, molti intellettuali socialisti e comunisti, tra cui, oltre a lui, Jean-Paul Sartre, Simone de Beauvoir, Alberto Moravia, Federico Fellini e altri firmarono una lettera di critica al governo cubano, rompendo di fatto i loro rapporti e il sostegno a Castro: Gabriel Garc\u00eda M\u00e1rquez fu, al contrario, l'unico degli intellettuali interpellati che si rifiut\u00f2 di firmare questa lettera aperta.\nQuesto cambiamento contribu\u00ec a mettere in crisi l'amicizia con Garc\u00eda M\u00e1rquez, sul quale Vargas Llosa nel 1971 aveva scritto la tesi di dottorato. I due scrittori sudamericani non si sono parlati per oltre trent'anni, avendo troncato definitivamente ogni contatto dopo un acceso litigio, avvenuto forse per motivi pi\u00f9 personali che politici, a Citt\u00e0 del Messico nel 1976: durante la lite Vargas Llosa colp\u00ec Garc\u00eda M\u00e1rquez con un pugno in pieno volto. Solo nel 2007, nonostante Vargas Llosa fosse rimasto sulle sue posizioni anticomuniste, avvenne una parziale riappacificazione, quando l'autore peruviano permise la pubblicazione di un suo saggio del 1971, nell'introduzione di una nuova edizione di \"Cent'anni di solitudine\", il capolavoro dello scrittore colombiano.\nNegli anni ottanta Vargas Llosa si attest\u00f2 definitivamente su posizioni neoliberiste, rinnegando completamente le idee che lo avevano animato negli anni giovanili. Nel 1983, nel periodo in cui emerse il movimento terrorista d'ispirazione marxista-leninista e maoista Sendero Luminoso, il presidente del Per\u00f9 Fernando Bela\u00fande Terry chiese a Vargas Llosa di partecipare alla Commissione di Inchiesta sul caso Uchuraccay, per far luce sull'assassinio di otto giornalisti da parte di un gruppo terroristico.\nLe elezioni presidenziali del 1990.\nNel 1987, di fronte agli intenti del governo dell'Alleanza Popolare Rivoluzionaria Americana (APRA) di Alan Garc\u00eda P\u00e9rez di nazionalizzare le banche, la destra peruviana, fino ad allora moribonda, trov\u00f2 una causa e un candidato per il suo rinnovamento, aggregandosi al movimento di protesta lanciato da Vargas Llosa e il suo \"Movimiento Libertad\". \nIncominci\u00f2 cos\u00ec la sua breve carriera politica, culminata con la partecipazione alle elezioni generali del 1990 come candidato presidente della repubblica peruviana. Il principale rivale di Vargas Llosa era Alberto Fujimori, un ingegnere figlio di immigrati giapponesi, fino a quel momento praticamente sconosciuto. Per rimediare all'iperinflazione, Vargas Llosa promise di applicare un piano \"shock\" di stabilizzazione dei prezzi. Al primo turno delle presidenziali, Vargas Llosa ottenne il 28,2% dei voti; Fujimori il 24,3%; l'APRA, il 19,6%. Fu chiaro che la sinistra e l'APRA avrebbero sostenuto Fujimori, per nessun'altra ragione che sconfiggere Vargas Llosa, candidato del centrodestra. \nLo scrittore peruviano era visto dagli \"apristi\" e dalla sinistra come un rappresentante dell'\"\u00e9lite\" conservatrice e tradizionale, mentre Fujimori era percepito come un \"outsider\" estraneo all'\"establishment\" politico. La condotta dei candidati durante la campagna elettorale, in congiunzione con il prolungato periodo di divisione politica che la precedette, diminu\u00ec sensibilmente la fiducia dei peruviani nel sistema politico tradizionale e nei suoi partiti. Questa fu la principale ragione che condusse all'elezione di Fujimori al secondo turno. Vargas Llosa ottenne il 33,9% contro il 56,5% del suo rivale.\nTre giorni dopo il secondo turno delle presidenziali Vargas Llosa vol\u00f2 a Parigi. Nel 1992 Fujimori attu\u00f2 per\u00f2 un colpo di Stato con il quale soppresse le libert\u00e0 fondamentali: governer\u00e0 come dittatore fino al 2000, rendendosi responsabile di gravi crimini contro l'umanit\u00e0, per i quali verr\u00e0 condannato. Inoltre fin\u00ec per attuare un programma economico di austerit\u00e0 molto pi\u00f9 radicale e duro di quello sostenuto da Llosa e di quanto richiesto dal Fondo Monetario Internazionale in cambio di aiuti economici. Vargas Llosa non torn\u00f2 in patria per molti anni a causa dell'instabilit\u00e0 politica peruviana.\nIl trasferimento in Spagna e la partecipazione alla politica spagnola ed europea.\nNel 1993 Vargas Llosa chiese e ottenne dal governo spagnolo (allora a guida socialista) la cittadinanza spagnola, che egli ha potuto acquisire senza dover rinunciare a quella peruviana.\nNel 1994 \u00e8 stato nominato membro della Real Academia Espa\u00f1ola.\nMario Vargas Llosa \u00e8 stato uno dei primi firmatari del \"Manifesto per la lingua comune\" del giugno 2008, un documento pubblico presentato dai suoi estensori come difesa delle minoranze di lingua spagnola nelle Comunit\u00e0 autonome della Spagna, diretto in particolare contro ogni tutela del catalano in Catalogna, Paese valenziano e Baleari.\nVargas Llosa ha partecipato nel 2010 a una riunione della Commissione Trilaterale.\nIntervistato a pi\u00f9 riprese dalla stampa sulla situazione politica italiana, lo scrittore ha aspramente criticato il Presidente del Consiglio Silvio Berlusconi, sia sul piano umano sia sul piano politico, pur riconoscendogli un talento politico.\nNel 2011 ricevette il titolo di marchese dal re Juan Carlos I di Spagna.\nL'8 ottobre 2017 Vargas Llosa tenne un appassionato discorso alla marcia degli unionisti a Barcellona, perorando la causa contro i secessionisti catalani, bollando il referendum illegale come \u00abtentativo di colpo di stato\u00bb di una minoranza e denunciando l'atto eversivo contro la maggioranza della popolazione catalana, contraria alla separazione dalla Spagna. Successivamente si oppose all'indulto umanitario verso l'ex dittatore peruviano Fujimori.\nTeatro.\n\u00c8 anche stimato autore di teatro, con all'attivo una decina di opere teatrali.\nNel 1981 pubblic\u00f2 \"La se\u00f1orita\" \"de Tacna\", nel 1983 \"Kathie y el hipop\u00f3tamo\", nel 1986 \"La Chunga\", nel 1993 \"El loco de los balcones\".\nCinema.\nVarie sue opere, come per esempio \"Pantale\u00f3n e le visitatrici\" (1973) e \"La zia Julia e lo scribacchino\" (1977), hanno ottenuto una trasposizione cinematografica."}
{"id": "2410833", "revid": "1713445", "url": "https://it.wikipedia.org/wiki?curid=2410833", "title": "Idaho Falls", "text": "Idaho Falls \u00e8 una citt\u00e0 degli Stati Uniti, capoluogo della Contea di Bonneville, nello Stato dell'Idaho.\n\u00c8 la maggiore citt\u00e0 dell'Idaho orientale."}
{"id": "2410839", "revid": "74801", "url": "https://it.wikipedia.org/wiki?curid=2410839", "title": "Eduardo Acevedo D\u00edaz", "text": "Biografia.\nFamoso per essere stato un precursore del naturalismo nel suo paese, fu un attivista politico. Autore di una trilogia di trattazione storica, raccontava il periodo di lotte per l'indipendenza del suo paese.\nOpere.\nPubblicati nel 1894 assieme ai racconti lunghi \"Brenda\" e \"Soledad\"."}
{"id": "2410848", "revid": "205250", "url": "https://it.wikipedia.org/wiki?curid=2410848", "title": "Silvia Abascal", "text": "Anche sua sorella Natalia Abascal \u00e8 attrice.\nBiografia.\nLa sua prima esperienza nel mondo dello spettacolo arriva nel 1992, partecipando al programma tv \"Un, dos, tres... responda otra vez\", del regista Chicho Ib\u00e1\u00f1ez Serrador, per la televisione TVE.\nRaggiunge la popolarit\u00e0 grazie alla sua interpretazione del personaggio di \"Clara\" nella sitcom televisiva Pepa y Pepe, nel 1994, sempre su TVE.\nA diciotto anni inizia a studiare recitazione con Juan Carlos Coraza, oltre ad effettuare studi di danza spagnola e balletto classico.\nOttiene fama internazionale grazie alla sua interpretazione del personaggio \"Sol\" nella commedia A mia madre piacciono le donne nel 2001.\nNel 2004 ottiene una nomination al Premio Goya come Miglior Attrice Non Protagonista, per la sua interpretazione di \"Bego\u00f1a\" nel film El Lobo.\nNel 2006, al Festival di M\u00e0laga, vince un Biznaga d'argento come Miglior Attrice per la sua interpretazione nel film La dama boba.\nContinua la carriera alternando lavori per il cinema, per il teatro e per la televisione.\nCollabora con numerosi progetti di varie ONG. Inoltre, \u00e8 stata ambasciatrice UNICEF nella Commissione Spagnola dell'UNICEF.\n\u00c8 stata ricoverata a seguito di un ictus occorsole durante la serata conclusiva del Festival cinematografico di Malaga l'8 aprile 2011."}
{"id": "2410851", "revid": "1566286", "url": "https://it.wikipedia.org/wiki?curid=2410851", "title": "Michael Yarmush", "text": "Carriera.\nNato a Miami, in Florida, Yarmush \u00e8 riuscito ad entrare nel mondo del cinema nel 1995, all'et\u00e0 di 13 anni. Questo anno ha ottenuto il ruolo di Eric nella serie televisiva My Life as a Dog. L'anno successivo ha ottenuto il ruolo di doppiatore nella serie di cartoni animati Arthur di Marc Brown. Successivamente, nel 2007, \u00e8 diventato doppiatore nella serie animata Tripping The Rift, dove ha avuto modo di usare la propria voce per vari protagonisti della serie. Egli vanta anche di un premio: Young Artist Awards nel 1998, con la serie televisiva My Life as a Dog, e dal 1999 appartiene alla Young Star Award, grazie al successo della serie Arthur. Attualmente risiede a Montr\u00e9al, Qu\u00e9bec.\nVita personale.\n\u00c8 alto 1,60 m, ha i capelli marroni e gli occhi color nocciola. Tra i suoi hobbies vi sono vari sport: pallacanestro, Pattinaggio a rotelle, nuoto, golf e getto del peso. \u00c8 detto anche Roch Strongo."}
{"id": "2410853", "revid": "330183", "url": "https://it.wikipedia.org/wiki?curid=2410853", "title": "Lunotto termico", "text": ""}
{"id": "2410857", "revid": "1543377", "url": "https://it.wikipedia.org/wiki?curid=2410857", "title": "Archivio di Stato di Parma", "text": "L'Archivio di Stato di Parma \u00e8 l'ufficio periferico del Ministero per i beni e le attivit\u00e0 culturali che per legge conserva la documentazione storica prodotta dagli enti pubblici della provincia di Parma e per deposito volontario, custodia temporanea, donazione o acquisto ogni altro archivio o raccolta documentaria di importanza storica.\nStoria.\nIl primo nucleo all'origine del patrimonio archivistico conservato presso l'Archivio di Stato di Parma si costitu\u00ec a Piacenza, dove Pierluigi Farnese aveva stabilito la sede ducale, e dove erano gi\u00e0 confluite le carte relative alla famiglia e ai suoi beni. Alla morte del padre, nel 1547, Ottavio, trasferendo la capitale del Ducato a Parma, vi fece trasportare le carte della Segreteria ducale e della sua famiglia, lasciando a Piacenza quelle inerenti alle diverse magistrature con sede in citt\u00e0 e, in particolare, quelle relative ai confini e ai feudi del territorio.\nSi deve a Ranuccio I Farnese, nel 1592,la costituzione in organismo autonomo dell'Archivio ducale, che era collocato nell'edificio della Pilotta, dove gi\u00e0 era attiva la Segreteria di Stato. Vi era riunita la documentazione prodotta dal governo centrale o ad esso indirizzata e la corrispondenza politica e privata del duca, contenente anche gli archivi di Margherita d'Austria, del condottiero Alessandro Farnese e dell'omonimo cardinale, mentre rimaneva separato l\u2019Archivio Camerale, in cui era confluita tutta la documentazione inerente all'amministrazione del territorio ducale.\nCon l'estinzione della famiglia nel 1731, il Ducato fu affidato a don Carlo di Borbone, figlio di Elisabetta Farnese, che, tra il 1734, anno in cui divenne re di Napoli, e il 1736, anno in cui rinunci\u00f2 al Ducato di Parma e Piacenza, fece trasportare a Napoli non solo la biblioteca e le opere d'arte farnesiane, ma anche gran parte degli archivi del ducato che aveva retto tra il 1731 e il 1734. La documentazione portata a Napoli non torn\u00f2 mai a Parma integralmente; soltanto una parte fu restituita in diverse spedizioni tra il 1748 e il 1789.\nDopo il periodo francese, con decreto di Maria Luisa d'Austria del 15 ottobre 1816 venne costituito l'Archivio generale dello Stato, destinato a contenere, oltre agli archivi dei governi farnesiano e borbonico, le carte del governo francese e gli archivi di antichi tribunali soppressi. Esso fu posto alle dipendenze del ministero dell'interno e poi, dal 1848, a quelle del dipartimento di grazia, giustizia e buongoverno. Infine, con decreto del 31 dicembre 1860, il personale degli Archivi dell'Emilia venne a far parte della Direzione generale degli Archivi del Regno di Sardegna.\nA Parma, come nelle altre capitali preunitarie, si susseguirono in modo vorticoso e, spesso, senza ordine o strumenti di corredo, i versamenti degli archivi di diversi uffici soppressi e l'inizio del XX secolo fu caratterizzato dalla redazione di indici e guide. Allo scoppio della Seconda guerra mondiale, buona parte della documentazione venne fortunatamente ricoverata presso Villa Paganini a Gaione e a Monticelli Terme, salvandosi cos\u00ec dai bombardamenti del 1944 che lesionarono gravemente il palazzo della Pilotta e danneggiarono in maniera irreparabile parte della documentazione, che fu successivamente raccolta nel cosiddetto Bombardato e ancora oggi continua ad essere oggetto di studio e di riordinamento.\nNel 1948 l'Archivio venne trasferito all'Ospedale Vecchio e si diede avvio alla compilazione di nuovi strumenti di ricerca. I lavori di restauro dello storico edificio dei secoli XV-XVI, l'antico Ospedale della Misericordia, furono effettuati tra il 1982 e il 1984, con una interruzione dovuta al terremoto del 1983.\nIn occasione del trasferimento della sede dall'Ospedale Vecchio a via La Spezia, presso gli ex Magazzini comunali, avvenuta nel 2014, la documentazione \u00e8 stata oggetto di un approfondito riscontro con gli inventari ed indici presenti in sala di studio. Nel 2015 il Comune di Parma ha messo a disposizione dell'Archivio il cosiddetto Padiglione M, ex Fiere di Parma nel Parco Ducale, per il trasferimento di documenti conservati a Biandrate, in provincia di Novara, dove era stato stoccata parte della documentazione proveniente dalla sede sussidiaria dell'ex Carmine.\nPatrimonio.\nL'Archivio di Stato di Parma conserva la documentazione prodotta dalle istituzioni preunitarie e da quelle statali post-unitarie comprese, in genere, nel territorio della provincia, nonch\u00e9 archivi di enti pubblici, di famiglie, di persone, di associazioni e di altri organismi privati che rivestono un interesse storico particolarmente importante\nIl patrimonio archivistico comprende la documentazione prodotta dalle istituzioni farnesiane, borboniche fino a quelle del periodo della Restaurazione dell'antico Ducato di Parma, Piacenza e Guastalla, poi Pontremoli.\nVi si conservano gli archivi dei conventi e delle confraternite soppressi nel territorio ducale in et\u00e0 borbonica e napoleonica.\nSi segnalano le raccolte di disegni, in particolare la Raccolta Sanseverini, i fondi cartografici, tra i pi\u00f9 ricchi in Italia (oltre 12.000 pezzi dal XV secolo ad oggi), la collezione di sigilli e punzoni e una raccolta di circa 11.000 pergamene estratte dagli archivi dei conventi e delle famiglie feudali, che comprende diplomi di re ed imperatori, bolle pontificie e preziose pergamene miniate.\nL\u2019Istituto conserva, inoltre, l'Archivio preunitario del Comune di Parma, con documenti dal 1149, e la documentazione prodotta dagli uffici statali periferici post-unitari. Si segnala, infine, l'Archivio della Letteratura (1707-1989), tra cui spiccano le carte donate da Attilio Bertolucci.\nScuola.\nPresso l'Archivio di Stato di Parma \u00e8 attiva dal 1876 la Scuola di archivistica, paleografia e diplomatica."}
{"id": "2410860", "revid": "767487", "url": "https://it.wikipedia.org/wiki?curid=2410860", "title": "Politica della porta aperta", "text": "La Politica della Porta Aperta (\"Open Door Policy\") \u00e8 un concetto di politica estera. In quanto teoria, la Politica delle Porte Aperte ha avuto origine con il commercio britannico, cos\u00ec come si riflesse sui trattati conclusi con la dinastia Qing in Cina dopo la Prima Guerra dell'Oppio (1839-1842). Sebbene la Politica delle Porte Aperte sia convenzionalmente associata alla Cina, \u00e8 stata riconosciuta ufficialmente alla Conferenza di Berlino del 1885, in cui veniva dichiarato che nessuna potenza avrebbe potuto imporre dazi preferenziali nel bacino del fiume Congo. In sostanza le grandi potenze si astengono o rinunciano a chiedere speciali privilegi, preferenze commerciali o monopoli.\nLa Politica della Porta Aperta in Cina.\nCome politica specifica relativa alla Cina, \u00e8 stata portata avanti per la prima volta dagli Stati Uniti nelle Note alla Politica della Porta Aperta del Settembre-Novembre 1899 (conosciuta come \"nota di Hay\"). Nel 1898, gli Stati Uniti erano diventati una potenza nell'Asia Orientale grazie all'acquisizione delle Isole Filippine, e quando la ripartizione della Cina da parte delle potenze europee e del Giappone pareva ormai imminente, gli Stati Uniti sentirono minacciati i propri interessi commerciali in Cina. Il Segretario di Stato statunitense John Hay invi\u00f2 delle note alle maggiori potenze (Francia, Germania, Regno Unito, Italia, Giappone, Russia), chiedendo loro di dichiarare formalmente che avrebbero preservato l'integrit\u00e0 territoriale e amministrativa cinese e non avrebbero interferito con il libero uso dei porti all'interno delle sfere di influenza in Cina.\nIn risposta, ogni nazione si sottrasse alla richiesta di Hay, affermando che non si sarebbe potuta impegnare in tal senso finch\u00e9 non lo avessero fatto le altre nazioni. In tutto questo periodo ci fu una forte tensione economica. Tuttavia, nel Luglio del 1900, Hay annunci\u00f2 che ciascuna delle potenze aveva acconsentito in linea di principio. Nonostante ci\u00f2 i trattati fatti dopo il 1900 che si riferivano alla Politica della Porta Aperta, la competizione tra le varie potenze per ottenere delle concessioni speciali all'interno della Cina per i diritti ferroviari, minerari, per prestiti, e cos\u00ec via, rimasero inalterati.\nSuccesso del Principio della Porta Aperta.\nNel 1902, il governo degli Stati Uniti contest\u00f2 che l'invasione russa della Manciuria dopo la Ribellione dei Boxer era una violazione della Politica della Porta Aperta. Quando il Giappone rimpiazz\u00f2 la Russia nella Manciuria meridionale dopo la Guerra Russo-Giapponese (1904-1905), il governo giapponese e quello statunitense promisero di mantenere una politica di uguaglianza in Manciuria. Nel campo della finanza, gli sforzi americani di preservare la Politica della Porta Aperta condussero, nel 1909, alla formazione di un consorzio bancario internazionale attraverso il quale tutti i prestiti ferroviari cinesi sarebbero stati accordati (1917), e ad un altro scambio di note tra gli Stati Uniti e il Giappone in cui veniva rinnovato l'impegno al rispetto della Politica della Porta Aperta, ma che gli Stati Uniti avrebbero riconosciuto gli speciali interessi giapponesi in Cina (l'accordo Lansing-Ishii). La Politica della Porta Aperta fu ulteriormente indebolita da una serie di trattati segreti (1917) tra il Giappone e gli Alleati, che promettevano al Giappone i possedimenti tedeschi in Cina in caso di conclusione vittoriosa della guerra.\nIl crescente disconoscimento della Politica della Porta Aperta fu una delle ragioni principali che portano alla convocazione della Conferenza di Washington (1921-1922) tenutasi a Washington Come risultato della conferenza, gli Stati Uniti firmarono il Trattato delle Nove Potenze (6 febbraio 1922), che affermava nuovamente l'integrit\u00e0 e l'indipendenza della Cina, passando per il principio della Porta Aperta. Tuttavia, il Trattato delle Nove Potenze non conteneva alcuna norma rafforzativa.\nCon la conquista giapponese della Manciuria (1931) e la creazione di Manchukuo, il principio delle Porte Aperte cess\u00f2 formalmente di esistere.\nLa Politica della Porta Aperta nella Cina contemporanea.\nDopo la seconda guerra mondiale, venne riconosciuta alla Cina lo status di stato sovrano, e vennero abolite tutte le concessioni speciali e i trattati iniqui, fatta eccezione per i trattati firmati con la Russia. Tuttavia, con l'aumentare del potere del Partito Comunista Cinese, la Politica della Porta Aperta fu respinta fino al 1978, quando Deng Xiaoping prese l'impegno di adottare politiche che promuovessero il commercio estero e gli investimenti economici. Dalla fine degli anni Settanta, il termine \"Politica della Porta Aperta\" venne usato anche dalla Repubblica Popolare Cinese come giustificazione per richiedere alle nazioni di non concedere il riconoscimento diplomatico alla Repubblica di Cina a Taiwan.\nEredit\u00e0.\nLa Politica della Porta Aperta \u00e8 stata una politica importante che ha condotto ad un aumento del commercio, della cooperazione economica e dell'interdipendenza tra paesi.\nLa teoria della Politica della Porta Aperta \u00e8 una pietra angolare dell'idea che il commercio \u00e8 un diritto naturale, ed anche se gli stati sovrani possono reagire a tali politiche con atteggiamenti protezionistici, ci\u00f2 sarebbe innaturale, perch\u00e9 lo scambio e la comunicazione con gli altri sono diritti naturali, come citato nei famosi \"Due trattati sul governo\" di John Locke."}
{"id": "2410864", "revid": "121688957", "url": "https://it.wikipedia.org/wiki?curid=2410864", "title": "Ordine al merito del Granducato di Lussemburgo", "text": "L'Ordine al merito del Granducato del Lussemburgo (\"Ordre de m\u00e9rite du Grand-duch\u00e9 de Luxembourg\") \u00e8 un ordine di merito del Lussemburgo. Esso venne istituito il 23 gennaio 1961 ad opera della granduchessa Carlotta per onorare quanti si fossero distinti in maniera particolare verso lo stato lussemburghese. Il gran maestro dell'Ordine \u00e8 il granduca di Lussemburgo.\nMembri notabili.\nCavaliere di gran croce:\nGrand'ufficiale:\nCommendatore:\nUfficiale\nCavaliere"}
{"id": "2410868", "revid": "288268", "url": "https://it.wikipedia.org/wiki?curid=2410868", "title": "Diramazioni, bretelle e raccordi autostradali", "text": ""}
{"id": "2410869", "revid": "1272592", "url": "https://it.wikipedia.org/wiki?curid=2410869", "title": "Pediofobia", "text": "La pediofobia \u00e8 un tipo di fobia che ha spesso origine nei bambini ma anche nei soggetti adulti.\nNel bambino, pu\u00f2 capitare che questo riveli di avere paura di determinate bambole, che tentino di nasconderle, o che piangano nel vederle.\nIn questo caso non bisogna forzare il bambino a giocare con queste bambole, ma lasciare che il tutto si risolva con il tempo.\nIl comportamento del bambino pu\u00f2 essere dovuto a una leggera immaturit\u00e0 emotiva che passer\u00e0 con il tempo, quindi non c'\u00e8 bisogno di allarmarsi.\nPu\u00f2 succedere che i bambini si spaventino nel vedere i loro personaggi televisivi preferiti in dimensione reale (es. Topolino, Paperino, i Teletubbies, ecc.), il loro comportamento \u00e8 derivato proprio dalle dimensioni di questo pupazzo, che \u00e8 generalmente pi\u00f9 grande dei loro genitori e quindi un nemico spaventoso.\nQuesta fobia \u00e8 spesso legata alla coulrofobia (ovvero la paura dei pagliacci).\nAnche gli adulti, soprattutto se affetti da questa paura fin da piccoli, temono ancora le bambole, ed hanno paura che si muovano o che girino gli occhi verso di loro seguendo i loro movimenti con questi. Nonostante gli adulti capiscano che questa \u00e8 una paura infondata, non riescono a metterla da parte facilmente.\nPer sconfiggere questa fobia vengono utilizzate una serie di bambole a cui il paziente viene esposto, fino ad arrivare a quelle che teme. Una volta completato il trattamento \u00e8 possibile che la fobia scompaia del tutto, tanto da poter tranquillamente giocare con queste bambole e dormire in loro presenza."}
{"id": "2410878", "revid": "287204", "url": "https://it.wikipedia.org/wiki?curid=2410878", "title": "Brothers &amp; Sisters (brano musicale)", "text": ""}
{"id": "2410879", "revid": "6923", "url": "https://it.wikipedia.org/wiki?curid=2410879", "title": "Mariano da Torino", "text": "Il suo saluto ai telespettatori e ai radioascoltatori \u00e8 entrato nell'immaginario collettivo.\nBiografia.\nNato a Torino il 22 maggio 1906, dopo la frequentazione del Ginnasio Liceo Camillo Benso di Cavour del capoluogo piemontese, si iscrisse alla Facolt\u00e0 di Lettere, dove fu allievo di Gaetano De Sanctis \u00bb.\nSi laure\u00f2 in Lettere all'Universit\u00e0 degli Studi di Torino nel 1927, \u00ab a 21 anni, e subito, nel 1928, vinse il concorso per l'abilitazione all'insegnamento, tanto da essere il pi\u00f9 giovane professore di Lettere greche e latine d'Italia.\nDopo aver insegnato, negli anni trenta, latino e greco nel liceo di Pinerolo e nel regio Liceo Ginnasio \"Conti Gentili\" di Alatri, e aver pubblicato diversi studi di critica letteraria e di storia cristiana antica, insieme a saggi, commedie e biografie, divenne membro dell'Azione Cattolica Giovanile dal 1917 al 1940, anno nel quale entr\u00f2 nell'ordine dei Frati Minori Cappuccini, nel convento di Fiuggi, assumendo il nome di Padre Mariano; il 12 gennaio 1942 emise i voti semplici; il 29 luglio 1945 ricevette l'ordinazione presbiterale. A Fiuggi torn\u00f2 molte volte, anche negli anni 60, dove periodicamente teneva conferenze davanti a migliaia di persone che frequentavano le Terme. La piazza antistante il convento di Fiuggi porta il suo nome. Per ricordare la sua presenza, durante i lavori di ristrutturazione del convento, \u00e8 stato eretto un busto in marmo collocato tra le rocce che contornano il sito.\nInviato a Roma, \u00ab frequent\u00f2 la Facolt\u00e0 di teologia al \"Pontificium Institutum Internationale Angelicum\", il futuro Pontificia Universit\u00e0 San Tommaso d'Aquino, \"Angelicum\", e si laure\u00f2 nuovamente, il 30 luglio 1949, con una tesi dal titolo (...) \"Essenza e valore dell'umilt\u00e0 nella vita interiore\" \u00bb.\nEletto definitore nel Capitolo del 3 luglio 1952, inizi\u00f2 la sua opera evangelizzatrice ed educativa nel 1949: dopo le sue prime trasmissioni radiofoniche, \"Il quarto d'ora della serenit\u00e0\", alla Radio vaticana e \"Sorella radio\", per la Radio italiana, divenne popolare in televisione nel 1955, con \"Sguardi sul mondo\", rubrica religiosa che in seguito cambi\u00f2 nome, per diventare, nel 1959, \"La posta di Padre Mariano\", programma che lo fece conoscere e amare dal grande pubblico. Nello stesso periodo condusse altri due programmi, \"In famiglia\" e \"Chi \u00e8 Ges\u00f9\".\nMor\u00ec il 27 marzo 1972, luned\u00ec santo, e venne tumulato nella chiesa di Santa Maria Immacolata a via Veneto dei Padri Cappuccini a Roma.\nLa sua fama ha spinto la Chiesa ad avviare l'iter di beatificazione. L'11 maggio 1991 si \u00e8 concluso il processo diocesano alla presenza del cardinale Camillo Ruini. Papa Benedetto XVI ha firmato il 15 marzo 2008 il decreto che riconosce le virt\u00f9 eroiche di padre Mariano, oggi Venerabile."}
{"id": "2410882", "revid": "228587", "url": "https://it.wikipedia.org/wiki?curid=2410882", "title": "Toghtigin", "text": " Fu il fondatore della dinastia Buride di Damasco.\nBiografia.\n\u1e92ah\u012br al-D\u012bn \u1e6coghtig\u012bn era un giovane ufficiale di Tutush I, figlio del Sultano selgiuchide Malik Sh\u0101h e re di Damasco. Dopo la morte di questi, nel 1095, una guerra civile esplose e Toghtigin appoggi\u00f2 il figlio di Tutush ibn Malik Sh\u0101h, Duq\u0101aq per la carica di re di Damasco contro suo fratello Ri\u1e0dw\u0101n, re di Aleppo. Nei caotici anni che seguirono, Toghtigin fu inviato a prendere nuovamente possesso della cittadina di Jabala, che si era ribellata contro il \"q\u0101\u1e0d\u012b\" di Tripoli, ma non riusc\u00ec nell'impresa.\nIn occasione dell'assedio di Antiochia (21 ottobre 1097, un esercito crociato si present\u00f2 davanti alle porte di Antiochia. L'Emiro locale, Yaghisiyan, sebbene nominalmente vassallo di Ridw\u0101n, chiese aiuto a Duqaq affinch\u00e9 mandasse una forza armata in suo soccorso. Duq\u0101q invi\u00f2 Toghtig\u012bn, ma il 31 dicembre 1097, egli fu sconfitto da Boemondo di Taranto e da Roberto II di Normandia, detto \"Cosciacorta\", e fu costretto a ritirarsi. Un nuovo tentativo fu provato da una forza congiunta affidata a Kerbogha, Emiro di Mosul, e a Toghtigin. Anch'essa fu comunque sconfitta dai Crociati il 28 giugno 1098.\nQuando i Crociati si mossero verso sud dalla citt\u00e0 di Antiochia da poco conquistata, il \"qadi\" di Jabala consegn\u00f2 la sua citt\u00e0 a Duq\u0101q, che v'insedi\u00f2 come governante il figlio di \u1e6coghtig\u012bn, T\u0101j al-Mul\u016bk B\u016br\u012b. La sua conduzione tirannica tuttavia lo port\u00f2 presto alla caduta. Nel 1103 Toghtig\u012bn fu inviato da Duq\u0101q a prendere possesso di Homs su richiesta dei suoi stessi abitanti, dopo che il suo Emiro, Jan\u0101h al-Dawla era stato assassinato su ordine di Ri\u1e0dw\u0101n.\nL'anno seguente Duqaq mor\u00ec e \u1e6coghtig\u012bn, ora in veste di Reggente ma \"de facto\" governante a pieno titolo, proclam\u00f2 Emiro di Damasco il giovane figlio di Duq\u0101q, Tutush II, mentre egli stesso sposava la vedova di Duq\u0101q e riservava per se stesso il titolo di atabeg (formalmente \"tutore\"). Prima ancora che, in modo del tutto inatteso, il giovanissimo erede Tutush II morisse prematuramente, Toghtigin invit\u00f2 a Damasco, perch\u00e9 assumesse le funzioni di re un fratello di Duq\u0101q, Muhyi al-D\u012bn Irt\u0101sh, fino ad allora costretto a vivere in esilio, per volont\u00e0 di Duq\u0101q, nella fortezza di Baalbek.\nIrt\u0101sh per\u00f2, poco dopo il suo arrivo a Damasco (dove \u1e6coghtig\u012bn l'aveva accolto con tutti gli onori dovuti al suo rango), temendo che l'atabeg stesse ordendo qualche complotto contro di lui, pens\u00f2 di sbarazzarsi di \u1e6coghtig\u012bn e della stessa intrigante madre di Duq\u0101q, \u1e62afwat al-Mulk ma si convinse in quello stesso 1104 che per lui era pi\u00f9 sicuro abbandonare Damasco e rifugiarsi a Baalbek, dove godeva di appoggi e soldati.\nQui fu raggiunto da Aiteg\u012bn di Aleppo, signore di Bosra. Dopo aver depredato la regione del Hawran entrambi si recarono da re Baldovino I a Gerusalemme per cercare di ottenere il suo appoggio.\nDi fronte alle perplessit\u00e0 di Baldovino, fuggirono allora nella regione di al-Rahba.\nAttorno al 1106 \u1e6coghtig\u012bn intervenne per levare momentaneamente l'assedio alla citt\u00e0 di Tripoli da parte dei Crociati, ma non pot\u00e9 evitare la caduta definitiva della citt\u00e0. Nel maggio del 1108 riusc\u00ec invece a sbaragliare una piccola forza cristiana comandata da Gervasio di Bazoches, signore di Galilea; a Gervasio fu proposta la libert\u00e0 in cambio dei suoi domini, ma egli rifiut\u00f2 e fu cos\u00ec giustiziato. Nell'aprile del 1110 \u1e6coghtig\u012bn assedi\u00f2 ed espugn\u00f2 Baalbek e nomin\u00f2 suo figlio B\u016br\u012b suo governatore.\nIn seguito, nel novembre 1111, la citt\u00e0 di Tiro, che era assediata dalle truppe di Baldovino, pose se stessa sotto la protezione di \u1e6coghtig\u012bn. Egli, sostenuto da forze fatimidi, intervenne, obbligando i Crociati a togliere l'assedio alla citt\u00e0 libanese il 10 aprile 1112; tuttavia egli rifiut\u00f2 di prender parte allo sforzo anti-crociato proposto da Mawdud di Mosul, temendo che quest'ultimo potesse trarre vantaggio dall'impresa e allargare il proprio dominio all'intera Siria.\nNondimeno, nel 1113, i due comandanti musulmani si allearono in risposta agli attacchi di Baldovino I di Gerusalemme e di Tancredi d'Altavilla. Il loro esercito assedi\u00f2 Tiberiade, ma non fu in grado di espugnarla, malgrado avesse colto una netta vittoria nella Battaglia di al-Sannabra, e \u1e6coghtig\u012bn e Mawdud furono cos\u00ec costretti a ritirarsi a Damasco allorch\u00e9 rinforzi e rifornimenti crociati erano ormai sul punto di giungere alle truppe cristiane combattenti. \nDurante il suo soggiorno in citt\u00e0, Mawdud cadde assassinato dagli Hashshashin (2 ottobre 1113); gli abitanti accusarono \u1e6coghtig\u012bn del misfatto. Nel 1114 questi firm\u00f2 un'alleanza contro i Crociati col nuovo Emiro di Aleppo, Alp Arslan, ma costui fu a sua volta assassinato poco tempo dopo.\nNel 1115 \u1e6coghtig\u012bn decise di allearsi con il Regno di Gerusalemme contro il generale selgiuchide Aq Sunqur Bursuqi, che era stato inviato dal Sultano selgiuchide a combattere i Crociati. L'anno seguente, ritenendo i Crociati troppo potenti, si rec\u00f2 in visita a Baghdad per ottenere il perdono del Sultano, malgrado conservasse gelosamente la sua autonomia politica e militare, per evitare di restare stritolato dalle due superiori forze crociate e selgiuchidi.\nAlleato con Ilghazi di Aleppo, attacc\u00f2 Athareb, nel Principato cristiano di Antiochia, ma fu sconfitto nella battaglia di Hab il 14 agosto 1119. A giugno dell'anno dopo invi\u00f2 aiuti a Ilghazi, che era ancora sotto pericolo di annichilimento nel medesimo posto. Nel 1122 i Fatimidi, non pi\u00f9 in grado di difendere Tiro, affidarono la citt\u00e0 a \u1e6coghtig\u012bn, che v'insedi\u00f2 una guarnigione, che tuttavia non fu capace di evitare la conquista di Tiro da parte cristiana il 7 luglio del 1124.\nNel 1125, Aq Sunqur Bursuqi, al momento padrone di Aleppo, comparve nel territorio di Antiochia alla testa di un numeroso esercito, di cui faceva parte \u1e6coghtig\u012bn. I due furono per\u00f2 sconfitti nella Battaglia di Azaz l'11 giugno 1125. Il gennaio successivo anche \u1e6coghtig\u012bn dovette impegnarsi a respingere un'invasione di Baldovino II di Gerusalemme. A fine 1126 invase a sua volta il territorio del Principato di Antiochia assieme a Aq Sunqur Bursuqi, ma ancora senza risultati.\n\u1e6coghtig\u012bn mor\u00ec nel 1128. Gli succedette suo figlio T\u0101j al-Mul\u016bk B\u016br\u012b.\nNei componimenti sulle Crociate in francese antico, Toghtigin \u00e8 indicato come \"Dodequin\"."}
{"id": "2410883", "revid": "46291", "url": "https://it.wikipedia.org/wiki?curid=2410883", "title": "Inula", "text": "Inula \u00e8 un genere di piante Spermatofite Dicotiledoni appartenenti alla famiglia delle Asteraceae, dall'aspetto di erbacee perenni e dai vistosi fiori gialli simili alle \u201cmargherite\u201d.\nEtimologia.\nIl nome di questo genere (\"Inula\") potrebbe derivare da un analogo vocabolo latino usato dai Romani per indicare proprio queste piante. Altri Autori propongono un'altra etimologia: una derivazione da un vocabolo greco \"en\u00e0ein\" (= purificare) facendo riferimento ovviamente alle presunte propriet\u00e0 mediche della pianta.\nL'utilizzo attualmente accettato della denominazione scientifica \"Inula\" \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nSono piante erbacee perenni, biennali o annuali la cui altezza pu\u00f2 variare da pochi centimetri fino ad un metro e oltre (massimo 200\u00a0cm). La forma biologica prevalente delle specie del genere (almeno per le specie europee) \u00e8 emicriptofita scaposa (H scap); ossia sono piante perennanti con gemme poste al livello del suolo con fusto allungato e mediamente foglioso. Sono presenti (ma meno frequentemente) altre forme biologiche come camefita suffruticosa (Ch suffr). In alcuni casi si presentano con un aspetto grasso e succoso.\nRadici.\nLe radici in genere sono secondarie da rizoma.\nFusto.\nIl fusto \u00e8 eretto a sezione cilindrica e semplice o poco ramoso. La parte ipogea consiste in un rizoma.\nFoglie.\nSi possono avere piante sia con foglie basali che foglie cauline. Le foglie sono intere a varie forme (lanceolate \u2013 ovate \u2013 oblanceolate \u2013 ellittiche); il bordo \u00e8 variamente dentato o finemente seghettato; le due pagine possono essere glabre o pelose con peli semplici, patenti o di tipo tomentoso. Lungo il fusto sono disposte in modo alterno. Quelle basali sono picciolate, mentre quelle cauline sono amplessicauli e progressivamente pi\u00f9 piccole (generalmente lanceolato-ristrette).\nInfiorescenza.\nL'infiorescenza \u00e8 formata da medi o grandi capolini (almeno nella maggioranza delle specie) sia solitari ma anche in formazioni corimbose che normalmente sovrastano l'apparato fogliare. La struttura dei capolini \u00e8 quella tipica delle \"Asteraceae\" : un peduncolo sorregge un involucro composto da pi\u00f9 squame, che fanno da protezione al ricettacolo basale sul quale s'inseriscono due tipi di fiori: quelli esterni ligulati e quelli interni tubulosi. \nL'involucro pu\u00f2 avere una forma campanulata o emisferica. Diametro dell'involucro: 10 \u2013 40\u00a0mm. Le squame sono in pi\u00f9 serie (3 - 4 normalmente, ma anche fino a 7 serie) e disposte in modo embricato. Il ricettacolo pu\u00f2 essere nudo (senza pagliette) oppure fimbriato; la forma pu\u00f2 essere piana o convessa con superficie liscia o alveolata. I fiori ligulati possono essere da 50 a 150 con lamine nastriformi lunghe da 10 a 30\u00a0mm. I fiori tubulosi possono essere da 100 a 250.\nFiore.\nI fiori sono ermafroditi, zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. \nFrutti.\nI frutti sono degli acheni glabri con quattro-cinque costole (o nervature ortogonali); sono provvisti di pappo persistente senza coroncina a setole dentate su un'unica serie.\nDistribuzione e habitat.\nIl genere \"Inula\" presenta una larghissima adattabilit\u00e0, infatti alcune delle sue specie si trovano in luoghi erbosi e umidi, altre nei boschi ombrosi, altre ancora in localit\u00e0 aride, argillose e calcaree. Sia alle basse quote marittime che quelle alpine. La loro diffusione \u00e8 totale anche se alcune specie possono essere trovate solamente in alcuni areali ristretti e ben definiti.\nDelle 15 specie spontanee della nostra flora 13 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nSistematica.\nLa famiglia di appartenenza del genere \"Inula\" (Asteraceae o Compositae, \"nomen conservandum\") \u00e8 la pi\u00f9 numerosa nel mondo vegetale, organizzata in quasi 1000 generi per un totale di circa 20.000 specie. \nIl genere di questa scheda \u00e8 mediamente numeroso comprendente circa un centinaio di specie, diffuse quasi unicamente nell'emisfero boreale (Europa, Asia e Africa del Nord), delle quali una dozzina circa sono proprie della flora italiana.\nAll'interno della famiglia delle Asteraceae le \u201cInule\u201d fanno pare della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido.\nAlcuni studiosi considerano questo genere di tipo parafiletico.\nLe specie spontanee in Italia vengono normalmente suddivise in quattro sezioni:\nLe prossime sezioni hanno tutte il ricettacolo nudo (senza pagliette); gli acheni a forma cilindrica (sempre costolati); i capolini e le foglie radicali a dimensioni pi\u00f9 contenute.\nI giardinieri e coltivatori usano, come al solito, dei criteri pi\u00f9 pratici per raggruppare le varie specie:\nSecondo alcuni Autori diverse specie di \"Inula\" dovrebbero fa parte di altri generi. Delle specie spontanee della nostra flora segnaliamo le seguenti:\nQui di seguito \u00e8 indicata la classificazione scientifica di questo genere:\nAltre classificazioni definiscono diversamente la Sottofamiglia e Sottotrib\u00f9:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\n&lt;br&gt;\nSecondo gli ultimi studi sulle specie spontanee italiane del genere \"Inula\" le seguenti specie sono state assegnate ad un altro genere:\nE ancora:\nGeneri simili.\nDiversi generi hanno delle specie abbastanza simili a quelle del genere di questa scheda. Ecco un elenco, senza la pretesa di essere completo:\nPer concludere possiamo citare i fiori del \"Buphtalamum salicifolium\" molto simili al corrispondente \"Inula salicina\", oppure alcune specie dei generi \"Telekia\", \"Doronicum\", \"Arnica\", \"Senecio\" e probabilmente altri generi ancora.\nUsi.\nFarmacia.\nLe piante di questo genere contengono piccole quantit\u00e0 di olio etereo e alte percentuali (19 - 45%) di inulina. Alcune sostanze di questa pianta (come i lattoni sesquiterpenici) possono causare dermatiti allergiche da contatto; elevate quantit\u00e0 di queste sostanze possono causare vomito e diarrea. Queste sostanze ed altre ancora fanno queste piante interessanti per la cura di diverse malattie (secondo la medicina popolare). Nei vari testi di medicina naturale troviamo un ricco elenco di propriet\u00e0 attribuite alle \u201cInule\u201d come stomachiche (agevola la funzione digestiva), vermifughe (elimina i vermi intestinali), toniche (rafforza l'organismo in generale), diuretiche (facilita il rilascio dell'urina) e risolutive in generale. Queste piante hanno inoltre delle propriet\u00e0 balsamiche calmanti della tosse (bronchite acuta e cronica). Come uso esterno viene indicata valida per risolvere problemi della pelle come eczema oppure herpes labiale (ma anche punture di insetti).\nGiardinaggio.\nL'utilit\u00e0 delle piante di questo genere si estende anche al giardinaggio e alla ornamentazione tramite fiore reciso. Anche se il loro aspetto \u00e8 un po' grossolano sono facili da coltivare ed hanno un forte sviluppo vegetativo."}
{"id": "2410884", "revid": "36426", "url": "https://it.wikipedia.org/wiki?curid=2410884", "title": "Pulpito della Resurrezione", "text": "Il pulpito della Resurrezione \u00e8 uno dei due pulpiti bronzei di San Lorenzo a Firenze, ultima opera dello scultore fiorentino Donatello, all'epoca ultrasettantenne. I pulpiti risalgono a dopo il 1460 e il maestro ne cur\u00f2 la progettazione e il disegno anche se \u00e8 probabile che le altre fasi vennero curate da aiutanti, tra i quali spiccavano Bartolomeo Bellano e Bertoldo di Giovanni. Il pulpito della Resurrezione \u00e8 ritenuto di solito il primo ad essere completato, con minore aiuto dei collaboratori, ed \u00e8 leggermente pi\u00f9 grande: misura 292 cm di lunghezza e 123 di altezza (escluse le colonne).\nStoria.\nI due pulpiti sono legati a numerosi problemi per lo studio critico. Vespasiano da Bisticci nella sua \"Vita di Cosimo de'Medici\", racconta che Cosimo de' Medici \"gli allog\u00f2 certi pergami di bronzo per San Lorenzo\". Oltre che la difficile valutazione dell'autografia da parte del maestro e dei suoi collaboratori, si ignora la funzione originaria per cui vennero fusi. La sistemazione attuale, sull'alto di quattro colonne ciascuno, risale infatti con tutta probabilit\u00e0 a molti anni dopo la morte di Donatello, alla visita di Leone X a Firenze del 1515, quando vennero montanti provvisoriamente. Riassemblati nel 1558-1565, furono completati da due pannelli lignei bruniti nel 1616 e nel 1634. \nAlcuni hanno ipotizzato che i vari pannelli che compongono i pulpiti fossero originariamente destinati a sarcofagi, magari proprio per Cosimo e sua moglie o suo figlio Giovanni, mentre l'uso come cantoria appare inverosimile per le dimensioni troppo ridotte.\nLa datazione \u00e8 collocata a dopo il rientro di Donatello da Siena (1459-1460) e su uno dei rilievi, il \"Martirio di san Lorenzo\", \u00e8 stata scoperta la data 15 giugno 1465, ma non \u00e8 possibile stabilire quale fosse il grado di finitura alla morte di Donatello (1466). Dopotutto le sue biografie antiche, a partire da Vasari, parlano di un maestro che, a settant'anni suonati, passava ormai la maggior parte del suo tempo inchiodato a letto.\nNonostante le questioni aperte i due pulpiti sono comunemente ritenuti il punto estremo dell'arte di Donatello, l'ultimo capolavoro che chiuse, portando agli estremi sviluppi, lo studio dell'animo umano, della spazialit\u00e0 e della libert\u00e0 compositiva che aveva caratterizzato tutta la sua carriera.\nBaccio Bandinelli nel XVI secolo attribu\u00ec gli \"errori\" di finitura alla vecchiaia ed all'incombente cecit\u00e0 del maestro, liquidando i due pulpiti come le peggiori opere della mano di Donatello. Solo nei secoli successivi, a partire dal Manierismo, si \u00e8 gradualmente rivalutato il giudizio critico sul queste due opere. Oggi la valutazione \u00e8 nettamente benevola, soprattutto per l'intensit\u00e0 espressiva ancora insuperabile del linguaggio donatelliano, con una reinvenzione iconografica libera e originale dei temi biblici.\nAttribuzione.\nIl pulpito della Resurrezione \u00e8 giudicato generalmente come in larga parte autografo del maestro, con una diretta sorveglianza di Donatello anche sulla fusione. Alla sua inventiva sono riferite le innovazioni compositive, le deformazioni fisiognomiche e le libert\u00e0 stilistiche riscontrabili in tutte le scene, con un ruolo dei collaboratori pi\u00f9 marginale.\nIn alcune parti la tecnica appare pi\u00f9 grezza, una sorta di non-finito. Non \u00e8 dato a sapersi in quanta misura essa sia opera di Donatello, ma \u00e8 una dato di fatto anche in altre opere attribuite al maestro (come il Compianto di Londra) e si adatta perfettamente alle emozioni crude ed all'espressivit\u00e0 delle scene dell'ultima fase dell'artista. Sembra spesso infatti di essere di fronte a uno schizzo, una rappresentazione di getto, e alcuni rilievi non sono rifiniti (volontariamente?) a sufficienza, con le tracce ancora visibili del procedimento di fusione.\nGli interventi dei collaboratori sono analizzati nel dettaglio nei paragrafi sui singoli rilievi.\nDescrizione.\nIl pulpito della Resurrezione \u00e8 quello conservato nella navata destra. Le due opere hanno un'impaginazione simile, ma molto pi\u00f9 originale nel caso del pulpito della Resurrezione, poich\u00e9 scandita non gi\u00e0 da lesene, ma da una serie di piccoli edifici disposti prospetticamente come quinte laterali. Anche in questo caso corre in alto un fregio continuo, che \u00e8 decorato da putti vendemmianti, eroti anforette e cavalieri e centauri affrontati, sopra il quale corre un sima sporgente che ricorda i sarcofagi classici. Il fregio si ritiene per entrambi i pulpiti opera di un collaboratore eseguita dopo la morte di Donatello. In questo caso il fregio ospita anche l'iscrizione in un medaglione, ritenuta generalmente postuma.\nNel pulpito della Resurrezione i lati maggiori contengono tre scene ciascuno, pi\u00f9 una per ciascuno dei due lati minori, per un totale di otto. Due pannelli del lato nord per\u00f2, in corrispondenza dello sportello per l'accesso, sono integrazioni lignee seicentesche.\nI pannelli raccontano gli episodi della vita di Cristo dopo la morte, senza rispettare rigidamente la sequenza narrativa dei Vangeli e con l'aggiunta del Martirio di San Lorenzo, in onore del santo titolare della chiesa. Rappresentano:\nPie donne al sepolcro.\nLa scena \u00e8 composta secondo un'estrema libert\u00e0 compositiva. Una specie di portico, dall'aspetto fortemente tridimensionale, fa da ambientazione: viene rappresentato l'intero edificio, con due timpani laterali in prospettiva ed una copertura piana su cui spicca al centro una sorta di pilastro a tramezzo, con una cassettonatura che ricorda l'intradosso degli archi romani. Ai lati si trovano cataste d'armi e graticole di san Lorenzo, mentre la parte principale \u00e8 composta dal portico con colonne dai capitelli compositi, sovrastate da protomi leonini che reggono festoni. Il lato posteriore del portico mostra una rete a incannicciato, oltre la quale si scorgono ciuffi di alberelli, che sporgono anche oltre il soffitto. Al centro un pilastro maggiore, su cui si trova appoggiata una colonna e su di essa una lancia e uno scudo con cavallino rampante, divide la zona in due parti: a destra il sepolcro scoperchiato dall'angelo (quest'ultimo in parte nascosto dietro il passaggio) con le tre guardie addormentate, ed a sinistra le tre Marie.\nLe tre donne sono rappresentate in tre atteggiamenti diversi che corrispondono ai gradi di emozione prima, durante e dopo la rivelazione angelica: la prima sulla sinistra non sa ancora dell'annuncio e scende la scalinata silenziosa e mesta con un'ampolla di unguenti in mano, in un dolore introverso; la seconda, che parla con l'angelo, \u00e8 colta in pieno stupore e deve reggersi a una colonna (bellissima la padronanza con cui essa si dispone tridimensionalmente attorno alla colonna), la terza \u00e8 gi\u00e0 china e colma sul sarcofago vuoto, in un'esplosione di dolore estroverso. Il sarcofago \u00e8 diverso in ciascuna delle scene (non \u00e8 lo stesso della Deposizione nel pulpito della Passione).\nForse in questo rilievo intervenne Bertoldo alla rinettatura.\nDiscesa al Limbo.\nla Discesa al Limbo \u00e8 la prima delle tre scene sul lato principale, che sono trattate unitariamente, come se si svolgessero in tre stanze del medesimo edificio. Le pareti sono decorate da un fitto intreccio dei mattoni e sullo sfondo si stagliano archi a tutto sesto. La discesa al Limbo mostra il Cristo che, subito dopo la Resurrezione, si reca nella sezione degli uomini giusti all'Inferno e li porta con s\u00e9 in paradiso. Essi sono tutti i profeti e santi dell'antico e nuovo testamento morti prima di lui, ciascuno con l'aureola. Tra questi spicca san Giovanni Battista, posto in piedi davanti al tramezzo in prospettiva che separa la scena dalla seguente. I beati si accalcano attorno al Salvatore, ma in generale non provano gioia, ma un'ordinata e composta partecipazione, come se sapessero di gi\u00e0 del loro destino imminente.\nIn basso a destra un diavoletto scappa terrorizzato. Esso ha gli attributi demoniaci delle zampe di uccello, il serpente attorcigliato e il fallo spropositato.\nIn questa e nelle due scene adiacenti, il disegno e probabilmente il modello in cera sono ritenuti interamente autografi del maestro, mentre la fusione e la rifinitura sono considerate come opera degli aiuti.\nResurrezione.\nLa Resurrezione e la successiva Ascensione sono dominate dalla figura trionfante di Cristo, che si erge nei rilievi ben sopra la linea della cornice, dominando l'intera scena. Le guardie armate sono tutte cadute addormentate nelle pi\u00f9 diverse posizioni e le loro armature ed equipaggiamenti sono trattati con molta cura e realismo. Gli scudi sono decorati da vari simboli araldici (uno scorpione, un putto a cavallo) e dalla scritta SPQR.\nIl Cristo, sostenendo la bandiera crociata e , in modo inusuale, indossando le bende funebri, poggia il piede sul sepolcro e si presenta alla condizione di Redentore-Risorto. Ma il suo aspetto \u00e8 tutt'altro che trionfante, sembra piuttosto esprimere il tormento del tributo fisico che la Morte ha richiesto. Tale iconologia devia dalla tradizionale cristologia ed anche la composizione risulta del tutto originale, spostata sul lato sinistro, invece della abituale disposizione triangolare, con il Cristo al vertice.\nAscensione.\nL'Ascensione \u00e8 ambientata in una stanza recintata da una transenna in primo piano, ai cui piedi si trovano varie pianticelle e rampicanti. Tra gli impassibili apostoli e la Madonna disposti a semicerchio, Cristo si avvia ad ascendere, giganteggiando sulla scena e invadendo la cornice superiore del rilievo. Nel dipartirsi aiutato dagli angeli, saluta con un gesto della mano gli astanti, ma nessuno \u00e8 in contatto visivo con lui: il gesto \u00e8 da riferirsi piuttosto allo spettatore. Nella mano sinistra tiene un libro, simbolo dell'avverarsi delle Scritture.\nPentecoste.\nLa Pentecoste si trova sul lato breve verso est. All'interno di un edificio praticamente identico a quello delle scene sul lato principale verso la navata centrale, Maria a egli apostoli sono disposti a semicerchio attorno a tutta una serie di oggetti simbolici, gli attributi di ciascun apostolo (il bastone di pellegrino per san Giacomo, il coltello per Pietro, la croce per Andrea, ecc.). In alto la colomba dello Spirito Santo sta emanando le fiammelle che arrivano sul capo degli Apostoli e della Vergine. Le reazioni dei vari personaggi sono molto diverse e vanno dalla concentratissima preghiera di Maria, all'ansiosa trepidazione di chi alza le mani, fino al pianto dirotto di chi si nasconde la faccia tra le mani o si prostra a terra per la commozione.\nIn questo pannello \u00e8 stata riconosciuta come pi\u00f9 forte la mano del Bellano, con i panneggi filacciosi e come bagnati e con gli schematismi nelle pieghe e nella definizione delle ciocche di barbe e capelli. Il disegno per lo meno si deve per\u00f2 attribuire a Donatello.\nMartirio di san Lorenzo.\nIl \"Martirio di san Lorenzo\" \u00e8 ambientato entro una complessa scatola prospettica, con un edificio aperto del quale si vedono le pareti laterali e di fondo, il soffitto e oltre il soffitto uno sfondo di pilastri e colonne, grazie al punto di vista ribassato, che drammatizza maggiormente l'evento coinvolgendo lo spettatore.\nLa scena \u00e8 drammaticamente composta, con il conflitto, ben evidenziato dalle linee di forza incidenti, tra san Lorenzo, sdraiato sulla graticola ardente in preda agli spasmi del dolore, e il boia che, comandato a bacchetta dall'imperatore, spinge con un lungo bastone dall'estremit\u00e0 a forcipe il collo del povero martire. Solo un angelo, recante la palma del martirio, conforta il santo, che \u00e8 affiancato da un uomo gi\u00e0 morto. Gli astanti, tra cui numerosi soldati, assistono impassibili al martirio e solo alcuni mostrano dolore, tra cui una donna con in mano un piatto e una che accorre scioccata. In basso un servitore pompa il mantice sul fuoco senza alcune remora e un altro, a destra, si avvia a portare via dei panni, probabilmente le vesti di Lorenzo.\nSul timpano della parete destra della stanza di questa scena si trova incisa la data 15 giugno 1465, l'unica presente sui pulpiti. Essa, che \u00e8 anteriore alla morte del maestro, non chiarisce per\u00f2 se si riferisca alla data del completamento del pulpito, o del pannello, o del modello in cera del medesimo.\nQuesta \u00e8 l'unica scena dei due pulpiti che venga attribuita interamente alla mano di Donatello in ogni fase della lavorazione."}
{"id": "2410888", "revid": "21880", "url": "https://it.wikipedia.org/wiki?curid=2410888", "title": "Specie di Inula", "text": "Elenco delle specie di \"Inula\":"}
{"id": "2410889", "revid": "47112", "url": "https://it.wikipedia.org/wiki?curid=2410889", "title": "Valle di Ridanna", "text": ""}
{"id": "2410890", "revid": "1272592", "url": "https://it.wikipedia.org/wiki?curid=2410890", "title": "Ailurofobia", "text": "La ailurofobia o elurofobia \u00e8 la paura irrazionale e persistente dei gatti. La persona che manifesta questa fobia ha paura della vicinanza di questi animali, anche se ci si trova di fronte ad esemplari inoffensivi o amichevoli.\n\u00c8 una fobia abbastanza comune, spesso, chi ne soffre, associa inconsciamente il gatto al soprannaturale (infatti a volte questa si limita ai gatti neri, che nel Medioevo erano associati alle streghe e al demonio).\nQuesta fobia pu\u00f2 essere causata anche da un'esperienza spiacevole con i gatti durante la prima infanzia: il bambino, infatti, vista la tenera et\u00e0, una volta graffiato da un gatto, pu\u00f2 esserne toccato sensibilmente e portarsi questa paura fino alla maturit\u00e0 psicologica.\nNella cultura pop.\nNei cartoni animati e nei fumetti giapponesi, alcuni personaggi appaiono afflitti da questa forma di fobia. "}
{"id": "2410894", "revid": "199745", "url": "https://it.wikipedia.org/wiki?curid=2410894", "title": "Enula", "text": ""}
{"id": "2410895", "revid": "767487", "url": "https://it.wikipedia.org/wiki?curid=2410895", "title": "Locomotive SFSP 34-38, 80-89", "text": "Le locomotive 34 \u00f7 38 e 80 \u00f7 89 delle Strade Ferrate dello Stato Piemontese erano delle locomotive a vapore costruite tra il 1853 e 1855 dalla fabbrica di locomotive inglese Sharp atte alla trazione di treni veloci.\nLe ruote motrici avevano un diametro di poco meno di 2 metri che consentiva loro di raggiungere gli 80\u00a0km/h. Il progetto delle macchine era di tipica scuola inglese a carro esterno alle ruote e meccanismo di trazione interno. Il tender trasportava 7\u00a0t di acqua e 3\u00a0t di carbone. Sviluppavano 300\u00a0CV di potenza.\nNel 1865 passarono alla Societ\u00e0 per le Ferrovie dell'Alta Italia (SFAI) che le numer\u00f2 da 91 a 105; questa nel 1864 ne aveva acquistate altre cinque unit\u00e0 numerate da 106 a 110.\nNel 1885 alla costituzione delle grandi reti nazionali vennero assegnate al parco rotabili della Rete Mediterranea (RM), ove assunsero la numerazione da 519 a 538.\nNel 1905, alla costituzione delle Ferrovie dello Stato, erano sopravvissute solo 5 unit\u00e0, che vennero immatricolate nel gruppo 103 con numeri da 1031 a 1035. Dato che si trattava di macchine ormai obsolete vennero tutte demolite tra 1909 e 1910."}
{"id": "2410900", "revid": "106411855", "url": "https://it.wikipedia.org/wiki?curid=2410900", "title": "Assioma di numerabilit\u00e0", "text": "In matematica, i due assiomi di numerabilit\u00e0 sono propriet\u00e0 topologiche che richiedono che alcuni insiemi siano numerabili (cio\u00e8 abbiano la stessa cardinalit\u00e0 dei numeri naturali): nel primo assioma \u00e8 richiesto che ogni punto abbia una base locale numerabile, mentre per il secondo assioma \u00e8 necessario che lo spazio possieda una base numerabile. Uno spazio che soddisfa il primo assioma viene detto primo numerabile, mentre uno che soddisfa il secondo viene detto secondo numerabile.\nNonostante il nome, gli assiomi di numerabilit\u00e0 non sono assiomi nel senso di concetti che devono essere assunti veri per sviluppare una teoria, ma sono delle propriet\u00e0 che uno spazio topologico pu\u00f2 o meno possedere; in questo senso sono simili agli assiomi di separazione.\nPrimo assioma.\nIl primo assioma di numerabilit\u00e0 richiede che ogni punto dello spazio possieda una base locale (o base di intorni) numerabile, cio\u00e8 che per ogni \"x\" esistano degli insiemi \"U\"1, \"U\"2, ..., che contengono un aperto che contiene \"x\" e tali che ogni intorno di \"x\" contenga uno degli \"Ui\".\nTutti gli spazi metrici soddisfano questo assioma, ad esempio considerando come base le palle aperte di raggio 1/\"n\", con \"n\" naturale; inoltre tutti i sottospazi di uno spazio primo numerabile soddisfano ancora questo assioma. Un esempio di spazio che non \u00e8 primo numerabile \u00e8 un qualsiasi insieme non numerabile dotato della topologia cofinita.\nQuesta propriet\u00e0 \u00e8 legata alla convergenza delle successioni: infatti in uno spazio primo numerabile una funzione \u00e8 continua se e solo se l'immagine di una successione convergente \u00e8 ancora una successione convergente, e l'immagine del limite della successione \u00e8 il limite della successione delle immagini. Un'altra propriet\u00e0 legata al primo assioma \u00e8 l'esistenza di sottosuccessioni convergenti: in uno spazio primo numerabile, i punti di accumulazione di una successione sono limiti di qualche sottosuccessione; in particolare, in uno spazio compatto ogni successione ha una sottosuccessione convergente, e come caso particolare si ha il teorema di Bolzano-Weierstrass.\nSecondo assioma.\nIl secondo assioma di numerabilit\u00e0 richiede che lo spazio possieda una base numerabile; per questo, uno spazio secondo numerabile non pu\u00f2 essere \"troppo grande\", nel senso che la cardinalit\u00e0 degli insiemi aperti non pu\u00f2 superare la cardinalit\u00e0 del continuo. Esempi di spazi secondo numerabili sono gli spazi euclidei formula_1 con la topologia usuale.\nIl secondo assioma implica il primo, ma il viceversa non \u00e8 vero: ad esempio un insieme non numerabile X dotato della topologia discreta (cio\u00e8 in cui ogni insieme \u00e8 aperto) \u00e8 primo numerabile perch\u00e9 per ogni punto \"x\" il solo insieme formula_2 forma una base di intorni, ma non \u00e8 secondo numerabile, perch\u00e9 ogni base deve contenere tutti i singoletti (il cui insieme non \u00e8 numerabile in quanto coincide con X, che non \u00e8 numerabile). Il secondo assioma implica inoltre la separabilit\u00e0 e l'essere uno spazio di Lindel\u00f6f, ma nessuna delle due implicazioni si inverte. Queste tre condizioni (secondo numerabile, separabile e Lindel\u00f6f) sono invece equivalenti in uno spazio metrico.\nOgni sottospazio di uno spazio secondo numerabile e ogni prodotto numerabile di spazi secondo numerabili soddisfano ancora questo assioma. La definizione di variet\u00e0 topologica richiede inoltre che lo spazio soddisfi questo assioma."}
{"id": "2410903", "revid": "1442080", "url": "https://it.wikipedia.org/wiki?curid=2410903", "title": "Regions Morgan Keegan Championships and the Cellular South Cup 2009 - Singolare maschile", "text": "Il singolare maschile del Regions Morgan Keegan Championships and the Cellular South Cup 2009 \u00e8 stato un torneo di tennis facente parte dell'ATP World Tour 2009.\nSteve Darcis era il detentore del titolo, ma ha perso al 1\u00ba turno contro Andy Roddick.\nIn finale ha vinto Andy Roddick battendo Radek \u0160t\u011bp\u00e1nek,7-5,7-5."}
{"id": "2410915", "revid": "371529", "url": "https://it.wikipedia.org/wiki?curid=2410915", "title": "Jamie Gillis", "text": "Biografia.\nJamie Gillis si diplom\u00f2 alla Columbia University nel 1970, e come molti dei suoi colleghi contemporanei (Harry Reems, Eric Edwards), era un aspirante attore. Mentre lavorava part time come tassista nel 1971, rispose ad un annuncio sul giornale \"The Village Voice\" dove si richiedeva un modello di nudo. Questo lo port\u00f2 a lavorare dapprima in filmini amatoriali e successivamente in film porno veri e propri. Durante gli anni settanta era infatti molto attivo fuori dalle scene anche nel sottobosco sessuale newyorkese, esibendosi spesso in scene di sesso dal vivo. Per lungo tempo \u00e8 stato interessato al sadomasochismo (BDSM), specializzandosi in ruoli principalmente - ma non esclusivamente - di dominatore. Celebre per l'abitudine di insultare verbalmente le sue partner sullo schermo mentre copula, questa sua particolarit\u00e0 sembra alienargli le simpatie del pubblico generalista, spesso infastidito dai suoi ruoli troppo brutali di sadico.\nGillis si conquist\u00f2 rapidamente la fama di attore hard professionista durante la cosiddetta \u201cet\u00e0 dell'oro\u201d del porno, che dur\u00f2 dal 1972 al 1983. Godeva di un'ottima reputazione nell'ambiente, grazie alle sue capacit\u00e0 interpretative e alle sue notevoli doti amatorie, e partecip\u00f2 a molte produzioni newyorchesi dell'epoca. I film interpretati da Gillis durante questo periodo annoverano titoli come \"I pomeriggi privati di Pamela Mann,\" \"The Opening of Misty Beethoven\", \"The Story of Joanna,\" \"L'inferno di una donna\", \"A Coming of Angels,\" \"Amanda By Night\", \"Dracula...Ti succhio\", \"Roommates\" e molti altri.\nJamie Gillis \u00e8 stato uno dei pi\u00f9 grandi attori porno sin dai tempi del film \"Deep Throat\" (it: \"La vera Gola Profonda\"), una delle prime opere hard a grande diffusione. Nonostante non sia famoso come John Holmes o Ron Jeremy, e non appaia nel film, rimane una delle figure maggiormente riconoscibili, durature ed influenti del mondo dei film a luci rosse. Dopo il 1985, quando le produzioni pornografiche si spostarono principalmente sul mercato delle videocassette, la prolifica carriera di Gillis prosegu\u00ec senza sosta, partecipando in celebri pellicole del genere come \"New Wave Hookers\" (1985, con Ginger Lynn), e in innumerevoli altre produzioni senza troppe pretese. Nel 1989, recit\u00f2 nel primo film della serie \"Buttman\" di John Stagliano.\nSempre nel 1989 cre\u00f2 la serie \"On the Prowl\", precorritrice del genere porno denominato \"gonzo\". Genere che vede lavorare insieme attori professionisti e non. \"On the Prowl\" mostra Gillis guidare attraverso Los Angeles in limousine con un'attrice porno professionista, che pratica sesso con persone prese a caso dalla strada sotto lo sguardo attento e divertito di Gillis. La serie fu parodiata nel film \"Boogie Nights\" con Burt Reynolds nel ruolo di Gillis. Circa nello stesso periodo, Gillis fu co-produttore insieme a Ed Powers della serie \"Dirty Debutantes\", serie che ha ormai raggiunto diverse centinaia di episodi.\nNegli anni novanta e duemila Gillis ha continuato a lavorare nell\u2018industria dell\u2018hard, anche se le sue comparsate in video si sono molto diradate. Raramente recita in produzioni di grido con pornostar famose, preferendo concentrare le sue attenzioni verso video di generi di nicchia come il fetish, cosa che riflette la sua predilezione per ogni tipo di pratica sessuale. In aggiunta ai ruoli mainstream e BDSM, Gillis ha recitato anche in film del genere spanking, in film gay-bondage, e nel celebre \"Walking Toilet Bowl\", dove pratica scat con una donna di nome Carol. Sebbene egli abbia sempre dichiarato che la partner era consenziente, gran parte delle attivit\u00e0 che Carol \u00e8 chiamata ad eseguire nel film sono molto estreme. Questo video, insieme con un altro del 1976 intitolato \"Water Power\", dove interpreta un \"bandito maniaco dei clisteri\" (ispirato alle reali gesta di Michael H. Kenyon \"il bandito del clistere dell'Illinois\") che stupra e pratica clisteri a varie donne, gli diedero una notevole fama; inoltre spesso utilizza tavolette del water come vezzo e segno distintivo durante l'atto sessuale.\nNel 1975 Gillis apparve nel film gay, \"Boynapped\", insieme a Wade Nichols. . Gillis non ha mai rinnegato la propria bisessualit\u00e0. Gillis appare in pi\u00f9 di 470 film come attore, inclusi i film porno gay \"The Underboss\" (1998) e \"Power Play\" (1997), sebbene il suo ruolo non sia di carattere \"sessuale\". Inoltre, ha anche diretto svariati film per adulti.\nGillis \u00e8 anche famoso per le sue relazioni sentimentali con le pornoattrici Serena negli anni settanta e Amber Lynn a met\u00e0 degli ottanta. \u00c8 visto come una sorta di \u201cguru\u201d nel mondo del porno, ammirato e venerato dalle giovani leve come un pioniere della \"Golden Age of Porn\" e per la sua spregiudicatezza sullo schermo. Ha inoltre contribuito alla riedizione in DVD di vecchi classici hard come \"Misty Beethoven\" e \"Barbara Broadcast,\" ai quali fornisce un appropriato commento distribuendo i suoi ricordi del periodo.\nNel 1981, recit\u00f2 nella parte di un investigatore militare nel film di serie B \"Night of the Zombies\", una storia di zombie tedeschi nazisti e soldati americani ambientata durante la Seconda Guerra Mondiale. Questo \u00e8 stato uno dei suoi pochi ruoli non porno interpretati in carriera. Gli altri sono una particina nel film di Sylvester Stallone \"Nighthawks\" (1981) dove recita in una scena con Lindsay Wagner, e un non accreditato cammeo muto come se stesso, nel thriller del 1986 di John Frankenheimer, \"52 gioca o muori\".\n\u00c8 scomparso nel 2010 all'et\u00e0 di 66 anni a seguito di un melanoma."}
{"id": "2410919", "revid": "466539", "url": "https://it.wikipedia.org/wiki?curid=2410919", "title": "Gruppo dell'Alpstein", "text": "Il Gruppo dell'Alpstein (detto anche pi\u00f9 semplicemente \"Alpstein\") \u00e8 un gruppo montuoso delle Prealpi Svizzere.\nCaratteristiche.\nInteressa i tre cantoni di San Gallo, dell'Appenzello Interno e dell'Appenzello Esterno. Consiste in tre catene montuose orientate da sud-ovest verso nord-est ed ospita la sorgente della Sitter e della Thur. Caratteristico per la sua cultura, nel gruppo dell'Alpstein sono compresi alcuni laghi, tra cui il F\u00e4lensee, il Seealpsee ed il S\u00e4mtisersee.\nClassificazione.\nSecondo la SOIUSA il Gruppo dell'Alpstein \u00e8 un supergruppo alpino con la seguente classificazione:\nSuddivisione.\nLa SOIUSA lo suddivide in due gruppi:\nMontagne principali.\nLe montagne principali del gruppo sono:"}
{"id": "2410921", "revid": "2091899", "url": "https://it.wikipedia.org/wiki?curid=2410921", "title": "Lago Ancylus", "text": "Il lago Ancylus \u00e8 il nome dato dai geologi alla massa d'acqua dolce che rimpiazzava il mar Yoldia dopo che questi si era staccato dalla sua immissione salina da una parte all'altra della Svezia centrale (con la parte estrema orientale del canale vicino all'attuale Stoccolma) a causa di un innalzamento isostatico delle terre della Scandinavia. Le date sono calibrate approssimativamente a 9500-8000 BP, in pieno periodo boreale. Il lago divenne il mar Littorina quando, aumentando, i livelli oceanici irrompevano attraverso il Grande Belt.\nIl lago fu chiamato da Gerard de Geer con il nome dell\"'Ancylus fluviatilis\", un gasteropode trovato nei suoi sedimenti.\nDescrizione.\nL'elevazione della Svezia meridionale non blocca interamente il flusso attraverso la Svezia centrale. Alcune emissioni continuarono dal lago attraverso i fiumi G\u00f6ta e Steinselva, i quali finivano nel lago V\u00e4nern fino al Kattegat. Tuttavia, l'acqua salata non entrava nel lago, che divenne cos\u00ec completamente dolce. La data di blocco del flusso pu\u00f2 considerarsi certamente a 8000 BP circa, quando nei pressi del lago V\u00e4ttern (parte del sistema dell'idrovia) venne a staccarsi dal lago Ancylus.\nIl risultato dell'incremento dei livelli del lago fu la trasgressione dell'Ancylus, una generale inondazione intorno alle sue rive, 9500-9200 BP. In questo tempo un golfo di Botnia alquanto pi\u00f9 grande e parti della Norvegia erano liberi dal ghiaccio, mentre la regione di Rovaniemi nella Finlandia apparve non pi\u00f9 tardi di 9000 BP, nonostante la nuova inondazione.\nLa fusione accelerata e la ripercussione sulle forme del territorio in percentuale differenti nelle diverse localit\u00e0 condusse a qualche instabilit\u00e0. Nel 9200 BP il lago s'innalza sullo strato del Dars tagliando un nuovo canale nelle vicinanze di ci\u00f2 che \u00e8 ora il Grande Belt (il canale tra le isole danesi Sealandia e Fionia), che alcuni geologi chiamano fiume Dana. Per un certo tempo, la Scania, regione della Svezia meridionale, fu ancora una volta un'isola, da circa 9200 fino a non pi\u00f9 tardi dell'8000 BP. Il livello del lago inizia ad abbassarsi.\nScandinavia settentrionale.\nNel 9000 BP il canale settentrionale smette di funzionare, unendo la Scania alla Scandinavia. Comunque, solo un istmo connetteva la Scania alle nuove terre settentrionali. Se la Scania acquisiva la sua designazione come isola su base geografica, ci\u00f2 deve essere accaduto non pi\u00f9 tardi della fase del lago Ancylus. A quel tempo le culture mesolitiche si spostavano nuovamente nella terra liberata intorno alle rive del golfo di Botnia. Esse praticavano la pesca lungo le rive, cacciando foche e seguendo le renne nel loro muovo territorio.\nNella Lapponia i pescatori mesolitici, i cacciatori e probabilmente i pastori trovarono una foresta di pini e betulle con spazi aperti di qualcosa simile alla tundra. Oltre al pino e alla betulla c'erano il pioppo tremulo, l'ontano, il salice, l'uva ursina, erba e carice. Molta della nuova terra finnica era coperta da acquitrini (\"poor fen\"). Creste di Morene e drumlin (collinette formate da detriti di ghiacciai) formavano un esteso sistema di isole. Le rive intorno al lago erano terreno sassoso."}
{"id": "2410922", "revid": "36426", "url": "https://it.wikipedia.org/wiki?curid=2410922", "title": "Limbo (danza)", "text": ""}
{"id": "2410925", "revid": "24443", "url": "https://it.wikipedia.org/wiki?curid=2410925", "title": "Alpstein", "text": ""}
{"id": "2410927", "revid": "1870933", "url": "https://it.wikipedia.org/wiki?curid=2410927", "title": "DFB-Pokal 2000-2001", "text": "La DFB-Pokal 2000-2001 \u00e8 stata la 58\u00aa edizione del torneo. 64 squadre hanno ambito al trofeo tra il 25 agosto 2000 e il 26 maggio 2001. In finale lo ha sconfitto l' per 2-0, aggiudicandosi il trofeo per la terza volta."}
{"id": "2410928", "revid": "486946", "url": "https://it.wikipedia.org/wiki?curid=2410928", "title": "Obscure 2", "text": ""}
{"id": "2410935", "revid": "287204", "url": "https://it.wikipedia.org/wiki?curid=2410935", "title": "L'enigma della pistola", "text": "L'enigma della pistola (titolo originale \"Death of a Demon\") \u00e8 la trentacinquesima novella gialla di Rex Stout con Nero Wolfe protagonista.\nTrama.\nLa signora Hazen visita la vecchia casa d'arenaria per mostrare a Nero Wolfe la pistola con la quale \"non\" uccider\u00e0 suo marito; nonostante il bizzarro messaggio, il marito della signora (il quale, si scopre, era un ricattatore privo di scrupoli) viene realmente ritrovato assassinato. La vedova viene subito sospettata e solo con l'intervento dell'investigatore riuscir\u00e0 a liberarsi dall'accusa di omicidio."}
{"id": "2410936", "revid": "287204", "url": "https://it.wikipedia.org/wiki?curid=2410936", "title": "Richard Vuillermoz", "text": "\u00c8 fratello del biatleta Ren\u00e9-Laurent, a sua volta sciatore nordico di alto livello.\nBiografia.\nOriginario di Sarre, in carriera prese parte a un'edizione dei Mondiali juniores, Kranj 2006 (29\u00ba nella 10\u00a0km). Gareggi\u00f2 prevalentemente in Alpen Cup; in Coppa del Mondo disput\u00f2 una sola gara, il 14 gennaio 2012 a Milano (65\u00ba)."}
{"id": "2410938", "revid": "287204", "url": "https://it.wikipedia.org/wiki?curid=2410938", "title": "Suite per orchestra jazz n. 2", "text": "La Suite per Orchestra Jazz n. 2 (\"The Second Waltz\") \u00e8 una composizione di Dmitrij Dmitrievi\u010d \u0160ostakovi\u010d del 1938, orchestrata da Gerard McBurney nel 2000.\nStoria.\nLa Suite nacque nel 1938 per la neonata Orchestra Jazz Nazionale Sovietica, coordinata da Wiktor Knuschewitzki. La prima esecuzione dell'opera ebbe luogo a Mosca, il 28 novembre dello stesso anno.\nCausa le vicissitudini della seconda guerra mondiale, la partitura della suite and\u00f2 perduta, ma una sua riduzione per pianoforte fu riscoperta nel 1999 da Manashir Yakubov. Tre movimenti della suite furono ricostruiti e orchestrati da Gerard McBurney, ed eseguiti per la prima volta a Londra il 9 settembre del 2000 dalla BBC Symphony Orchestra sotto la direzione di Andrew Davis.\nSino ad anni recenti, un'altra suite di \u0160ostakovi\u010d, articolata in otto movimenti, \u00e8 stata erroneamente identificata e registrata come la \"Jazz Suite n. 2\". Quest'opera \u00e8 ora correttamente nota come la \"Suite per orchestra di variet\u00e0\", il cui \"Valzer n. 2\" \u00e8 stato reso celebre dalla colonna sonora del film di Stanley Kubrick \"Eyes Wide Shut\". Dal 2008 la sinfonia \u00e8 anche utilizzata come colonna sonora ufficiale del Giffoni Film Festival."}
{"id": "2410940", "revid": "22475", "url": "https://it.wikipedia.org/wiki?curid=2410940", "title": "Vicolo cieco (Rex Stout)", "text": "Vicolo cieco (titolo originale \"Murder Is Corny\") \u00e8 la trentanovesima novella gialla di Rex Stout con Nero Wolfe protagonista.\nTrama.\nKen Faber, aiutante presso la fattoria McLeod, \u00e8 solito consegnare le pannocchie di granturco fresco, delle quali Wolfe \u00e8 ghiotto, al ristorante Rusterman. Quando viene trovato ucciso sul retro del ristorante, il primo sospetto risulta Archie Goodwin, per via della sua amicizia con Susan McLeod, una giovane e affascinante modella di cui Faber si era infatuato. Nero Wolfe dovr\u00e0 risolvere il caso se intende avvalersi ancora del suo aiutante.\nOpere derivate.\n\"La bella bugiarda\", episodio della serie televisiva prodotta dalla RAI nel 1969."}
{"id": "2410941", "revid": "212348", "url": "https://it.wikipedia.org/wiki?curid=2410941", "title": "Primo assioma di numerabilit\u00e0", "text": ""}
{"id": "2410942", "revid": "212348", "url": "https://it.wikipedia.org/wiki?curid=2410942", "title": "Primo numerabile", "text": ""}
{"id": "2410943", "revid": "212348", "url": "https://it.wikipedia.org/wiki?curid=2410943", "title": "Secondo assioma di numerabilit\u00e0", "text": ""}
{"id": "2410944", "revid": "212348", "url": "https://it.wikipedia.org/wiki?curid=2410944", "title": "Secondo numerabile", "text": ""}
{"id": "2410945", "revid": "212348", "url": "https://it.wikipedia.org/wiki?curid=2410945", "title": "Assiomi di numerabilit\u00e0", "text": ""}
{"id": "2410948", "revid": "287204", "url": "https://it.wikipedia.org/wiki?curid=2410948", "title": "Fine amara", "text": "Fine amara (titolo originale \"Bitter End\") \u00e8 la prima novella gialla di Rex Stout con Nero Wolfe protagonista.\nTrama.\nNero Wolfe \u00e8 costretto a mangiare del cibo in scatola a causa dell'influenza che ha debilitato Fritz Brenner; quando si accorge che al pat\u00e9 \u00e8 stato aggiunta della droga, ecco che parte la caccia al responsabile. La pista porta a una compagnia alimentare, la Tingley's Tidbits, che \u00e8 vittima di un tentativo di sabotaggio per mezzo di chinino introdotto nei suoi prodotti. Ma ben presto la situazione si complica, con un caso di omicidio.\nCritica.\nLa storia venne inizialmente scritta da Stout come romanzo, dal titolo \"Un pizzico di chinino\" (titolo inglese \"Bad for Business\") con protagonista l'investigatore Tecumseh Fox. In seguito alla richiesta della rivista \"American Magazine\" per un racconto con protagonista Nero Wolfe, Stout ne riutilizz\u00f2 la trama, adattandola alla lunghezza di un racconto lungo, o novella."}
{"id": "2410949", "revid": "212348", "url": "https://it.wikipedia.org/wiki?curid=2410949", "title": "Base locale", "text": ""}
{"id": "2410950", "revid": "287204", "url": "https://it.wikipedia.org/wiki?curid=2410950", "title": "Orchidee nere", "text": "Orchidee nere (titolo originale \"Black Orchids\") \u00e8 la seconda novella gialla di Rex Stout con Nero Wolfe protagonista.\nTrama.\nPur di ottenere l'ibrido creato da Lewis Hewitt, la nota orchidea nera, Nero Wolfe si accinge a risolvere un caso di omicidio che rischia di coinvolgere proprio Hewitt: la ricompensa sar\u00e0 il fiore tanto desiderato. Il compito non sar\u00e0 semplice e costringer\u00e0 Wolfe a tentare un rischioso stratagemma che metter\u00e0 in pericolo la sua vita, insieme a quelle di Archie, dell'Ispettore Cramer e di tutti i principali indiziati."}
{"id": "2410951", "revid": "287204", "url": "https://it.wikipedia.org/wiki?curid=2410951", "title": "Cordialmente invitati a incontrare la morte", "text": "Cordialmente invitati a incontrare la morte (titolo originale \"Cordially Invited to Meet Death\") \u00e8 la terza novella gialla di Rex Stout con Nero Wolfe protagonista.\nTrama.\nBess Huddleston, che organizza feste e ricevimenti, richiede l'intervento di Nero Wolfe: alcuni dei suoi clienti, infatti, ricevono lettere anonime secondo cui l'organizzatrice racconta in giro questioni private. Prima che Wolfe identifichi l'autore delle lettere, Bess Huddleston muore di tetano. In apparenza si tratta di un decesso accidentale, ma Archie Goodwin ha dei dubbi e, malgrado Wolfe non sia interessato, inizia ad indagare per conto proprio."}
{"id": "2410955", "revid": "2118592", "url": "https://it.wikipedia.org/wiki?curid=2410955", "title": "Non abbastanza morta", "text": "Non abbastanza morta (titolo originale \"Not Quite Dead Enough\") \u00e8 la quarta novella gialla di Rex Stout con Nero Wolfe protagonista.\nTrama.\nGli Stati Uniti sono entrati in guerra e Archie Goodwin \u00e8 ora un maggiore dell'Esercito. Il suo compito \u00e8 assicurarsi la collaborazione di Nero Wolfe con il servizio segreto militare e fungere da suo assistente. Ma quando torna a New York dopo un'assenza di tre mesi, scopre che Wolfe ha abbandonato il suo lavoro e si \u00e8 messo in testa di allenarsi per rimettersi in forma e arruolarsi nell'Esercito come soldato semplice. Archie deve risolvere il problema di come riportare il geniale investigatore alla normalit\u00e0. Decide di sfruttare il caso di Ann Amory, che custodisce un segreto forse pericoloso; Lily Rowan, amica e spasimante di Archie, \u00e8 preoccupata per la sua incolumit\u00e0 e gli chiede di proteggerla. Archie si ritrova a indagare in un palazzo abitato da bizzarri inquilini."}
{"id": "2410956", "revid": "287204", "url": "https://it.wikipedia.org/wiki?curid=2410956", "title": "Trappola esplosiva (novella)", "text": "Trappola esplosiva (titolo originale \"Booby Trap\") \u00e8 la quinta novella gialla di Rex Stout con Nero Wolfe protagonista.\nTrama.\nNero Wolfe indaga su un caso di spionaggio industriale per conto dell'esercito. Un capitano che si occupava della faccenda \u00e8 morto, e una lettera anonima \nrecapitata ad un deputato della commissione di controllo afferma che \u00e8 stato assassinato. Il capo dell'unit\u00e0 di controspionaggio con la quale Wolfe e Archie collaborano, il colonnello Ryder, si rifiuta di discutere il caso se non con il suo superiore a Washington, ma, prima che possa farlo, qualcuno lo uccide nel suo ufficio con una bomba a mano."}
{"id": "2410958", "revid": "287204", "url": "https://it.wikipedia.org/wiki?curid=2410958", "title": "Nero Wolfe \u00e8 in pericolo", "text": "Nero Wolfe \u00e8 in pericolo (titolo originale \"Help Wanted, Male\") \u00e8 la sesta novella gialla di Rex Stout con Nero Wolfe protagonista.\nTrama.\nUn editore, Ben Jensen, ricevuta una lettera minatoria, si rivolge a Nero Wolfe perch\u00e9 lo protegga da ogni pericolo. Quella stessa sera viene assassinato. Il giorno dopo, una minaccia identica arriva all'investigatore, il quale conclude che l'assassino vuole vendicarsi per un caso in cui Wolfe e Jensen hanno mandato un capitano dell'esercito di fronte a una corte marziale. Wolfe decide quindi di assicurarsi l'aiuto di un collaboratore piuttosto speciale."}
{"id": "2410959", "revid": "729019", "url": "https://it.wikipedia.org/wiki?curid=2410959", "title": "Datore luci", "text": "In ambito teatrale il datore luci \u00e8 il tecnico deputato al controllo degli apparati d'illuminazione necessari allo spettacolo.\nIl datore luci segue il copione dalla postazione di regia e gestisce le fonti luminose secondo le indicazioni del regista e del disegnatore delle luci. Lo strumento che permette il controllo delle fonti luminose \u00e8 il mixer luci.\nIl compito del tecnico non si limita alla semplice accensione o spegnimento di una fonte luminosa nel momento giusto, in accordo con la scena e con il momento della recita: la velocit\u00e0 con cui i proiettori luminosi si devono accendere, l'intensit\u00e0 con la quale devono illuminare l'area del palco desiderata, l'azione in scena o il gruppo di attori che devono essere illuminati, la posizione, l'orientamento, il colore, la velocit\u00e0 di rotazione o inclinazione, il tempo per i quali devono rimanere accesi.\nNelle fasi di allestimento dello spettacolo dovr\u00e0 tenere conto delle differenti esigenze delle altre figure professionali che collaborano con lui: costumisti, truccatori, scenografi, fotografi di scena."}
{"id": "2410960", "revid": "336009", "url": "https://it.wikipedia.org/wiki?curid=2410960", "title": "Citroen C2 VTS", "text": ""}
{"id": "2410963", "revid": "287204", "url": "https://it.wikipedia.org/wiki?curid=2410963", "title": "L'invulnerabile", "text": "L'invulnerabile (titolo originale \"Immune to Murder\") \u00e8 la ventiquattresima novella gialla di Rex Stout con Nero Wolfe protagonista.\nTrama.\nNero Wolfe accetta l'invito dello stato e viaggia sino ai monti Adirondack per cucinare trote ad un ambasciatore; si ritrover\u00e0 impelagato nell'assassinio di un funzionario del Dipartimento di Stato. Il movente dell'omicidio potrebbe essere legato ai negoziati che due grossi magnati del petrolio stavano intrattenendo con il paese dell'ambasciatore in questione per i diritti di sfruttamento di alcuni giacimenti."}
{"id": "2410964", "revid": "287204", "url": "https://it.wikipedia.org/wiki?curid=2410964", "title": "Nero Wolfe e il &quot;suo&quot; cadavere", "text": "Nero Wolfe e il \"suo\" cadavere (titolo originale \"Too Many Detectives\") \u00e8 la ventiseiesima novella gialla di Rex Stout con Nero Wolfe protagonista, anche intitolata \"Nero Wolfe Dietro le Sbarre\".\nTrama.\nNero Wolfe ed altri noti investigatori sono indagati per via dello scandalo delle intercettazioni. Un losco individuo che lo accusa di avere eseguito intercettazioni telefoniche illegali viene assassinato subito prima di essere messo a confronto con Wolfe. Sospettato di omicidio dalla polizia di Albany e costretto a rimanere in citt\u00e0, l'investigatore fa svolgere indagini dai suoi colleghi di New York e smaschera l'assassino."}
{"id": "2410968", "revid": "287204", "url": "https://it.wikipedia.org/wiki?curid=2410968", "title": "Nero Wolfe nella camera a gas", "text": "Nero Wolfe nella camera a gas (titolo originale \"Door to Death\"), tradotto anche col titolo Entra la morte, \u00e8 la dodicesima novella gialla di Rex Stout con Nero Wolfe protagonista.\nTrama.\nQuando il balio delle orchidee, Theodore Horstmann, lascia la casa d'arenaria per prendersi cura della madre malata, Nero Wolfe arriva fino a Westchester alla ricerca di un rimpiazzo temporaneo. Ma, prima che possa assumere il talentuoso giardiniere Andrew Krasicki, quest'ultimo viene arrestato per omicidio. Wolfe dovr\u00e0 scagionarlo dall'accusa per poterlo avere a disposizione, ma dovr\u00e0 scontrarsi con l'ostilit\u00e0 della polizia locale."}
{"id": "2410970", "revid": "614011", "url": "https://it.wikipedia.org/wiki?curid=2410970", "title": "Quella bomba di Nero Wolfe", "text": "Quella bomba di Nero Wolfe (titolo originale \"Please Pass the Guilt\") \u00e8 il trentaduesimo romanzo giallo di Rex Stout con Nero Wolfe protagonista.\nTrama.\nUn dirigente di una compagnia televisiva, Peter Oddell, salta in aria, dilaniato da una bomba, quando apre il cassetto della scrivania di un altro dirigente, Amory Browning, suo rivale per la corsa alla carica di presidente della societ\u00e0. Archie persuade la ricca moglie del defunto ad assumere Nero Wolfe perch\u00e9 scopra l'omicida. Il problema principale che il geniale investigatore deve affrontare \u00e8 quello di scoprire chi fosse in realt\u00e0 la vittima designata."}
{"id": "2410972", "revid": "287204", "url": "https://it.wikipedia.org/wiki?curid=2410972", "title": "Nero Wolfe e il caso dei mirtilli", "text": "Nero Wolfe e il caso dei mirtilli (titolo originale \"Death of a Dude\") \u00e8 il trentunesimo romanzo giallo di Rex Stout con Nero Wolfe protagonista.\nTrama.\nArchie Goodwin si trova in vacanza al ranch di Lily Rowan, nel Montana, quando un omicidio costringe Nero Wolfe a muoversi da New York."}
{"id": "2410973", "revid": "287204", "url": "https://it.wikipedia.org/wiki?curid=2410973", "title": "Nero Wolfe e una figlia in cerca di padre", "text": "Nero Wolfe e una figlia in cerca di padre (titolo originale \"The Father Hunt\") \u00e8 il trentesimo romanzo giallo di Rex Stout con Nero Wolfe protagonista.\nTrama.\nAmy Denovo, giovane assistente di Lily Rowan, ingaggia Nero Wolfe perch\u00e9 scopra chi \u00e8 suo padre, o chi fosse. Dopo che sua madre \u00e8 morta investita da un'auto pirata, infatti, Amy ha ricevuto una scatola contenente pi\u00f9 di 250.000 dollari in contanti - ed una lettera di sua madre in cui le spiegava che il denaro proveniva da suo padre. Il mistero dell'identit\u00e0 della madre di Amy si rivela essere arduo quanto quello dell'identit\u00e0 del padre."}
{"id": "2410976", "revid": "287204", "url": "https://it.wikipedia.org/wiki?curid=2410976", "title": "Nero Wolfe contro l'FBI", "text": "Nero Wolfe contro l'FBI (titolo originale \"The Doorbell Rang\") \u00e8 il ventottesimo romanzo giallo di Rex Stout con Nero Wolfe protagonista.\nTrama.\nNero Wolfe \u00e8 ingaggiato perch\u00e9 spinga l'FBI ad interrompere qualsiasi operazione inerente alla donna che ha inviato 10.000 copie di un libro aspramente critico circa il Bureau ed il suo presidente, J. Edgar Hoover. L'impresa sembra disperata ma Wolfe avr\u00e0 degli alleati insospettati e finir\u00e0 per imbattersi nel caso dell'uccisione di un giornalista, Morris Althaus, che stava preparando un articolo sugli abusi dell'FBI. La soluzione del caso potrebbe fornire all'investigatore un'arma formidabile contro gli uomini del Bureau, sospettati di essere coinvolti nell'omicidio.\nOpere derivate.\n\"Il pesce pi\u00f9 grosso\", episodio della serie televisiva prodotta dalla RAI nel 1969."}
{"id": "2410978", "revid": "1543377", "url": "https://it.wikipedia.org/wiki?curid=2410978", "title": "XIV Giochi dei piccoli stati d'Europa", "text": "I XIV Giochi dei piccoli stati d'Europa (per l'occasione detti Liegames) si sono svolti dal 30 maggio al 4 giugno 2011 in Liechtenstein.\nI Giochi.\nSport.\nLa manifestazione prevede gare in 9 sport:"}
{"id": "2410979", "revid": "287204", "url": "https://it.wikipedia.org/wiki?curid=2410979", "title": "Il diritto di morire", "text": "Il diritto di morire (titolo originale \"A Right to Die\") \u00e8 il ventisettesimo romanzo giallo di Rex Stout con Nero Wolfe protagonista.\nTrama.\nNero Wolfe si trova costretto a pagare un vecchio debito di riconoscenza con Paul Whipple, che lo aveva aiutato anni prima nelle indagini in \"Alta cucina\". Whipple \u00e8 ora professore universitario a New York, e vuole che Wolfe dissuada suo figlio Dunbar, nero, dal matrimonio con Susan Brooke, bianca, in quanto \u00e8 preoccupato dai problemi che una coppia interrazziale potrebbe avere nella stagione calda della lotta per i diritti civili degli anni sessanta. Ma prima che Wolfe arrivi a qualche risultato, Susan viene ritrovata assassinata nell'appartamento di Dunbar e l'investigatore deve lavorare per evitare al figlio del suo creditore di finire accusato di omicidio."}
{"id": "2410981", "revid": "73843", "url": "https://it.wikipedia.org/wiki?curid=2410981", "title": "Scacco al re per Nero Wolfe", "text": "Scacco al re per Nero Wolfe (titolo originale \"Gambit\") \u00e8 il venticinquesimo romanzo giallo di Rex Stout con Nero Wolfe protagonista.\nTrama.\nUn esperto giocatore di scacchi, Paul Jerin, \u00e8 avvelenato durante un torneo, e la polizia arresta Matthew Blount, il membro del club che ha servito alla vittima la cioccolata calda. Wolfe \u00e8 assunto perch\u00e9 lo liberi dai sospetti, ma presto scoprir\u00e0 che nessun altro aveva un movente o l'occasione di agire. Wolfe inizia a sospettare che l'omicidio di Jerin sia solo un mezzo per ottenere la condanna a morte di Blount, uno stratagemma simile al gambetto nel gioco degli scacchi in cui si sacrifica una pedina per ottenere un vantaggio strategico.\nOpere derivate.\n\"Sfida al cioccolato\", episodio della serie televisiva prodotta dalla RAI nel 1969."}
{"id": "2410982", "revid": "367445", "url": "https://it.wikipedia.org/wiki?curid=2410982", "title": "Bambini soldato", "text": "Con il termine bambini soldato si definisce l'utilizzo di bambini o comunque di minorenni in azioni belliche oppure il loro arruolamento in compagini militari.\nIl fenomeno avviene quando dei bambini vengono impiegati in operazioni militari o illegali in molte zone del mondo. La loro pu\u00f2 essere una partecipazione diretta nelle ostilit\u00e0 oppure in ruoli di supporto (vedette, messaggeri, spie, cuochi). Sebbene il 30% degli eserciti che nel mondo arruolano dei minori abbia nei propri ranghi anche delle bambine, nella maggior parte dei casi a essere reclutati sono maschi.\nIn diversi momenti della storia e in molte culture, i minori sono stati coinvolti in campagne militari anche quando la morale comune lo riteneva deplorevole. A partire dagli anni settanta sono state firmate numerose convenzioni internazionali allo scopo di limitare la partecipazione dei bambini ai conflitti.\nIl fenomeno nei paesi in via di sviluppo.\nIn alcuni paesi africani, sudamericani e asiatici, i bambini soldato (Child-Soldiers) sono spesso soggetti a questo tipo di sfruttamento. A questi bambini, in alcuni casi, vengono somministrati degli stupefacenti, per poter interagire durante uno scontro senza che essi si arrendano, \nConvenzione sui diritti dell'infanzia.\nIl Protocollo opzionale sul coinvolgimento dei minori nei conflitti armati stabilisce che nessun minorenne pu\u00f2 essere impiegato direttamente alle ostilit\u00e0, nonch\u00e9 essere arruolato obbligatoriamente.\nSanzioni penali.\nLo Statuto della Corte penale internazionale include, fra i crimini di guerra nei conflitti armati, l'arruolamento di persone minori di 15 anni o il fatto di concedere loro un ruolo attivo nelle ostilit\u00e0."}
{"id": "2410983", "revid": "287204", "url": "https://it.wikipedia.org/wiki?curid=2410983", "title": "Nero Wolfe la paga cara", "text": "Nero Wolfe la paga cara (titolo originale \"The Final Deduction\") \u00e8 il ventiquattresimo romanzo giallo di Rex Stout con Nero Wolfe protagonista.\nTrama.\nLa signora Vail informa Wolfe che intende pagare il mezzo milione di dollari richiestole dai rapitori del marito, ma vuole che l'investigatore si assicuri che Jimmy torni a casa sano e salvo. Wolfe sfida apertamente i rapitori per mezzo di un'inserzione sul giornale, e apparentemente lo stratagemma funziona, perch\u00e9 dopo il pagamento del riscatto Jimmy Vail viene rilasciato. Quasi contemporaneamente, per\u00f2, arriva una telefonata dalla polizia di White Plains: la segretaria della signora Vail, Dinah Utley, \u00e8 stata ritrovata assassinata nel luogo dove \u00e8 avvenuto il pagamento del riscatto. Wolfe, che sospettava la segretaria di essere complice dei rapitori, rifiuta di farsi coinvolgere ulteriormente nella vicenda, ma \u00e8 costretto a farlo quando anche Jimmy Vail muore in quello che potrebbe essere un incidente, ma che l'investigatore ritiene essere un secondo omicidio."}
{"id": "2410985", "revid": "287204", "url": "https://it.wikipedia.org/wiki?curid=2410985", "title": "Troppi clienti", "text": "Troppi clienti (titolo originale \"Too Many Clients\") \u00e8 il ventitreesimo romanzo giallo di Rex Stout con Nero Wolfe protagonista.\nTrama.\nUn uomo identificatosi come Thomas Yeager, capo della Continental Plastics, chiede ad Archie di accertarsi se sia veramente seguito quando visita un appartamento situato in uno dei peggiori quartieri di New York. Quando il cadavere di Yeager viene ritrovato in un cantiere attiguo all'appartamento, Archie ne varca la soglia per trovarsi in un nido d'amore dove Yeager intratteneva segretamente diverse donne. Archie scopre che l'uomo che si \u00e8 presentato in casa di Wolfe spacciandosi per Yeager era in realt\u00e0 un impostore. Poich\u00e9 il conto in banca di Wolfe \u00e8 in condizioni critiche, l'investigatore cerca di sfruttare la situazione per procurarsi un cliente disposto a pagarlo per scoprire l'assassino di Yeager; Archie si mette all'opera, ma trover\u00e0 che avere troppi clienti \u00e8 peggio che non averne nessuno."}
{"id": "2410986", "revid": "287204", "url": "https://it.wikipedia.org/wiki?curid=2410986", "title": "Nero Wolfe discolpati", "text": "Nero Wolfe discolpati (titolo originale \"Plot It Yourself\") \u00e8 il ventiduesimo romanzo giallo di Rex Stout con Nero Wolfe protagonista.\nTrama.\nUn gruppi di autori ed editori ingaggia Nero Wolfe perch\u00e9 investighi su una serie di denunce per plagio. Wolfe scopre che dietro a una finta serie di accuse nei confronti di autori famosi si nasconde un'unica mente criminale. Spinto dai clienti, Wolfe cerca di indurre il colpevole a venire allo scoperto, ma, per sua stessa ammissione, conduce cos\u00ec male il caso da vedere compiuti tre omicidi. L'investigatore fa allora voto di non mangiare pi\u00f9 carne fino all'arresto dell'assassino."}
{"id": "2410987", "revid": "287204", "url": "https://it.wikipedia.org/wiki?curid=2410987", "title": "Champagne per uno", "text": "Champagne per uno (titolo originale \"Champagne for One\") \u00e8 il ventunesimo romanzo giallo di Rex Stout con Nero Wolfe protagonista.\nTrama.\nPer fare un favore ad un conoscente a letto con l'influenza, Archie Goodwin prende il suo posto ad una cena di beneficenza per ragazze madri. Una delle ospiti, Faith Usher, ha pi\u00f9 volte manifestato l'intenzione di uccidersi e porta sempre con s\u00e9 del cianuro. Perci\u00f2 quando cade esanime sulla pista da ballo, dopo avere bevuto una coppa di champagne, nessuno ha dubbi sul fatto che si tratti di un suicidio. Nessuno tranne Archie, che ha sempre tenuto d'occhio la ragazza e sa che non pu\u00f2 avere in alcun momento versato il veleno nella propria coppa. Malgrado le insistenze della polizia, che preme perch\u00e9 il caso sia archiviato, Archie indaga per trovare le prove che si \u00e8 trattato di un omicidio."}
{"id": "2410988", "revid": "287204", "url": "https://it.wikipedia.org/wiki?curid=2410988", "title": "Nero Wolfe sotto il torchio", "text": "Nero Wolfe sotto il torchio (titolo originale \"If Death Ever Slept\") \u00e8 il ventesimo romanzo giallo di Rex Stout con Nero Wolfe protagonista.\nTrama.\nIl miliardario Otis Jarrell assume Nero Wolfe perch\u00e9 lo liberi di una serpe in seno - sua nuora, ritenuta colpevole di compromettere gli affari vendendo informazioni sensibili alla concorrenza. Poich\u00e9 Archie e Wolfe sono nel bel mezzo di uno dei loro puntuali litigi, \u00e8 deciso che Archie vada a vivere nell'attico di Jarrell sulla Fifth Avenue, nelle vesti del suo nuovo segretario. Mentre Archie \u00e8 via, Orrie prende posto alla sua scrivania. Il caso prende quasi subito una piega preoccupante quando una pistola carica scompare dallo studio di Jarrell. Il giorno seguente l'ex segretario del miliardario viene ritrovato cadavere da Archie nel suo appartamento. Wolfe si trova nella delicata posizione di dover tacere il furto della pistola alla polizia, pur sapendo che ci sono buone probabilit\u00e0 che sia in effetti l'arma del delitto e che il colpevole sia uno degli occupanti dell'attico.\nOpere derivate.\n\"Circuito chiuso\", episodio della serie televisiva prodotta dalla RAI nel 1969."}
{"id": "2410991", "revid": "287204", "url": "https://it.wikipedia.org/wiki?curid=2410991", "title": "Un minuto a mezzanotte (romanzo)", "text": "Un minuto a mezzanotte (titolo originale \"Before Midnight\") \u00e8 il diciottesimo romanzo giallo di Rex Stout con Nero Wolfe protagonista.\nTrama.\nLa Heery Products ha lanciato un grande gioco a premi per promuovere una nuova linea di profumi. Il concorso \u00e8 stato affidato ad un'importante agenzia pubblicitaria, la Lippert, Buff e Assa, ed \u00e8 frutto dell'ingegno del giovane creativo Louis Dahlmann. I cinque finalisti del concorso sono invitati a New York e le domande finali vengono loro consegnate nel corso di una cena durante la quale imprudentemente Dahlmann mostra a tutti un portafogli affermando che contiene le risposte che valgono un milione di dollari. La mattina dopo Dahlmann viene ritrovato assassinato nel suo appartamento, ucciso da un colpo di pistola, e il portafogli con le risposte \u00e8 scomparso. La LBA assume Wolfe perch\u00e9 trovi un modo di assicurare ad ogni costo la regolarit\u00e0 del concorso, cosa che difficilmente l'investigatore potr\u00e0 fare senza scoprire anche chi \u00e8 l'assassino di Dahlmann."}
{"id": "2410992", "revid": "287204", "url": "https://it.wikipedia.org/wiki?curid=2410992", "title": "Nero Wolfe fa la spia", "text": "Nero Wolfe fa la spia (titolo originale \"The Black Mountain\") \u00e8 il diciassettesimo romanzo giallo di Rex Stout con Nero Wolfe protagonista.\nTrama.\nIl pi\u00f9 vecchio e caro amico di Nero Wolfe, Marko Vukcic, \u00e8 assassinato da un agente jugoslavo gi\u00e0 allontanatosi da New York. Senza esitazione, Wolfe \u00e8 costretto a tornare nel suo Montenegro per vendicare la morte di Marko e catturare l'assassino perch\u00e9 sia processato in America; il desiderio aumenta alla notizia che anche Carla Lovchen, sua figlia adottiva, \u00e8 stata uccisa. Alle prese con uno dei luoghi pi\u00f9 pericolosi della terra, Archie vedr\u00e0 Wolfe come non l'ha mai visto prima.\nInfluenza culturale.\nRonald Malcolm, protagonista de I sei giorni del Condor, viene assunto dalla CIA in virt\u00f9 del suo interesse per le avventure di Nero Wolfe, tra cui The Black Mountain."}
{"id": "2410994", "revid": "1342360", "url": "https://it.wikipedia.org/wiki?curid=2410994", "title": "Nationalliga 1967-1968", "text": "L'edizione 1967-68 della Nationalliga (A) vide la vittoria finale del Rapid Vienna.\nCapocannoniere del torneo fu Johnny Bjerregaard dell'Rapid Vienna con 23 reti."}
{"id": "2410995", "revid": "287204", "url": "https://it.wikipedia.org/wiki?curid=2410995", "title": "Non ti fidare", "text": "Non ti fidare (titolo originale \"Murder by the Book\") \u00e8 il quattordicesimo romanzo giallo di Rex Stout con Nero Wolfe protagonista.\nTrama.\nDal momento che la polizia di New York ha archiviato il caso sotto la voce incidenti, un uomo d'affari di Peoria incarica Nero Wolfe di fare luce sulla morte della figlia, redattrice presso una casa editrice, investita da un'auto pirata. Wolfe trova una connessione tra la morte della ragazza e una lista di nomi recentemente mostratagli dall'ispettore Cramer, inerente ad un caso di omicidio. Un terzo omicidio conferma l'ipotesi di Wolfe, ed Archie vola fino in California alla ricerca di un romanzo inedito, scritto da una delle vittime."}
{"id": "2410996", "revid": "287204", "url": "https://it.wikipedia.org/wiki?curid=2410996", "title": "Nelle migliori famiglie", "text": "Nelle migliori famiglie (titolo originale \"In the Best Families\") \u00e8 il tredicesimo romanzo giallo di Rex Stout con Nero Wolfe protagonista.\nTrama.\nLa signora Rackham, una ricca ereditiera, incarica Nero Wolfe di scoprire la fonte di guadagno di suo marito, sospettato di attivit\u00e0 illegali. Quasi subito si fa vivo Arnold Zeck, capo di una potente organizzazione criminale, che intima a Wolfe di abbandonare le indagini. Wolfe rifiuta di cedere alle minacce di Zeck e Archie si reca nella villa di campagna della signora, con un pretesto, per investigare; ma prima che possa scoprire qualcosa la signora Rackham viene ritrovata assassinata, insieme a uno dei suoi dobermann da guardia. Archie fa rapporto per telefono a Wolfe, ma quando torna a New York si trova di fronte a una situazione incredibile. Wolfe ha abbandonato la sua casa nel cuore della notte ed \u00e8 fuggito per una destinazione ignota. Archie si ritrova da solo e ben presto decide di aprire un'agenzia investigativa per conto proprio."}
{"id": "2410997", "revid": "287204", "url": "https://it.wikipedia.org/wiki?curid=2410997", "title": "Abbiamo trasmesso", "text": "Abbiamo trasmesso (titolo originale edizione americana \"And Be a Villain\"; edizione inglese \"More Deaths Than One\") \u00e8 l'undicesimo romanzo giallo di Rex Stout con Nero Wolfe protagonista.\nTrama.\nL'ospite di uno spettacolo radiofonico, Cyril Orchard, \u00e8 avvelenato in diretta durante la r\u00e9clame di una bevanda. Le cattive condizioni del suo conto in banca spingono Nero Wolfe a offrirsi di affrontare il caso per contrastare gli effetti della pubblicit\u00e0 negativa per la conduttrice, la stazione radiofonica e gli sponsor. Le indagini lo portano ad incontrare per la prima volta un misterioso criminale.\n\"Abbiamo trasmesso\" \u00e8 il primo dei tre romanzi che riguardano Arnold Zeck, temibile malvivente newyorkese; gli altri romanzi sono \"Nient'altro che la verit\u00e0\" e \"Nelle migliori famiglie\". In ognuno di essi, Zeck telefona a Wolfe per avvertirlo che le sue indagini potrebbero interferire con qualcosa di spiacevole. Ogni volta Wolfe rifiuta di cooperare, nonostante sia conscio delle inevitabili conseguenze."}
{"id": "2410998", "revid": "38120", "url": "https://it.wikipedia.org/wiki?curid=2410998", "title": "Argor", "text": ""}
{"id": "2411000", "revid": "125771312", "url": "https://it.wikipedia.org/wiki?curid=2411000", "title": "Giampiero Ingrassia", "text": "Biografia.\n\u00c8 figlio di Ciccio Ingrassia grazie a cui entra nel mondo dello spettacolo. Frequenta nel 1983 il Laboratorio di Esercitazioni Sceniche diretto da Gigi Proietti diplomandosi nel 1985. Attore eclettico, ha dedicato la sua carriera quasi interamente al teatro, con lavori di Neil Simon, Andrew Lloyd Webber, Alan Menken, Angelo Longoni, Duccio Camerini, Giancarlo Lucariello, Murray Schisgal, Dino Scuderi, Nora Ephron, Edoardo Erba, Marvin Hamlisch e moltissimi altri.\nNel corso della sua carriera ha lavorato con grandi nomi dello spettacolo italiano e internazionale come: Gigi Proietti, Anthony Hopkins, Sergio Fantoni, Mattia Sbragia, Daniele Formica, Tosca, Saverio Marconi, Luca Zingaretti, Lorella Cuccarini, Giuseppe Cederna, Marina Massironi, Flavio Insinna, Nicola Piovani e Giorgio Albertazzi.\n\u00c8 stato uno dei protagonisti del telefilm \"Classe di ferro\" (1989-1991), nel ruolo di Antonio Scibetta.\nIn televisione, oltre che come attore in fiction, \u00e8 apparso come conduttore in trasmissioni come \"Matin\u00e9e\" (2007), \"Campioni di ballo\" (1999), \"Tira &amp; Molla\" (1998), trasmissione nella quale era anche interprete della sigla prima con Luisa Corna e poi con Elisabetta Pellini, \"Beauty Center Show\" (1983). Ha inoltre preso il posto del padre, in quel momento convalescente per un'operazione, al fianco di Franco Franchi per quasi tutte le puntate del variet\u00e0 \"Grand Hotel\" (1985).\nGrande appassionato e cultore di Hard rock e Heavy metal, \u00e8 stato il cantante di diverse rock band.\nIl 19 febbraio 2013 sua moglie Barbara Cosentino muore a 48 anni in seguito ad un malore occorsole mentre stava sciando a Roccaraso con la figlia; l'attore quel giorno era in scena a Napoli per la versione italiana di un \"musical\" ispirato alla celebre commedia \"Frankenstein Junior\" di Mel Brooks."}
{"id": "2411003", "revid": "287204", "url": "https://it.wikipedia.org/wiki?curid=2411003", "title": "Troppe donne", "text": "Troppe donne (titolo originale \"Too Many Women\") \u00e8 il decimo romanzo giallo di Rex Stout con Nero Wolfe protagonista.\nTrama.\nAlla Naylor-Kerr gira voce che uno degli impiegati, morto in un incidente stradale, sia stato in realt\u00e0 assassinato. Il presidente della compagnia assume Archie perch\u00e9 risolva la questione sotto le vesti di un consulente dell'Ufficio Esecutivo - dove 500 splendide donne sono riunite sotto un unico tetto. Ben presto si verifica un altro omicidio, commesso con le stesse modalit\u00e0 del primo, e Wolfe dovr\u00e0 ricorrere a misure drastiche per indurre una testimone reticente a vuotare il sacco."}
{"id": "2411004", "revid": "95410774", "url": "https://it.wikipedia.org/wiki?curid=2411004", "title": "Strappo (sollevamento pesi)", "text": "Lo strappo \u00e8 una delle due (in passato, tre) specialit\u00e0 del sollevamento pesi; insieme allo slancio, costituisce il programma olimpico del sollevamento pesi.\nIn tale disciplina l'atleta, accovacciato, afferra la barra del bilanciere, dopodich\u00e9 il sollevamento avviene con un unico movimento, e una volta portato il bilanciere all'altezza delle spalle, l'atleta fa scivolare il corpo sotto la sbarra, per poi distendere le gambe e tornare in posizione eretta mantenendo il bilanciere sollevato per 2 secondi. Lo \"slancio\" avviene da questa posizione, quando l'atleta cerca di portare, con un movimento rapido, il bilanciere sopra la propria testa.\nRecord.\nL'attuale record mondiale maschile nella categoria maggiore (atleti pi\u00f9 pesanti di 105 kg) \u00e8 di 220 kg e appartiene al georgiano Lasha Talakhadze; in campo femminile (nella categoria +75 kg) appartiene alla Russa Tatiana Kashirina ed \u00e8 di 158 kg.\nIl precedente record, di 216,0 kg (476 lb) \u00e8 stato stabilito dal sollevatore Iraniano Behidi della categoria +110 kg. Tale prestazione attualmente non viene pi\u00f9 considerata record mondiale dalla Federazione Internazionale Sollevamento Pesi (\"International Weightlifting Federation\", IWF) da quando i vecchi primati sono stati annullati in seguito ad una nuova suddivisione delle classi di peso."}
{"id": "2411005", "revid": "287204", "url": "https://it.wikipedia.org/wiki?curid=2411005", "title": "Tre sorelle nei guai", "text": "Tre sorelle nei guai (titolo originale \"Where There's a Will\") \u00e8 l'ottavo romanzo giallo di Rex Stout con Nero Wolfe protagonista.\nTrama.\nLe famose sorelle Hawthorne - June, scrittrice e moglie di un importante uomo politico, May, celebre scienziata, e April, attrice di fama mondiale - visitano Nero Wolfe per chiedergli di evitare loro uno scandalo. Dopo aver subito la perdita del fratello Noel, morto in un incidente di caccia tre giorni prima, sono alle prese con uno shock ulteriore nel leggere il testamento del defunto, i cui lasciti creeranno un certo scompiglio una volta resi pubblici. Nonostante le tre sorelle siano concordi nell'accettare le volont\u00e0 del fratello, sono certe che il testamento verr\u00e0 contestato dalla loro cognata, Daisy Hawthorne, che non avr\u00e0 problemi a rivolgersi ad un tribunale. Intendono pagare Wolfe perch\u00e9 persuada il primo beneficiario - una giovane donna a nome Noemi Karn - a rinunciare a gran parte dell'eredit\u00e0.\nL'incontro \u00e8 interrotto dall'arrivo della vedova. Donna di rara bellezza, Daisy \u00e8 stata orribilmente sfigurata in un incidente. \u00c8 oggi nota per il proprio aspetto, contraddistinto da un velo che le ricopre il volto per intero.\nDopo un vivo confronto, Wolfe informa Daisy che sar\u00e0 considerata a pieno diritto una sua cliente, proprio come le sorelle Hawthorne: l'investigatore negozier\u00e0 con la signorina Karn a nome di tutte e quattro.\nLo stesso giorno, l'incontro viene interrotto di nuovo. L'ispettore Cramer giunge nella casa di arenaria per informare le sorelle Hawthorne che l'incidente di caccia in cui \u00e8 rimasto vittima Noel non \u00e8 stato affatto un incidente. \nOpere derivate.\n\"Un incidente di caccia\", episodio della serie televisiva prodotta dalla RAI nel 1969."}
{"id": "2411008", "revid": "767487", "url": "https://it.wikipedia.org/wiki?curid=2411008", "title": "A Way of Life", "text": "A Way of Life \u00e8 il nono album dei Funeral Dress, pubblicato nel 2003 dalla SOS Records.\nTracce.\nTutte le tracce dei Funeral Dress eccetto ove indicato"}
{"id": "2411009", "revid": "287204", "url": "https://it.wikipedia.org/wiki?curid=2411009", "title": "La scatola rossa", "text": "La scatola rossa (titolo originale \"The Red Box\") \u00e8 il quarto romanzo giallo di Rex Stout con Nero Wolfe protagonista. Il romanzo \u00e8 stato adattato due volte per la televisione italiana: la prima volta per la serie televisiva del 1969, la seconda per la serie del 2012.\nTrama.\nMolly Lauck, una modella che lavora per boutique di alta moda di Boyden McNair, muore per aver mangiato un confetto di mandorle avvelenato, preso da una scatola di dolcetti \"rubata\" dalla ragazza.\nLlewellyn Frost assume Nero Wolfe non solo per investigare sul caso, ma anche per convincere la cugina Helen, pure lei modella per McNair, a lasciare il suo lavoro.\nGrazie ad una lettera firmata dai pi\u00f9 prestigiosi coltivatori di orchidee dagli Stati Uniti, Frost convince Wolfe a recarsi di persona nella boutique per parlare con McNair e le due modelle che erano con Molly Lauck al momento del delitto. Durante la visita il signor McNair, forse per il suo cattivo stato di salute, si mostra poco disponibile a collaborare, mentre Helen lascia intendere di essere stata a conoscenza del contenuto della scatola di dolci prima del delitto.\nOpere derivate.\n\"Veleno in sartoria\", episodio della serie televisiva prodotta dalla RAI nel 1969."}
{"id": "2411010", "revid": "287204", "url": "https://it.wikipedia.org/wiki?curid=2411010", "title": "Sei per uno", "text": "Sei per uno (titolo originale \"The Rubber Band\") \u00e8 il terzo romanzo giallo di Rex Stout con Nero Wolfe protagonista.\nTrama.\nConvinto di pesare troppo, anche la domenica pomeriggio Nero Wolfe si dedica per un quarto d'ora alla sua personale ginnastica, il tiro a bersaglio con le freccette, ed ascolta Archie Goodwin che legge ad alta voce un articolo del supplemento domenicale del \"Times\". L'articolo riguarda un personaggio di spicco in visita negli Stati Uniti, il marchese di Clivers impegnato in una delicata missione diplomatica per conto del Regno Unito.\nL'indomani Archie riceve nello studio del suo principale due possibili clienti; prima che cali il buio Wolfe dovr\u00e0 decidere quale scegliere, considerando anche che vi sono ben pi\u00f9 di due crimini da districare. Alla fine il cliente si rivela essere una bella ragazza, ma sar\u00e0 Wolfe a recitarle i versi di una poesia ungherese, e non Archie.\nOpere derivate.\n\"Il patto dei sei\", episodio della serie televisiva prodotta dalla RAI nel 1969."}
{"id": "2411012", "revid": "287204", "url": "https://it.wikipedia.org/wiki?curid=2411012", "title": "La traccia del serpente (romanzo)", "text": "La traccia del serpente (titolo originale \"Fer-de-Lance\") \u00e8 il primo romanzo giallo di Rex Stout con Nero Wolfe protagonista.\n\u00c8 il numero 149 della serie I Libri Gialli.\n\u00c8 il numero 167/704/926 della serie I Classici del Giallo Mondadori.\nTrama.\nMaria Maffei, amica della moglie di Fred Durkin, si affida a Nero Wolfe per cercare suo fratello, Carlo, scomparso da alcuni giorni.\nWolfe, seppure non entusiasta, accetta l'incarico e, attraverso il suo fido assistente Archie Goodwin, rintraccia Anna Fiore, cameriera della pensione dove alloggiava lo scomparso; qui scopre che costui ha ritagliato uno strano articolo dal New York Times sulla morte improvvisa di un preside di college, Peter Barstow. Il ritrovamento di Carlo Maffei pugnalato alle spalle e di altri indizi portano ad una svolta nelle indagini, che si rivelano molto pi\u00f9 complesse del previsto, facendo temere che l'assassino sia ancora in circolazione e non abbia ancora concluso la propria opera.\nFra serpenti velenosi, mazze da golf e aeroplani, il pericolo rimane sempre in agguato.\nStoria editoriale.\nLa prima opera di Stout su Wolfe non presenta tutti i personaggi di contorno che diventeranno poi usuali nella saga; fra le due assenze principali abbiamo l'ispettore Cramer e Lon Cohen (mentre troviamo, quale contatto con la stampa, il giornalista Harry Foster, che non comparir\u00e0 pi\u00f9 nelle opere successive).&lt;br&gt;\nIl testo \u00e8 stato anche adattato, sempre dall'autore, per la pubblicazione sulla rivista \"The American Magazine\", con il titolo di \"Point of Death\" (1934).&lt;br&gt;\nIl titolo originale del romanzo fa riferimento a una specie di serpente sudamericano, il Ferro di lancia, o Bothrops atrox."}
{"id": "2411014", "revid": "287204", "url": "https://it.wikipedia.org/wiki?curid=2411014", "title": "Un mistero per Goodwin", "text": "Un mistero per Goodwin (titolo originale \"Blood Will Tell\") \u00e8 la trentottesima novella gialla di Rex Stout con Nero Wolfe protagonista.\nTrama.\nArchie riceve via posta una cravatta insanguinata; il mittente vive in un appartamento di Manhattan. Incuriosito dall'insolita missiva, Archie si reca a indagare sul posto. Il mittente nega di avere spedito la cravatta, ma, durante l'investigazione negli altri appartamenti del palazzo, Archie trova un cadavere."}
{"id": "2411015", "revid": "287204", "url": "https://it.wikipedia.org/wiki?curid=2411015", "title": "L'avvocato delle cause vinte", "text": "L'avvocato delle cause vinte (titolo originale \"Eeny Meeny Murder Mo\") \u00e8 la trentasettesima novella gialla di Rex Stout con Nero Wolfe protagonista.\nTrama.\nUna donna, segretaria di un importante studio legale, viene strangolata nello studio di Nero Wolfe, proprio con la cravatta dell'investigatore. Wolfe indaga per vendicare l'offesa arrecatagli e cerca di individuare quale dei soci dello studio si \u00e8 lasciato corrompere per passare informazioni riservate alla controparte in un'importante causa di divorzio e ha poi, probabilmente, ucciso la donna per non essere scoperto."}
{"id": "2411016", "revid": "287204", "url": "https://it.wikipedia.org/wiki?curid=2411016", "title": "Uccidete subito, pagherete poi", "text": "Uccidete subito, pagherete poi (titolo originale \"Kill Now - Pay Later\") \u00e8 la trentaseiesima novella gialla di Rex Stout con Nero Wolfe protagonista.\nTrama.\nIl lustrascarpe di Wolfe, Pete Vassos, \u00e8 accusato di omicidio e l'investigatore si sente obbligato a lavorare per tirarlo fuori dai guai. Prima che possa iniziare le indagini, per\u00f2, l'uomo viene ritrovato cadavere ai piedi di un precipizio. Per la polizia Vassos si \u00e8 suicidato perch\u00e9 colpevole, ma la figlia Elma insiste sull'innocenza del padre e Wolfe ricorre a un'azione legale per costringere l'assassino a venire allo scoperto."}
{"id": "2411017", "revid": "287204", "url": "https://it.wikipedia.org/wiki?curid=2411017", "title": "Nero Wolfe preso al lazo", "text": "Nero Wolfe preso al lazo (titolo originale \"The Rodeo Murder\") \u00e8 la trentatreesima novella gialla di Rex Stout con Nero Wolfe protagonista, anche intitolato \"Come Volevasi Dimostrare\".\nTrama.\nUn party organizzato sull'attico di Lily Rowan include una gara di presa al lazo tra alcuni amici cowboy. Uno dei concorrenti, Cal Barrow, si ritrova derubato della propria corda; poco dopo uno dei finanziatori del rodeo viene trovato ucciso, strangolato proprio con quella corda. Barrow viene arrestato e Lily richiede l'intervento di Wolfe per scagionarlo."}
{"id": "2411018", "revid": "1342360", "url": "https://it.wikipedia.org/wiki?curid=2411018", "title": "Nationalliga 1966-1967", "text": "L'edizione 1966-67 della Nationalliga (A) vide la vittoria finale del Rapid Vienna.\nCapocannoniere del torneo fu Gustl Starek del Rapid Vienna con 21 reti."}
{"id": "2411019", "revid": "287204", "url": "https://it.wikipedia.org/wiki?curid=2411019", "title": "Il caso Fyfe", "text": "Il caso Fyfe (titolo originale \"A Window for Death\") \u00e8 la venticinquesima novella gialla di Rex Stout con Nero Wolfe protagonista.\nTrama.\nDi ritorno da un'assenza lunga venti anni, Bertram Fyfe si presenta miliardario ai suoi parenti; il saluto non si rivela essere cos\u00ec caloroso. Fyfe muore di polmonite, ma suo fratello Paul sospetta che possa essere stato ucciso e insiste per assumere Nero Wolfe. L'investigatore scopre ben presto che la morte di Bertram non \u00e8 il primo decesso sospetto per polmonite nella famiglia Fyfe."}
{"id": "2411020", "revid": "767487", "url": "https://it.wikipedia.org/wiki?curid=2411020", "title": "Colin Abrahall", "text": ""}
{"id": "2411021", "revid": "287204", "url": "https://it.wikipedia.org/wiki?curid=2411021", "title": "Nero Wolfe raggira l'accusa", "text": "Nero Wolfe raggira l'accusa (titolo originale \"The Next Witness\") \u00e8 la ventitreesima novella gialla di Rex Stout con Nero Wolfe protagonista.\nTrama.\nPer evitare di testimoniare in un processo giudiziario, Nero Wolfe indaga su un caso di omicidio. Sospettando che un uomo sotto processo per omicidio sia innocente, e sapendo che la sua testimonianza contribuir\u00e0 a farlo condannare, l'investigatore abbandona l'aula prima di essere chiamato sul banco dei testimoni. Wolfe e Archie Goodwin, inseguiti da un mandato di comparizione e ricercati dalla polizia, svolgono indagini fra le colleghe della vittima e portano alla luce diverse contraddizioni non esplorate dalla polizia. Dopo aver trascorso la notte in casa del suo collaboratore Saul Panzer, Wolfe organizza un trucco per costringere l'accusa a permettergli di rivelare le sue conclusioni sul banco dei testimoni, in modo da scagionare l'imputato e rivelare il nome del vero assassino."}
{"id": "2411022", "revid": "287204", "url": "https://it.wikipedia.org/wiki?curid=2411022", "title": "Nero Wolfe non abbaia ma morde", "text": "Nero Wolfe non abbaia ma morde (titolo originale \"Die Like a Dog\") \u00e8 la ventiduesima novella gialla di Rex Stout con Nero Wolfe protagonista.\nTrama.\nNero Wolfe indaga sull'omicidio di Philip Kampf, strangolato col guinzaglio del suo labrador. Il cane segue Archie dalla scena del delitto fino alla casa di Wolfe e il pachidermico investigatore dimostra una insospettata simpatia per l'animale. Archie collabora con la polizia e approfitta dell'occasione per indagare per conto proprio sugli inquilini del palazzo dove Kampf \u00e8 stato ritrovato assassinato."}
{"id": "2411023", "revid": "287204", "url": "https://it.wikipedia.org/wiki?curid=2411023", "title": "Quando un uomo uccide", "text": "Quando un uomo uccide (titolo originale \"When a Man Murders\") \u00e8 la ventunesima novella gialla di Rex Stout con Nero Wolfe protagonista.\nTrama.\nDa circa due anni la signora Karnow \u00e8 stata avvisata dall'esercito che il marito \u00e8 caduto nella guerra di Corea; di qui la confusione nel sentire al telefono la voce del marito. La signora si trova in una posizione delicata, essendosi risposata nel frattempo; chiede pertanto l'aiuto di Nero Wolfe per sbrogliare la situazione. Ma quando Archie si reca a trovare il marito redivivo, lo trova cadavere nella sua stanza d'albergo."}
{"id": "2411025", "revid": "287204", "url": "https://it.wikipedia.org/wiki?curid=2411025", "title": "Nero Wolfe fa due pi\u00f9 due", "text": "Nero Wolfe fa due pi\u00f9 due (titolo originale \"The Zero Clue\") \u00e8 la ventesima novella gialla di Rex Stout con Nero Wolfe protagonista.\nTrama.\nLeo Heller, esperto di probabilit\u00e0, consulta Nero Wolfe perch\u00e9 crede che uno dei suoi clienti abbia commesso un crimine efferato. Anche se Wolfe rifiuta il caso, Archie accetta di indagare a titolo personale. Heller viene trovato morto nel suo studio, dopo avere lasciato un enigmatico messaggio disponendo delle matite sulla scrivania in una bizzarra configurazione. \u00c8 compito di Nero Wolfe decifrare il significato del messaggio e smascherare il colpevole."}
{"id": "2411027", "revid": "287204", "url": "https://it.wikipedia.org/wiki?curid=2411027", "title": "Le tre ragazze", "text": "Le tre ragazze (titolo originale \"Invitation to Murder\") \u00e8 la diciannovesima novella gialla di Rex Stout con Nero Wolfe protagonista.\nTrama.\nUn cliente assume Archie perch\u00e9 valuti le intenzioni matrimoniali del suo ricco cognato. Quando Archie scopre la morte del cliente, con l'inganno convince Wolfe a lasciare la casa di arenaria e ad identificare l'omicida prima che intervenga la polizia."}
{"id": "2411028", "revid": "287204", "url": "https://it.wikipedia.org/wiki?curid=2411028", "title": "Nero Wolfe vince la partita", "text": "Nero Wolfe vince la partita (titolo originale \"This Won't Kill You\") \u00e8 la diciottesima novella gialla di Rex Stout con Nero Wolfe protagonista.\nTrama.\nNero Wolfe accetta l'invito ad assistere ad una partita di baseball. Dopo la disfatta dei Giants si scopre che alcuni giocatori sono stati drogati - e si trova anche un cadavere chiuso negli spogliatoi. Wolfe risolver\u00e0 il caso senza lasciare lo stadio."}
{"id": "2411032", "revid": "287204", "url": "https://it.wikipedia.org/wiki?curid=2411032", "title": "Nero Wolfe escogita uno stratagemma", "text": "Nero Wolfe escogita uno stratagemma (titolo originale \"Home to Roost\") \u00e8 la diciassettesima novella gialla di Rex Stout con Nero Wolfe protagonista.\nTrama.\nUn uomo \u00e8 avvelenato poco dopo aver confessato alla zia che sotto mentite spoglie spiava il Partito Comunista in qualit\u00e0 di agente dell'FBI. Wolfe indaga su cinque persone che hanno cenato con la vittima e che potrebbero avere sostituito una delle sue pillole di vitamine con una contenente il veleno. I dirigenti dell'FBI non approvano l'intromissione di Wolfe e cercano di convincerlo ad abbandonare le indagini. L'investigatore, trovandosi con un campo d'azione fortemente limitato, tenta un audace stratagemma per costringere l'assassino a venire allo scoperto."}
{"id": "2411033", "revid": "287204", "url": "https://it.wikipedia.org/wiki?curid=2411033", "title": "Nero Wolfe e la pistola scomparsa", "text": "Nero Wolfe e la pistola scomparsa (titolo originale \"The Squirt and the Monkey\") \u00e8 un romanzo breve giallo del 1951 di Rex Stout, il sedicesimo con Nero Wolfe protagonista.\nTrama.\nHarry Koven, un noto vignettista, si rivolge a Wolfe perch\u00e9 dal cassetto della sua scrivania \u00e8 scomparsa una pistola carica. Archie Goodwin viene spedito in casa di Koven, dove l'autore vive insieme a sua moglie, alla sua agente, a due disegnatori e al suo amico Adrian Getz, per scoprire quale di queste cinque persone abbia rubato l'arma. La pistola viene ritrovata, ma al tempo stesso scompare quella di Archie, che \u00e8 usata da qualcuno per uccidere Getz. Archie viene arrestato e Wolfe deve ricorrere a un complesso stratagemma per convincere l'ispettore Cramer dell'innocenza del suo assistente."}
{"id": "2411034", "revid": "287204", "url": "https://it.wikipedia.org/wiki?curid=2411034", "title": "\u00c8 stato ucciso un poliziotto", "text": "\u00c8 stato ucciso un poliziotto (titolo originale \"The Cop-Killer\") \u00e8 la quindicesima novella gialla di Rex Stout con Nero Wolfe protagonista.\nIl racconto \u00e8 stato pubblicato per la prima volta in Italia con il titolo Nero Wolfe nei guai nel n. 1 della rivista \"Oscar del Giallo\" (1\u00ba dicembre 1965).\nTrama.\nTina e Carl Vadas, commessi del barbiere che serve Archie Goodwin, sono interrogati da un poliziotto circa un investimento. Ma i due coniugi si trovano negli Stati Uniti illegalmente e, per paura di essere denunciati, corrono alla casa di arenaria per spiegare ad Archie il problema. Sfortunatamente il poliziotto \u00e8 stato ucciso immediatamente prima che lasciassero il negozio, e quindi la squadra omicidi, convinta della loro colpevolezza, li sta cercando. Archie decide di correre il rischio di nascondere i coniugi in casa di Wolfe e si reca dal barbiere, con il pretesto di farsi radere, per seguire l'andamento delle indagini. Alla fine persino Wolfe in persona far\u00e0 la sua apparizione nel negozio, risolvendo il mistero mentre si fa tagliare i capelli."}
{"id": "2411036", "revid": "83531", "url": "https://it.wikipedia.org/wiki?curid=2411036", "title": "Partecipanti al Giro del Delfinato 2008", "text": "Elenco dei partecipanti al Giro del Delfinato 2008."}
{"id": "2411038", "revid": "287204", "url": "https://it.wikipedia.org/wiki?curid=2411038", "title": "Prima di morire (racconto)", "text": "Prima di morire (titolo originale \"Before I Die\") \u00e8 l'ottava novella gialla di Rex Stout con Nero Wolfe protagonista.\nTrama.\nUn noto gangster newyorkese, Dazy Perrit, si mette in contatto con Nero Wolfe perch\u00e9 sotto ricatto. Archie non vorrebbe avere niente a che fare con la faccenda, ma Wolfe accetta il caso in cambio di informazioni su come procurarsi carne al mercato nero. Perrit ha una figlia, che vuole proteggere da possibili vendette di gangster rivali, e a questo scopo ha assunto una ragazza, pregiudicata, per farla passare per sua figlia agli occhi del mondo. Ma la ragazza sta ricattando Perrit per somme esorbitanti minacciando di rivelare la verit\u00e0. Non appena Wolfe si mette al lavoro, qualcuno inizia a darsi da fare con la pistola e Archie scampa per un pelo a ben due attacchi che causano la morte di tre persone. Stretto in una lotta mortale tra bande rivali, a Wolfe rimane una sola soluzione per salvare la propria vita e quella del suo assistente."}
{"id": "2411039", "revid": "599013", "url": "https://it.wikipedia.org/wiki?curid=2411039", "title": "Pictures at an Exhibition (DVD)", "text": "Pictures at an Exhibition \u00e8 un DVD del concerto live della band di rock progressivo Emerson, Lake &amp; Palmer, svoltosi il 9 dicembre del 1970 al \"Lyceum Theatre\" di Londra. Dopo la registrazione del concerto che la band tenne al \"Lyceum Theatre\" di Londra, la band ascoltando il nastro in previsione di un album e un video dal vivo da realizzare con il nome \"Pictures at an Exhibition\" non rimase contenta dell'esecuzione, quindi decise di registrare una nuova versione dell'opera pianistica di Modest Petrovi\u010d Musorgskij, l'occasione arriv\u00f2 il 26 marzo 1971 durante il concerto che gli \"ELP\" tennero a Newcastle City Hall nel North East England. Alla fine si opt\u00f2 per la registrazione del 9 dicembre 1970 per la realizzazione del solo video, mentre per la pubblicazione del disco si utilizz\u00f2 quella del 26 marzo 1971 a Newcastle City Hall nel North East England."}
{"id": "2411045", "revid": "188323", "url": "https://it.wikipedia.org/wiki?curid=2411045", "title": "Bronzine", "text": ""}
{"id": "2411047", "revid": "110157", "url": "https://it.wikipedia.org/wiki?curid=2411047", "title": "Ordine di Takovo", "text": "L'Ordine della croce di Takovo (o Ordine di Takowo in alcune fonti) fu un ordine cavalleresco del regno di Serbia, il primo ad essere fondato nel paese.\nStoria.\nL'Ordine di Takovo venne fondato il 24 marzo 1865 al fine di celebrare il 50\u00ba anniversario della seconda rivolta anti-ottomana scoppiata nel paese, nella regione di Takovo, nella Serbia dell'ovest, guidata da Milos Obrenovic (1780-1860), evento che fu alla base del raggiungimento dell'indipendenza del paese.\nIl Principe Mihailo Obrenovi\u0107 III di Serbia, figlio e successore del Principe Milos, si preoccup\u00f2 della fondazione materiale di questo ordine firmando il decreto che stabil\u00ec la Croce e la medaglia d'argento il 22 maggio di quello stesso 1865.\nSecondo quanto stabilito dagli statuti di fondazione, l'Ordine poteva essere concesso a quanti avessero guadagnato dei meriti militari od avessero preso parte alle guerre per la liberazione della Serbia. La croce veniva concessa in prevalenza a quanti avessero fisicamente partecipato alle guerre, mentre la medaglia d'argento era riservata soprattutto alle famiglie di quanti si fossero distinti per aver partecipato all'insurrezione per la causa nazionale.\nInsegne.\nLa \"croce\" dell'ordine consisteva in una croce di malta pomata e smaltata di bianco, dietro la quale sta una croce di Sant'Andrea, mentre il disco centrale \u00e8 attorniato da una corona d'alloro. Il disco centrale \u00e8 smaltato di rosso con riportate in argento le iniziali del Principe Michael Obrenovich (\"MO\") sormontate da una corona, il tutto attorniato da una fascia smaltata di blu conclusa a due code di nastro nella parte inferiore. La decorazione \u00e8 sostenuta al nastro tramite una corona principesca d'argento. Sul retro, nel medaglione centrale, si trova lo stemma reale della Serbia.\nIl \"nastro\" era rosso con una fascia bianca ed una azzurra per parte."}
{"id": "2411048", "revid": "92723", "url": "https://it.wikipedia.org/wiki?curid=2411048", "title": "Louis-Nicolas Cl\u00e9rambault", "text": " \u00c8 uno degli esponenti pi\u00f9 importanti della scuola organistica francese del terzo periodo, quello in cui questa scuola musicale raggiunge il massimo grado d'innovazione; \u00e8 noto anche per aver tentato una fusione tra lo stile italiano e quello francese nel genere della cantata. Nonostante ci\u00f2, la sua opera \u00e8 pressoch\u00e9 dimenticata dagli esecutori moderni e scarsamente considerata, come molti compositori di quella stessa corrente.\nBiografia.\nCl\u00e9rambault nacque da una famiglia di musicisti: suo padre e due dei suoi figli furono anch'essi musicisti. In tenerissima et\u00e0 attese allo studio del violino e del clavicembalo, studiando anche l'organo con Andr\u00e9 Raison. Intraprese anche studi di composizione e canto.\nCl\u00e9rambault divenne organista principale nella chiesa degli Agostiniani, entrando anche al servizio di Madame de Maintenon. Dopo la morte di Luigi XIV e di Nivers, subentr\u00f2 a quest'ultimo come organista nella celebre e rinomata chiesa di Saint-Sulpice e alla casa reale di Saint-Cyr, un'istituzione per giovani fanciulle e per la nobilt\u00e0 decaduta. Qui fu responsabile di ogni questione musicale, dell'organo, della direzione corale e altro ancora. Fu qui, luogo ove rimase anche dopo la morte di Madame de Maintenon, che svilupp\u00f2 il genere della cantata \u201calla francese\u201d della quale fu maestro indiscusso. Nel 1719 prese il posto del suo maestro Andr\u00e9 Raison all'organo della chiesa dei Domenicani.\nMor\u00ec a Parigi in tranquillit\u00e0 nel 1749.\nOpere.\nTra le sue opere fondamentali :"}
{"id": "2411049", "revid": "484362", "url": "https://it.wikipedia.org/wiki?curid=2411049", "title": "Foce (Genova)", "text": "Foce (\"Foxe\" in ligure) \u00e8 un quartiere residenziale di 15.693 abitanti del comune di Genova, compreso nel Municipio VIII Medio Levante.\nSi affaccia sul mare a levante del porto, estendendosi nella piana del Bisagno tra le pendici occidentali della collina di Albaro e la riva sinistra del torrente, interamente coperto nel tratto che attraversa il quartiere.\nPiccolo comune autonomo dal 1798 fino al 1873 (quando insieme con altri cinque comuni della bassa val Bisagno fu inglobato nel comune di Genova), tra i quartieri di Genova \u00e8 quello che nell'ultimo secolo ha maggiormente mutato la sua fisionomia: con l'espansione urbanistica del primo Novecento il piccolo borgo di pescatori si \u00e8 trasformato in un quartiere residenziale semi-centrale della citt\u00e0.\nGeografia fisica.\nL'ex circoscrizione della Foce comprende le unit\u00e0 urbanistiche Foce e Brignole, che insieme hanno una popolazione di 15.722 abitanti, di cui 5390 nell'area storica della Foce e 10.332 nell'area di Brignole (dato aggiornato al 31 dicembre 2016).\nTerritorio.\nIl quartiere, che comprende un'area pianeggiante alla foce del torrente Bisagno, confina a levante con Albaro, a nord con San Fruttuoso, a ponente con San Vincenzo e Carignano, mentre a sud \u00e8 delimitato da un breve tratto di litorale, appena fuori dall'area portuale. Le mura delle Cappuccine, affacciate sul tratto finale del Bisagno, separano \"la Foce\" da Carignano, mentre l'asse viario formato da via Brigata Liguria e via Fiume delimita il quartiere verso San Vincenzo, a nord via Tolemaide e corso Gastaldi la separano da San Fruttuoso, a est via Pozzo e via Nizza ne segnano il confine con Albaro.\nNella suddivisione amministrativa cittadina successiva all'annessione a Genova, all'originario territorio comunale furono aggregate la zona di Borgo Pila (gi\u00e0 frazione del comune di San Francesco d\u2019Albaro) e l'area gi\u00e0 occupata dalle mura chiamate Fronti Basse (demolite negli anni Ottanta dell\u2019Ottocento), che comprende la stazione Brignole, piazza Verdi e piazza della Vittoria.\nIl centro del quartiere moderno (piazza Rossetti, piazzale Kennedy e quartiere fieristico) \u00e8 raggiungibile dalla stazione ferroviaria di Brignole, da cui dista circa un chilometro e mezzo lungo i viali intitolati alla Brigata Bisagno di Aldo Gastaldi e alle Brigate Partigiane, con autobus della linea 31 della rete urbana AMT.\nI principali assi di attraversamento sono in direzione ovest-est e procedendo da nord a sud corso Gastaldi - via Tolemaide (che collegano San Martino con la zona di Brignole-Portoria), corso Buenos Aires, via Barabino (che collegano Albaro con Brignole-Portoria), via Cecchi e corso Marconi. In direzione nord-sud il quartiere \u00e8 attraversato da corso Torino e via Casaregis. Corso Torino pu\u00f2 essere considerato la \"main street\" del quartiere. Dalla Foce ha inizio la strada sopraelevata che, costeggiando il porto antico e lambendo il centro storico, congiunge i quartieri di Levante della citt\u00e0 al quartiere occidentale di Sampierdarena.\nLa Foce ospita il quartiere fieristico (edificato sul mare alla fine degli anni cinquanta dopo che furono sbancate le scogliere della Cava e della Strega), gli uffici dello stato civile del comune di Genova, la sede dell'Agenzia del territorio (comunemente chiamata catasto), la Questura e numerosi eleganti condomini, in particolare nella zona di piazza Rossetti e corso Marconi, proprio all'inizio di quella che viene considerata per antonomasia la \"promenade\" dei genovesi, l'elegante corso Italia.\nOrigini del nome.\nIl toponimo \"Foce\", generalmente riferito alla sua posizione allo sbocco del torrente Bisagno, deriverebbe invece dal fatto che il sito, in epoche remote, era stato uno dei punti di approdo di mercanti Focesi.\nStoria.\nLe origini.\nLa Foce era un antichissimo borgo sorto sulle pendici rocciose del promontorio che delimitava a ponente la collina di Albaro, abitato da pescatori e contadini che per secoli hanno rifornito con i loro prodotti i mercati di Genova. L'abitato si estese successivamente anche alla base della collina, nella piana sulla sponda orientale del Bisagno, conservando tuttavia le caratteristiche di un piccolo borgo di pescatori.\nCos\u00ec descrive il borgo il Giustiniani, vescovo e storico, nei suoi \u201cAnnali\u201d (1537)\nIl lazzaretto.\nNel XV secolo nella piana sulla sponda sinistra del Bisagno fu edificato un lazzaretto per l'isolamento e il ricovero dei malati contagiosi e dei passeggeri delle navi giunti in porto e soggetti a quarantena, soprattutto in occasione di epidemie di peste. L'imponente edificio, ampliato all'inizio del XVI secolo per iniziativa di Ettore Vernazza e con il contributo del doge Ottaviano Fregoso, pi\u00f9 volte modificato, svolse la sua funzione fino alla met\u00e0 dell'Ottocento.\nDurante l'epidemia di peste che colp\u00ec Genova negli anni 1656-1657, il frate cappuccino sestrese padre Antero Maria Micone scrisse nel suo libro \"Li lazzaretti della citt\u00e0 e riviere di Genova del 1657\" del contagio e del lazzaretto, immortalato anche sulla tela dal pittore Domenico Fiasella.\nNel Settecento fu ospitato nel lazzaretto anche il filosofo francese Jean-Jacques Rousseau che accenn\u00f2 alla sua drammatica esperienza in un brano de \"Le confessioni\".\nCon gli sviluppi della medicina, a met\u00e0 dell'Ottocento le funzioni del lazzaretto furono trasferite al nuovo ospedale di Pammatone; l'edificio fu demolito, consentendo l'ampliamento del cantiere navale gi\u00e0 da tempo esistente sulla spiaggia della Foce.\nIl cantiere navale.\nDa secoli sulla spiaggia della Foce venivano costruite navi, in piccoli cantieri artigiani. Il cantiere della Foce ebbe un notevole impulso all'inizio dell'Ottocento, nel periodo della Repubblica Ligure napoleonica. Le prime navi varate in quel cantiere furono la fregata \"L'Incorruptible\" e il brick \"Le Cyclope\" (16 novembre 1804), a cui segu\u00ec la fregata \"La Pomone\", varata nel marzo 1805.\nMa fu solo dopo l'annessione della Liguria al regno sabaudo che ebbe inizio una vera e propria fase di sviluppo. Il Regno di Sardegna, dopo aver acquisito questo importante sbocco al mare (in precedenza disponeva solo del piccolo porto di Villefranche, nella contea di Nizza) stabil\u00ec a Genova la sede della propria flotta e il cantiere della Foce fu destinato alla costruzione delle nuove navi militari. Il cantiere, ampliato su parte dell'area del soppresso lazzaretto, si estendeva su circa 70.000 m\u00b2 sulla sponda sinistra alla foce del Bisagno; di propriet\u00e0 municipale, fu dato in gestione prima ai fratelli Westermann, poi ai fratelli Orlando, siciliani trapiantati a Genova. Durante la loro gestione, nel 1862, fu impostato l'avviso a elica \"Vedetta\", primo piroscafo militare con scafo in ferro costruito in Italia, varato nel 1866.\nNel 1865 alla famiglia Orlando nella gestione del cantiere subentr\u00f2 l'imprenditore Enrico Cravero, che lo tenne fino al 1890 e successivamente la societ\u00e0 Nicol\u00f2 Odero &amp; C., gi\u00e0 proprietaria del cantiere di Sestri Ponente. Durante la gestione Odero furono costruite grandi navi civili e militari, tra le quali il transatlantico \"Re Vittorio\" (1907) e la corazzata \"Leonardo da Vinci\" (1911).\nIl cantiere cess\u00f2 l'attivit\u00e0 nel 1930, l'ultima unit\u00e0 costruita fu l'incrociatore \"Almirante Brown\", commissionato dalla marina argentina, varato il 28 settembre 1929. Il posto dei cantieri venne occupato, per un breve periodo, dal Villaggio Balneare, sede di numerosi eventi fieristici, prima di lasciare spazio all'espansione urbanistica della citt\u00e0.\nLa Foce e la spedizione dei Mille.\nUna targa in marmo oggi affissa sulla facciata della \"Casa dei Pescatori\" rivendica al quartiere della Foce di essere stato uno dei luoghi di partenza di una parte dei volontari garibaldini che parteciparono alla Spedizione dei Mille.\nIl fatto \u00e8 cos\u00ec documentato dallo storico emiliano Francesco Bertolini (1836-1909):\nMaggiori dettagli su questi avvenimenti sono riportati dallo storico genovese Federico Donaver nel testo \"\"Garibaldi e la Spedizione dei Mille\" e dallo storico veronese Osvaldo Perini nel volume \"La spedizione dei Mille, storia documentata della liberazione della Bassa Italia\"\".\nL'annessione a Genova.\nSino al 1873, la Foce costituiva un comune a s\u00e9. La descrizione che ne fa il Casalis nella prima met\u00e0 dell'Ottocento non \u00e8 molto dissimile da quella del Giustiniani di tre secoli addietro:\nIl quadro descritto dal Casalis era destinato a mutare rapidamente nei decenni successivi. Nel 1873, con un Regio Decreto, il Comune di Genova si espandeva oltre il confine del Bisagno, inglobando, oltre alla Foce, i comuni di San Francesco d'Albaro, San Martino, Staglieno, Marassi e San Fruttuoso, e dando avvio ad un'espansione urbanistica che avrebbe radicalmente cambiato il volto di quei quartieri.\nL'espansione urbanistica del Novecento.\nDopo che il comune era stato aggregato a quello di Genova la piana retrostante il vecchio borgo e i cantieri venne urbanizzata, realizzando un quartiere residenziale signorile, con struttura viaria a scacchiera, formata da lunghe strade ortogonali (corso Torino, via Giuseppe Casaregis, corso Buenos Aires e via Carlo Barabino).\nA partire dal 1929 furono avviati i lavori per la copertura del tratto finale del Bisagno, con la conseguente eliminazione dei due ponti sul Bisagno: il Ponte Pila (naturale collegamento tra corso Buenos Aires e via XX Settembre) e Ponte Bezzecca, prolungamento di via Barabino.\nSulla copertura del Bisagno fu aperta l'importante arteria viaria che collega la Foce con la zona di Brignole, oggi intitolata alla Brigata Bisagno e alle Brigate partigiane.\nNegli anni trenta del Novecento, dopo la chiusura del cantiere, sull'area di questo furono create nuove vie e piazze, dove si tennero manifestazioni fieristiche e spettacoli teatrali.\nNel 1936 sulla sponda destra del Bisagno, ormai coperto, fu costruita la Casa dei Pescatori, complesso edilizio destinato ad ospitare la popolazione dell'antico borgo posto sotto la chiesa di San Pietro, demolito per far posto ai moderni insediamenti residenziali e alle nuove strade.\nIl poco di antico sopravvissuto all'espansione edilizia degli anni Trenta and\u00f2 definitivamente perduto a causa dei bombardamenti della seconda guerra mondiale, che distrussero anche la chiesa di San Pietro.\nNel luglio del 2001 l'area dei giardini intitolati a Gilberto Govi \u00e8 stata sede dei lavori del \"Genoa Social Forum\" durante la riunione a Genova dei G8. La zona \u00e8 stata scenario dei gravi scontri fra dimostranti e forze dell'ordine (vedi Fatti del G8 di Genova) che hanno causato pesanti danni a strutture pubbliche e private.\nDall'anno 2004 il quartiere \u00e8 interessato - lungo viale Brigate Partigiane - da profondi lavori edili per la messa in sicurezza dello sbocco del torrente Bisagno ed il rifacimento delle rampe di accesso ed uscita della predetta strada sopraelevata.\nMonumenti e luoghi d'interesse.\nArchitetture religiose.\nNella circoscrizione della Foce si trovano quattro chiese cattoliche parrocchiali, tutte di antica origine, ma per ragioni storiche diverse tutte ricostruite ex novo tra il XIX e il XX secolo.\nDue di queste, la chiesa di Nostra Signora del Rimedio e quella di Santa Maria dei Servi, riprendono il titolo parrocchiale di antiche chiese un tempo ubicate in altre zone della citt\u00e0 e demolite per ragioni urbanistiche o eventi bellici.\nAltro.\nPiazza Raffaele Rossetti e quartiere fieristico.\nGli edifici che si affacciano su piazza Raffaele Rossetti, considerata oggi il centro del quartiere, furono costruiti a partire dal 1933 sull'area prima occupata dal lazzaretto e poi dal cantiere navale. Secondo il piano regolatore del 1932 in questa zona, oltre che abitazioni signorili avrebbero dovuto sorgere un palazzo dello sport, un salone per esposizioni, un cinema-teatro e alberghi di lusso. Fu indetto un concorso, vinto dall'architetto Luigi Carlo Daneri, con un progetto ispirato all'architettura razionalista. Prima dello scoppio del secondo conflitto mondiale furono realizzati parte degli edifici residenziali. I lavori, sospesi per la guerra, furono completati negli anni cinquanta.\nPer quanto riguarda il palazzo dello sport e il quartiere fieristico, questi furono realizzati negli anni sessanta sull'area ricavata dal riempimento a mare davanti alla scogliera della Strega, a destra della foce del Bisagno, mentre il teatro della Corte e un albergo della catena \"Starhotels\" hanno trovato collocazione nell'area della Corte Lambruschini, nei pressi della stazione ferroviaria di Genova Brignole. Sopra il depuratore di Punta Vagno (un tempo sede di una batteria costiera a difesa del porto di Genova) sono stati edificati a inizio degli anni ottanta i giardini pubblici intitolati ad un genovese illustre: Gilberto Govi.\nIl corso Guglielmo Marconi separa il complesso di piazza Rossetti dal vasto piazzale Cavalieri di Vittorio Veneto (colloquialmente denominato \"Piazzale Kennedy\", denominazione che in realt\u00e0 va riferita solo alla sua estrema porzione occidentale, ove \u00e8 situato il capolinea dei bus e l'ingresso del quartiere fieristico), che per la sua forma regolare e la sua ampiezza \u00e8 spesso sede di spettacoli itineranti quali circhi e luna park.\nSociet\u00e0.\nTradizioni e folclore.\nAlla Foce, nel periodo precedente la seconda guerra mondiale, era possibile ascoltare nelle osterie i canterini di trallalero (canto tradizionale a cappella). A oggi, nel repertorio delle Squadre di Trallalero, \u00e8 presente una canzone che parla del borgo della Foce, scritta dal cantautore genovese Piccone, intitolata \"F\u00f4xe de Z\u00eana\" (\"Foce di Genova\").\nIl quartiere della Foce \u00e8 citato in numerose canzoni dialettali; in quella pi\u00f9 conosciuta anche al di fuori dei confini regionali, \"Ma se ghe penso\", la Foce \u00e8 uno dei diversi luoghi di Genova rievocati con nostalgia da un genovese emigrato in America meridionale (\"veddo l\u00e0 a F\u00f4xe e sento franze o m\u00e2\"). Tra gli altri luoghi viene evocata anche la vicina spiaggia della Cava, interrata negli anni cinquanta per la costruzione del quartiere fieristico e l'espansione del porto di Genova.\nUn antico sfott\u00f2 di sapore campanilistico, ripreso in un'altra canzone popolare, argomenta che a \"salvare\" gli abitanti della Foce sono quelli del vicino borgo di Boccadasse, gli unici ad essere, se possibile, pi\u00f9 \"tarlucchi\" (\"babbei\") di loro.\nNella canzone di Fabrizio De Andr\u00e9 \"A dumenega\" \u00e8 citata la Foce nel verso (in genovese antico) \"\u00e4 Fuxe cheusce de sciaccanuxe\" (\"alla Foce cosce da schiaccianoci\") che si riferisce al modo in cui gli abitanti di questa zona erano soliti chiamare le prostitute genovesi.\nCultura.\nEventi.\nIn occasione della festa patronale di san Pietro (29 giugno), si tiene nel quartiere una grande fiera di merci varie. Un tempo, quando ancora esisteva l'antico borgo, alla sera le case venivano illuminate con lampioncini colorati alla cinese, mentre i pescatori dalle barche gettavano sull'acqua lumini accesi che si dondolavano sulle onde. Oggi, a coronamento dei festeggiamenti per la festivit\u00e0 patronale, la sera del 29 giugno si tiene uno spettacolo di fuochi pirotecnici che richiama numerosi spettatori da tutti i quartieri cittadini.\nNumerose sono le manifestazioni che si tengono nel quartiere fieristico, tra le pi\u00f9 importanti Euroflora, a cadenza quinquennale e l'annuale Salone Nautico.\nSul piazzale intitolato ai Cavalieri di Vittorio Veneto (spesso erroneamente chiamato dai genovesi piazzale Kennedy, nome che in realt\u00e0 spetta invece al pi\u00f9 piccolo piazzale adiacente sul lato ovest) \u00e8 allestito periodicamente un grande luna park e per molti anni \u00e8 stata organizzata annualmente alla fine dell'estate la festa dal Partito Democratico (Festa de l'Unit\u00e0)."}
{"id": "2411051", "revid": "24533255", "url": "https://it.wikipedia.org/wiki?curid=2411051", "title": "Stuart Little (serie televisiva)", "text": ""}
{"id": "2411052", "revid": "287204", "url": "https://it.wikipedia.org/wiki?curid=2411052", "title": "Arezio", "text": "Origine.\nNome di origine incerta. Secondo alcune fonti \u00e8 di etimologia greca, e si tratterebbe di un nome teoforico riferito al dio greco Ares (quindi \"relativo ad Ares\"), \nAltre fonti tentano invece un collegamento con il nome della citt\u00e0 di Arezzo (quindi sarebbe un etnonimo col significato di \"abitante di Arezzo\").\nIl nome compare nel traduzione italiana del XVI libro dell\"Odissea\" di Omero:\nOnomastico.\nL'onomastico si festeggia il 4 giugno in ricordo di sant'Arezio, martire a Roma con san Daciano."}
{"id": "2411054", "revid": "1558798", "url": "https://it.wikipedia.org/wiki?curid=2411054", "title": "Gormiti, che miti", "text": "Gormiti, che miti o anche Gormiti - Il ritorno dei Signori della Natura, \u00e8 una serie televisiva a cartoni animati frutto della collaborazione di Giochi Preziosi e Marathon Media, basata sui personaggi dei Gormiti creati da Leandro Consumi e Gianfranco Enrietto. Le puntate sono andate in onda su Italia 1 dal 27 ottobre 2008 con mezzi episodi di 10 minuti con cadenza irregolare, spesso interrotti e riproposti a distanza di mesi. Dal 4 ottobre 2010 sono andate in onda su Boing le repliche della serie.\nDal 31 ottobre 2009 esordisce il seguito: Gormiti - L'era dell'eclissi suprema su Italia 1, costituita da 26 episodi da 20 minuti circa.\nDal 30 ottobre 2010 su Italia 1 si chiude la trilogia con la terza serie intitolata: Gormiti - L'evoluzione Neorganic con soli 13 episodi da 20 minuti circa. Gli ultimi 4 episodi sono andati in anteprima l'11 agosto 2011 su Premium Play.\nLa serie animata \u00e8 il seguito di \"Gormiti Final Evolution\".\nTrama.\nToby, Nick, Lucas e Jessica sono 4 ragazzi incaricati da Razzle di mantenere la pace sul mondo di Gorm. Per farlo possono trasformarsi in \"Gormiti\" e acquisire poteri magici. I loro principali nemici sono il Popolo del Vulcano, guidato dal malvagio Magmion, che cerca in vari modi di conquistare Gorm.\nPersonaggi.\nSignori della Natura.\nToby \u00e8 un ragazzo con i capelli biondi e gli occhi azzurri. Toby ha paura di qualunque tipo di insetto, soprattutto dei ragni, sebbene non siano insetti bens\u00ec aracnidi. Ama giocare a calcio e fare scherzi ai suoi amici. \u00c8 il Signore dell'Acqua ed \u00e8 in grado di controllare l'acqua dei fiumi e del mare, nella seconda stagione i suoi poteri vengono aumentati dal Sommo Luminescente e viene dotato di un'armatura d'oro mentre nella terza, dopo il furto degli Occhi della Vita pu\u00f2 trasformarsi nel Signore del Mare grazie al suo amuleto e dell'acqua pulita.\nNick \u00e8 un ragazzo dai capelli castani e gli occhiali, ed \u00e8 considerato il nerd del gruppo. \u00c8 il fratello minore di Toby, ed il suo pi\u00f9 grande difetto \u00e8 il non riuscire a mantenere un segreto. Nei panni di Gorm \u00e8 il Signore della Terra ed \u00e8 in grado di controllare le rocce e le pietre, nella seconda stagione il Sommo Luminescente aumenta le sue facolt\u00e0 e lo dota di un'armatura d'oro mentre nella terza con una semplice roccia ed il suo amuleto pu\u00f2 diventare il Signore della Terra.\nLucas \u00e8 un ragazzo dai capelli castani, un grande amante della natura. Adora il giardinaggio e la scuola. Nei panni di Gorm \u00e8 il Signore della Foresta e in grado di controllare gli alberi e le piante, ed ha un amore sproporzionato per l'ambiente. Nella seconda serie Lucas riceve nuovi poteri e un'armatura d'oro dal Sommo Luminescente mentre nella terza gli bastano il suo amuleto e una foglia per trasformarsi.\nJessica \u00e8 l'unica femmina. \u00c8 una persona ottimista e coraggiosa, sempre pronta a rischiare tutto pur di aiutare i propri amici. In forma di Gorm \u00e8 la Signora dell'Aria in grado di controllare i venti, ed \u00e8 l'unica fornita di un paio di ali che le consentono di volare. Nella seconda serie grazie al Sommo Luminescente riceve nuovi poteri e un paio di ali rinnovate oltre all'armatura d'oro, nella terza serie grazie all'aria pura ed al suo amuleto pu\u00f2 raggiungere l'essenza di Signore di Gorm. \u00c8 innamorata di Toby.\n\"Gormiti - Il ritorno dei Signori della Natura\".\nPopolo della Terra.\nRocciatauro\nValoroso combattente del Popolo della Terra, sembra essere considerato da Mangiaterra e Lanciamassi il proprio Leader, tanto da sedere sul trono della Fortezza di Roccia. Ha corna taurine e attacca con dei martelli di roccia. Quando lotta nel Torneo dei Combattenti della Piana di Astreg indossa un'armatura di pietra grigia. Doppiato da Paolo Sesana.\nTrematerra\nGormita della Terra di enormi dimensioni (\u00e8 alto all' incirca quanto il Signore della Terra) coperto da una corazza di roccia, i cui pugni fanno scuotere la terra creando terremoti di intensit\u00e0 variabile. Sembra essere, insieme a Schienacciaio, il Leader della trib\u00f9 del Popolo della Terra che si stanzia lungo un fiume, nonch\u00e9 custode della Pietra Sulfurea. Alla sua prima apparizione resta muto, sembrando preferire le azioni alle parole, ma successivamente ha un ruolo molto maggiore, difendendo i Gormiti della Terra da Malvagius il Terribile e combattendo a fianco dei Signori della Natura. Doppiato da Paolo Sesana.\nSchienacciaio\nGormita la cui caratteristica principale \u00e8 chiudersi a palla per rotolare contro il nemico e investirlo con la sua schiena d'acciaio. Insieme a Trematerra \u00e8 uno dei custodi della Pietra Sulfurea ed \u00e8 una delle figure di riferimento del Popolo della Terra. Doppiato da Giorgio Bonino alla sua prima apparizione e da Paolo Sesana alla seconda.\nIl Lanciamassi\nGormita della Terra dal corpo composto di roccia scura, capace di chiamare a s\u00e9 i sassi e le pietre e a lanciarli come proiettili ai propri avversari. Si fida ciecamente di Rocciatauro, che tratta come proprio Leader.\nMangiaterra\nGormita dall'aspetto roccioso e dalle lunghe braccia. Considera Rocciatauro il proprio Leader.\nGorbattenti della Terra\nI comuni abitanti della caverna di Roscamar e della Fortezza di Roccia, costituiscono un importante linea di difesa dell' l'intero popolo.\nPopolo della Foresta.\nTroncannone\nAntico Gormita della Foresta dall'aspetto di un tronco cavo, nel quale inserisce sassi che poi spara come se fossero palle di cannone. Parla in maniera molto forbita ed \u00e8 uno dei principali alleati del Signore della Foresta. Doppiato da Giorgio Bonino.\nFrusta Letale\nCombattente del Popolo della Foresta che lotta nel Torneo dei Combattenti della Piana di Astreg. La sua caratteristica principale \u00e8 la liana allungabile che ha al posto del braccio sinistro. Quando combatte nel Torneo indossa un'armatura fatta di corteccia e lotta con l'ausilio di un bastone. In un primo momento non si fida dei Signori della Natura, ma poi diventa un fedele seguace del Signore della Foresta. Doppiato da Gianluca Iacono alla sua prima apparizione, da Paolo Sesana in quelle successive nella prima serie e da Stefano Albertini nella sua unica apparizione ne \"L'era dell'eclissi suprema\".\nMimeticus, il Veloce\nGormita della Foresta dal volto di pianta. La sua caratteristica principale \u00e8 l'abilit\u00e0 a mimetizzarsi, cosa che gli riesce possibile grazie alla velocit\u00e0 della sua corsa. Riesce a imprigionare Lavion in un varco dimensionale, ma nel farlo si trasforma in un vero e proprio albero, cosa che ha stravolto il suo aspetto rendendolo pi\u00f9 spento nei colori. Riesce a tornare alla normalit\u00e0 grazie ai Signori della Natura. Doppiato da Giorgio Bonino.\nFlorus, l'Avvelenatore\nGormita dall'aspetto di un gigantesco fiore. Non conta apparizioni particolari, limitandosi a comparire nelle scene di gruppo. Doppiato da Guido Rutta.\nIl Picchiatore\nGormita dal corpo e massiccio e dal viso composto da un'unica foglia gigante. Come Florus, si limita alle apparizioni di gruppo, ma si distingue quando arresta Jessica insieme a un Gorbattente della Foresta.\nSporius\nGormita dall'aspetto di un enorme fungo. Si limita alle scene di gruppo.\nSupplizio, il Torturatore\nGormita il cui aspetto ricorda un cactus. Contrariamente agli altri Gormiti della Foresta, \u00e8 molto sadico e spietato. Doppiato da Luca Bottale.\nPopolo del Mare.\nMedusantica\nGormita del Mare dall'aspetto di una grande medusa. Sembra essere considerata il Leader di Cavarex, che la chiama \"capo\". Nonostante sia una femmina ha una voce maschile: \u00e8 infatti doppiata da Diego Sabre.\nMartello, il Predatore\nGormita dall'aspetto di uno squalo martello, \u00e8 uno dei partecipanti al Torneo dei Combattimenti, in occasione del quale indossa un'armatura fatta di corallo e utilizza un tridente per combattere. Il suo coraggio \u00e8 provato anche dal fatto che si lancia senza timore contro Magmion e Drakkon quando il primo avvelena il Mare con un incantesimo. Doppiato da Massimiliano Lotti.\nMantra, l'Implacabile\nGormita caratterizzata dalle pinne taglienti che le coprono il corpo, sembra essere considerata la Leader di una trib\u00f9 del Popolo del Mare di cui fanno parte anche Delos, Grankios e Helico. Nonostante sia una femmina, \u00e8 doppiata da Giorgio Bonino.\nTenaglia, il Terribile\nGigantesco crostaceo con un occhio solo. Combatte insieme a Martello e sembra avere una grande dose di rispetto nei confronti di Tartantica. Doppiato da Paolo Sesana.\nGrankios, il Vendicatore\nGranchio gigante del Popolo del Mare. Viene ipnotizzato da Sparafuoco, di cui diventa una sorta di braccio destro, ma una volta rinsavito immobilizza il Gormita del Vulcano insieme a Helico.\nDelos, il Conte dei Mari\nGormita dotato di tre occhi, un tentacolo al posto del braccio sinistro e una chela al posto della mano destra. Sembra essere il braccio destro di Mantra. Doppiato da Claudio Moneta.\nHelico, il Guardingo\nGormita dall'aspetto di un paguro, le cui braccia sono trivelle. Viene ipnotizzato da Sparafuoco, salvo poi tornare in s\u00e9.\nCavarex, il Sergente dei Mari\nGormita di aspetto simile a un cavalluccio marino. Sembra essere un sottoposto di Medusantica. Quando mangia i diamanti di sale nero assume poteri legati al ghiaccio, ma diventa malvagio e si scaglia contro il suo Popolo. Rinsavisce grazie ai Signori della Natura. Doppiato da Giorgio Bonino.\nTartantica, la Veggente\nAnziana tartaruga capace di prevedere il futuro. \u00c8 molto rispettata dai Gormiti del suo Popolo. Doppiata da Caterina Rochira.\nPopolo dell'Aria.\nLa Magica Vedetta\nGormita il cui aspetto ricorda un'ape. \u00c8 la Leader di una cerchia di Gormiti dell'Aria che comprende Aquila Solitaria, Pungolo e Becco d'Acciaio. Doppiata da Renata Bertolas.\nPungolo, lo Sfuggente\nPiccolo Gormita simile ad un insetto la cui caratteristica principale \u00e8 la velocit\u00e0. \u00c8 sempre visto in coppia con Becco d'Acciaio. Dapprima sembra essere un sottoposto di La Magica Vedetta, ma in seguito compare al seguito di Falcosilente. Doppiato da Paolo Sesana.\nAquila Solitaria\nGormita dell'Aria dall'aspetto d'aquila, privo di senso dell'umorismo. Entra spesso in conflitto col Signore del Mare e col Signore dell'Aria. Doppiato da Paolo Sesana.\nBecco d'Acciaio\nGormita dall'immensa apertura alare, dagli occhi verdi e dal lungo becco duro come l'acciaio. Agisce sempre insieme a Pungolo, ed \u00e8 visto prima come seguace di La Magica Vedetta e poi di Falcosilente. Doppiato da Luca Bottale.\nVorticus, il Tormentatore\nGormita che contrariamente alla maggior parte dei suoi fratelli dell'Aria non ha l'aspetto che ricorda un animale, ma piuttosto un tornado. Viene ipnotizzato da Strappapensieri e attacca il Popolo della Foresta, ma ritorna in s\u00e9 grazie al Signore della Foresta. Doppiato da Guido Rutta.\nFalcosilente, il Conte dei Cieli\nGormita dall'aspetto di un nobile falco. Sembra essere a capo di una fortezza volante dell'Aria abitata anche da Pungolo e Becco d'Acciaio. Viene ingannato dalla falsa pergamena di Lavion e imprigiona i Signori della Natura, salvo poi lottare al loro fianco per sconfiggere il Signore del Vulcano. Doppiato da Paolo Sesana.\nPopolo del Vulcano.\nLeader del Popolo del Vulcano. \u00c8 il solo Gormita ad apparire in tutte e tre le serie, insieme al Sommo Luminescente. Ha un braccio - lama, che pu\u00f2 fungere da lanciafiamme, ed una lunga coda da lucertola. Ne \"L'era dell'eclissi suprema\" diventa il secondo in comando rispetto a Obscurio. Ne \"L'evoluzione Neorganic\" il suo braccio si trasforma in una mazza, potenziato da Magor. Doppiato da Pietro Ubaldi.\nSignore del Vulcano e secondo in comando di Magmion, con cui ha un rapporto di rispetto reciproco che sfocia di tanto in tanto nella competizione. \u00c8 estremamente vanitoso ed egocentrico. Ha una chela viola al posto di un braccio. Il suo braccio destro \u00e8 Bombos Potenza di Fuoco. Doppiato da Claudio Moneta nella prima serie e da Lorenzo Scattorin nella seconda.\nSignore del Vulcano e terzo in comando dopo Magmion e Lavion, sebbene nel cartone abbia un ruolo molto minore e sembri non essere pi\u00f9 considerato un Signore a tutti gli effetti. Ha ali scheletriche, un volto a forma di teschio ed un lanciafiamme al posto di un braccio. Doppiato da Pietro Ubaldi.\nUno tra i pi\u00f9 potenti Gormiti del Vulcano e servitore di Magmion (sebbene fosse prima un servitore di Lavion). Il suo volto ha forma conica ed i suoi occhi hanno forma geometrica. \u00c8 il Gormita del Vulcano che appare di pi\u00f9 nella serie e sembra quasi ricoprire il ruolo di un quarto Signore del Vulcano, tanto da essere l'unico a comparire nella sigla al fianco dei tre Signori. Doppiato da Claudio Moneta nella prima serie e da Oliviero Corbetta nella seconda.\nBombos Potenza di Fuoco\nBraccio destro di Lavion (sebbene nella carta venga descritto come un servitore fedele di Orrore Profondo). Sul corpo ha numerosi crateri dai quali pu\u00f2 sparare numerosi getti di fuoco e lava. La testa principale si trova spesso a litigare con le due bocche che ha sul petto. Non conta nessuna apparizione in assenza da Lavion. Doppiato da Giorgio Melazzi.\nElectricon\nSottoposto di Magmion, attacca utilizzando scariche elettriche. Doppiato da Giorgio Melazzi.\nLo Strappapensieri\nPotente Gormita del Vulcano che agisce da solo. Ha un forte potere mentale. Alla sua prima apparizione ipnotizza Vorticus il Tormentatore e il Signore del Mare per scatenare una guerra tra i Popoli di Gorm, alla sua seconda apparizione sviluppa una forza mentale tale da permettergli di immobilizzare l'intero Popolo della Foresta, ma il suo potere gli si ritorce contro quando tenta di fare lo stesso con l'Antico Guardiano Troncalion. Doppiato da Pietro Ubaldi nella sua prima apparizione e da Claudio Moneta nella seconda.\nMaglio Infuocato\nGormita del Vulcano esiliato da Magmion per un litigio. Alla sua prima apparizione finge di allearsi con Toby per poi tradirlo per farsi accettare nuovamente da Magmion, salvo poi mancare di rispetto al proprio Signore, finendo nuovamente esiliato. Alla sua seconda apparizione ottiene un'armatura che gli permette di rubare i poteri degli altri Gormiti, grazie alla quale riesce a sconfiggere persino Lavion e Magmion. Doppiato da Giorgio Bonino.\nInsecticus\nSottoposto di Magmion dall'aspetto di insetto dotato di una puntura che riduce in dimensioni microscopiche chiunque venga colpito. \u00c8 in grado a sua volta di cambiare statura a suo piacimento. Doppiato da Luca Bottale.\nAracno, il Crudele\nFedelissimo servitore di Magmion dall'aspetto di ragno. Pu\u00f2 sparare un letale acido dalla bocca. Doppiato da Gianluca Iacono.\nIl Guardiano Urlante\nGormita del Vulcano il cui corpo \u00e8 fatto prevalentemente di artigli di magma. Il suo potere principale \u00e8 costituito dai suoi urli, con i quali \u00e8 capace persino di aprire il terreno. Nella serie animata non parla mai, ma si esprime solo tramite urli e risate.\nL'Anonimo Multiforme\nPotentissimo Gormita al servizio di Lavion. Il suo corpo non ha una forma ben definita, ma pu\u00f2 cambiare aspetto a suo piacimento, diventando persino invisibile. \u00c8 per questa sua caratteristica che Lavion lo seleziona per intrufolarsi nella Fortezza di Roccia e vendicarsi di Rocciatauro. Attacca con sfere elettromagnetiche. Doppiato da Guido Rutta.\nIl Mastodontico\nSottoposto di Lavion dall'aspetto colossale, con degli spuntoni di roccia sulle spalle. Utilizza una frusta di cui va molto fiero. Il suo atteggiamento \u00e8 molto diverso rispetto a come \u00e8 descritto nelle carte, dal momento che qui preferisce utilizzare la frusta che la forza fisica. Doppiato da Paolo Sesana.\nSparafuoco\nGormita del Vulcano dotato di un unico, gigantesco occhio dal potere ipnotizzante. Spara lingue di fuoco dalle dita. Doppiato da Antonio Paiola.\nMalvagius, il Terribile\nServo di Magmion (sebbene fosse prima un servitore di Lavion, che qui definisce addirittura \"imbranato\") dall'aspetto di un demone. Va molto fiero della propria malvagit\u00e0 e pronuncia continuamente il proprio nome. Doppiato da Pietro Ubaldi.\nL'Angelo Infuocato\nGormita del Vulcano dall'aspetto di un demone infuocato alato. Conta un'unica apparizione di pochi secondi nella serie al fianco di Magmion in cui si limita ad attaccare Schienacciaio con palle di fuoco dal cielo.\n\"Gormiti - L'era dell'eclissi suprema\".\nPopolo della Terra.\nCinghiataurus\nGormita il cui aspetto ricorda quello di un cinghiale bipede fatto di roccia. La forza dei suoi pugni, come quella di Trematerra, \u00e8 in grado di scuotere la terra. Viene reso cieco da un incantesimo di Armageddon. Doppiato da Paolo Sesana.\nDiamantes\nGormita il cui corpo \u00e8 parzialmente composto da diamanti, che utilizza anche per attaccare. Viene rapito da Magmion ma riesce a fuggire grazie ai Signori della Natura. Doppiato da Massimiliano Lotti.\nFranaroccia\nGormita della Terra che vive all'interno di una montagna. Protegge il monolite che contiene i Talismani della Saggezza, che donano al Popolo della Terra l'onniscienza.\nMeteorix, il Caduto\nGormita che, come Schienacciaio, si appallottola per attaccare l'avversario. Si scaglia contro Magmion, ma per colpa dell'incantesimo di Obscurio che ha reso goffi e imbranati i Gormiti della Terra finisce dentro una pozza lavica, ma viene salvato dai Signori della Natura. Doppiato da Stefano Albertini.\nPachidermion, lo Stolto\nGormita della Terra che ricorda un elefante. Compare per pochi secondi quando Magmion, Lavion e Armageddon attaccano il Popolo della Terra per rapire Cinghiataurus.\nPopolo della Foresta.\nCornolmo, l'Inarrestabile\nGormita della Foresta dalle lunghe spalle appuntite. Viene rapito da Magmion e Armageddon per il rito dell'Anello dell'Eternit\u00e0, e lo si vede in un secondo momento quando Obscurio rende codardi i Gormiti della Foresta. Doppiato da Massimiliano Lotti.\nFaunante, l'Arciere Silente\nAbile arciere del Popolo della Foresta. Compare quando il Popolo della Foresta viene reso codardo da Obscurio. Doppiato da Oliviero Corbetta.\nQuerciannone\nGormita dotato di due cannoni sulle spalle. Magmion, Lavor e Ciclops tentano di rapirlo per riportare Obscurio su Gorm. Doppiato da Stefano Albertini.\nPopolo del Mare.\nGorgous, il Crea Gorghi\nGormita del Mare dotato di tubi e tentacoli il cui potere principale \u00e8 creare gorghi e vortici marini. Doppiato da Massimiliano Lotti.\nIpnopotamo, il Veggente\nGigantesco ippopotamo che pu\u00f2 prevedere avvenimenti vicini nel tempo grazie alle visioni di cui \u00e8 oggetto. Insieme a Rospalude protegge la fortezza mobile di Oceantica. Non sembra fidarsi molto dei Signori della Natura. Doppiato da Paolo Sesana.\nRospalude, la Forzuta\nGormita dall'aspetto di un rospo, in grado di attaccare sputando acido. Sebbene sia una femmina, \u00e8 doppiata da Stefano Albertini e Paolo Sesana.\nSonorca, la Martellatrice\nGormita le cui braccia terminano in due teste di orca. La sua principale tecnica d'attacco consiste nello stordire i nemici con onde sonore. Nonostante sia una femmina, \u00e8 doppiata da Massimiliano Lotti.\nStellante, lo Spietato\nGormita la cui testa \u00e8 una stella marina, e stelle marine sono le armi che usa per combattere. Agisce come Leader del Popolo del Mare quando Toby \u00e8 assente. Doppiato da Sergio Roman\u00f2.\nPopolo dell'Aria.\nBertz, il Consigliere dei Cieli\nLeader del Popolo dell'Aria in assenza di Jessica, \u00e8 un guerriero valoroso e un braccio destro fedele per il Signore dell'Aria. Doppiato da Massimiliano Lotti.\nMorsicor\nGormita che ha due becchi supplementari al posto delle mani. Doppiato da Luca Ghignone.\nPicchiavex, il Trivellante\nGormita alato con due trivelle al posto delle mani. \nRondor, lo Scudo Alato \nGormita dell'Aria protetto da una corazza e dotato di lame taglienti sulle braccia.\nSirgius, il Beccante\nGormita privo di braccia ma dotato di sole ali e di un becco gigantesco, nonch\u00e9 secondo in comando rispetto a Bertz. Doppiato da Lorenzo Scattorin e Oliviero Corbetta.\nPopolo del Vulcano.\nArmageddon\nSignore del Vulcano, ex Signore del Metallo e vecchio alleato di Obscurio, Magmion e Lavion. Proprio come Sommo Luminescente e Obscurio fa qui il suo ritorno su Gorm (sebbene non si sappia come). Si trova spesso in conflitto con Magmion, dal momento che entrambi vogliono essere apprezzati dal Signore delle Tenebre. Doppiato da Lorenzo Scattorin.\nCiclops\nGormita del Vulcano dall'unico occhio con cui \u00e8 in grado di ipnotizzare. Ricorda molto Sparafuoco. Doppiato da Sergio Roman\u00f2.\nMoloch, il Lentauro\nPotente guerriero del Popolo del Vulcano dal corpo coperto di aculei. Doppiato da Claudio Ridolfo e Giorgio Bonino.\nUrlo Cieco, l'Assordante\nIl pi\u00f9 pericoloso tra i Gormiti del Vulcano: \u00e8 in grado di stordire i nemici con i propri urli e spostandosi gli occhi sui palmi delle mani pu\u00f2 vedere a 360\u00b0. In un episodio inserisce il proprio occhio nella bussola utilizzata dai Signori della Natura per poter seguire i loro spostamenti a distanza. Doppiato da Giorgio Bonino.\nXiron\nGigantesco ragno infuocato del Popolo del Vulcano: per questa ragione ricorda Aracno. Doppiato da Oliviero Corbetta.\nPopolo della Luce.\nSignore della Luce. Viene invocato da Jessica, Nick, Lucas e Toby nell'ultimo episodio de \"Il ritorno dei Signori della Natura\". Ne \"L'era dell'eclissi suprema\" concede nuovi poteri ai ragazzi.\nDoppiato da Paolo Sesana\nPopolo delle Tenebre.\nSignore delle Tenebre e nemico giurato del Sommo Luminescente. Viene invocato da Magmion, insieme ad Armageddon all'inizio de \"L'era dell'eclissi suprema\". Torna ne \"L'evoluzione Neorganic\".\nDoppiato da Marco Balzarotti\nIncubion, il Nero Tormento\nTerrificante Gormita delle Tenebre molto simile ad Obscurio. Era sigillato in una sala segreta nei territori del Popolo del Mare ma viene liberato da Magmion, Armageddon, Xiron e Moloch. Doppiato da Claudio Ridolfo.\nOneiron, il Nero Terrore\nSpaventoso Gormita delle Tenebre dalla vista a 360\u00b0. Era sigillato in una sala segreta nei territori del Popolo del Mare ma viene liberato da Magmion, Armageddon, Xiron e Moloch. Doppiato da Massimiliano Lotti.\n\"Gormiti - L'evoluzione Neorganic\".\nPopolo della Terra.\nFrantumante, il Martello Battente \nAgile combattente della Terra con due martelli al posto delle mani. Sigilla un varco aperto da Magmion che collega Gorm e la Terra. \nVangor, lo Scavatore \nGuerriero dalle braccia allungabili che spariscono sotto terra e ricompaiono sotto i piedi del nemico. Protegge il Tempio della Fiamma della Terra. Doppiato da Stefano Albertini. \nCavitus, il Perforante \nGormita della Terra le cui braccia sono fatte di schegge di pietra che vengono scagliate come proiettili contro i nemici. Combatte cavalcando Roscalion e si difende con uno scudo roccioso. \nPopolo della Foresta.\nEderus, il Rampicante\nPotente stregone del Popolo della Foresta. Con le sue foglie pu\u00f2 guarire gli alberi. \nCortex, l'Intagliatore \nIl pi\u00f9 forte guerriero del Popolo della Foresta. In un episodio \u00e8 incaricato della protezione di Troncalion, essendo l'unico dei Gormiti della Foresta che non vengono colpiti dalla maledizione di Nefastor. Doppiato da Stefano Albertini. \nArtigliante, il Laceratore\nGormita dagli artigli lunghi e affilati.\nPopolo del Mare.\nSquidus, la Ventosa Marina\nGormita dalla testa di piovra. Accompagna Lucas e Jessica per trovare dell'acqua pulita. \nBalistor, il Balenante \nGormita dalla testa piatta dotato di due cannoni al posto delle mani. \nLamacquatica il Fendente Marino \nGormita con due lame al posto delle braccia. Non compare mai se non in una scena in cui lo si vede completamente congelato per via di un maleficio di Magor. \nPopolo dell'Aria.\nPikaros\nIl pi\u00f9 regale dei Gormiti dell'Aria. Si limita alle scene di gruppo.\nTidus, l'Adunco Beccatore\nGrande Gormita piumato dal volto azzurro e il grosso becco. \nVultur, il Guardiano dei Venti\nGormita che ha due cannoni al posto delle braccia con cui pu\u00f2 attaccare con vortici.\nPopolo del Male.\nNefastor, il Tetro Distruttore\nSpaventoso Gormita del Male la cui testa ricorda quella di un calamaro. \u00c8 talmente fedele a Magor (che lo definisce \"il pi\u00f9 letale dei miei guerrieri\") da voler spodestare Obscurio come suo braccio destro, sebbene il colore del suo corpo denunci la sua subordinazione al Signore delle Tenebre. \nMetalloide, il Demolitore \nGormita del Vulcano fatto di metallo le cui mani sembrano delle ruspe. Ricorda un dinosauro. Sembra che Magor lo crei direttamente sulla Terra utilizzando le cianfrusaglie di una discarica e che sempre sulla Terra venga totalmente smembrato dopo la sua sconfitta. \nPetrolius, il Nero Untore \nPericoloso Gormita del Male che inquina le acque con il suo liquido torbido, sparato dai cannoni che ha come braccia. Pu\u00f2 anche creare dei guerrieri fatti di petrolio. Sia lui che i suoi burattini fangosi sono tutti doppiati da Oliviero Corbetta. \nMemeltor, il Fondianime\nGormita che ha un cratere al posto della bocca e due cannoni come braccia. Doppiato da Oliviero Corbetta.\nFiammelicus\nIl suo corpo \u00e8 principalmente composto di fiamme: ha persino una barba fiammeggiante sotto la maschera d'acciaio che compone il suo viso. Combatte spesso in coppia con Memeltor. Doppiato da Marco Balbi.\nAltri.\nProgenitore dei gormiti del Male. Appare ne \"L'evoluzione Neorganic\", con l'aspetto di un mostro di fuoco. Doppiato da Dario Oppido.\nUn dinosauro cui il Vecchio Saggio ha affidato il compito di trovare i Signori della Natura. Ne \"Il ritorno dei Signori della Natura\" e \"L'era dell'eclissi suprema\" funge da guida per i ragazzi, apparendo dal nulla quando ci sono guai su Gorm. Quando compare terrorizza i Signori della Natura per la sorpresa, spesso spaventandosi a sua volta per la loro reazione. Doppiato da Graziano Galoforo.\nVecchio Saggio\nProgenitore dei Gormiti del Bene. Appare ne \"Il ritorno dei Signori della Natura\" che spiegher\u00e0 ai quattro ragazzi l'esistenza del quinto Signore della Natura, Il Sommo Luminescente. Poi torner\u00e0 in \"L'evoluzione Neorganic\" e prender\u00e0 il posto di Sommo Luminescente nel Tempio della Luce. Doppiato da Marco Balzarotti nella prima serie e da Antonio Paiola nella terza.\nEpisodi.\nLa prima stagione \u00e8 stata pubblicata interamente in DVD ad opera di Medusa Film dal 2008 al 2009 per un totale di 13 DVD, ognuno dei quali contenente due episodi. Successivamente, nel 2012, \u00e8 stata distribuita anche la seconda, che a differenza della precedente presenta quattro puntate per disco a cui si aggiungono anche alcuni extra. La terza serie invece \u00e8 uscita in coda all'edizione DVD del successivo reboot del franchise, \"Gormiti Nature Unleashed\", distribuita in allegato al magazine ufficiale.\nColonna sonora.\nLa sigla \"Gormiti che miti!\" \u00e8 scritta da Alessandra Valeri Manera ed \u00e8 cantata da Giorgio Vanni.\nReboot.\n\"Gormiti Nature Unleashed\" \u00e8 una serie di produzione italiana in computer grafica ispirata al mondo dei Gormiti.\nNel 2017 esce \"Gormiti\" che va in onda in Spagna su Clan, in Turchia su Cartoon Network, in Francia su Teletoon, in Grecia su Nickelodeon e in Italia su YouTube, Rai Gulp e\nRai Yoyo."}
{"id": "2411060", "revid": "124833283", "url": "https://it.wikipedia.org/wiki?curid=2411060", "title": "Giovanni Cola di Franco", "text": "La sua attivit\u00e0 \u00e8 documentata tra il 1596 e il 1621.\nFu un esponente di particolare importanza dell'architettura napoletana manierista a cavallo tra il XVI e il XVII secolo. Collabor\u00f2 con alcuni architetti del suo periodo come Francesco Grimaldi, Bartolomeo Picchiatti e Giovan Giacomo Di Conforto.\nFu dapprima capomastro di Giovan Battista Cavagna nella Cappella del Monte di Piet\u00e0. Nel 1593 fu chiamato da padre Giovanni Leonardi da Lucca, fondatore dei Chierici Regolari della Madre di Dio, per costruire il Santuario della Madonna dell'Arco a Sant'Anastasia i cui lavori durarono fino a i primi anni del XVII secolo. Tra 1596 e il 1599 ricostru\u00ec la chiesa di Santa Maria la Nova, dove reimpieg\u00f2 le strutture del precedente edificio poich\u00e9 i lavori furono piuttosto rapidi. Partecip\u00f2 al concorso per la realizzazione della reale cappella del Tesoro di san Gennaro, al quale parteciparono il carrarese Ceccardo Bernucci (Carrara, 1562 \u2013 Napoli, ?), Giovan Battista Cavagna, Giulio Cesare Fontana, Francesco Grimaldi, Michelangelo Naccherino, Dionisio Nencioni di Bartolomeo e il Di Conforto. I progetti furono presentati e giudicati da una commissione a Roma dove risultarono preferiti i progetti del Grimaldi e del Cola di Franco. Nell'edificazione della cappella il Cola di Franco ebbe la direzione della parte rustica del cantiere sotto la direzione di Padre Grimaldi. Nel 1616 fu al cantiere della Chiesa di San Carlo alle Mortelle dove sostitu\u00ec Giovanni Ambrogio Mazenta, progettista della chiesa. Tra il 1619 e il 1630 fu insieme al Di Conforto architetto presso la chiesa di Santa Maria delle Anime del Purgatorio ad Arco. Segu\u00ec i lavori presso la Chiesa di Santa Maria Donnaregina Nuova con la supervisione del Di Conforto e grazie ai lavori svolti nella chiesa fu gratificato con la concessione di una cappella nella chiesa."}
{"id": "2411062", "revid": "15756", "url": "https://it.wikipedia.org/wiki?curid=2411062", "title": "Skandalopetra", "text": "L'immersione in apnea con la skandalopetra risale all'Antica Grecia, nata tra i pescatori greci di spugne come tecnica, appunto, di pesca ed \u00e8 stata riproposta con successo negli ultimi anni in qualit\u00e0 di disciplina sportiva dell'apnea.\nConsiste in un tuffo in apnea in assetto variabile usando come zavorra una pietra (\"petra\") legata con una fune. Un compagno su una barca segue il tuffo dalla superficie e recupera l'apneista con la petra salpando la fune al termine della discesa.\nOrigini.\nL'immersione con skandalopetra pi\u00f9 nota agli apneisti contemporanei \u00e8 forse quella di Haggi Statti, pescatore di spugne greco che il 14 luglio 1913, nella baia antistante il porto dell'isola di Scarpanto, recuper\u00f2 l'\u00e0ncora persa dalla nave della Marina Militare Regina Margherita alla profondit\u00e0 di 83 m. La skandalopetra (o \"petra\") \u00e8 una pietra, generalmente in marmo o granito, del peso variabile tra gli 8 e i 14 kg, dagli angoli smussati e con forma idrodinamica.\n\u00c8 stata l'unico strumento utilizzato dagli apneisti, fin dall'epoca di Alessandro Magno. L'apneista-pescatore, nudo, veniva assicurato alla pietra tramite una sottile funicella. La skandalopetra stessa era fissata alla barca con una corda. Questo legame ha consentito ai pescatori di immergersi in sicurezza per secoli.\nAgonismo.\nIn tempi recenti l'immersione con la skandalopetra \u00e8 stata riproposta da alcuni appassionati come forma di immersione sportiva in apnea, sviluppando poi un'attivit\u00e0 agonistica.\nNelle competizioni odierne con skandalopetra \u00e8 consentito l'uso di un tappanaso, non \u00e8 invece consentito l'uso di altre attrezzature quali muta, maschera, pinne.\nIn questa disciplina non vi \u00e8 dispendio di energia e l'attivit\u00e0 \u00e8 paragonabile alle discese in assetto variabile. L'atleta, mentre \u00e8 ancora in barca, si prepara all'immersione tenendo in mano la pietra; poi si tuffa, restando immobile ed il pi\u00f9 verticale possibile. Al termine dell'immersione appoggia i piedi alla petra e si lascia salpare dall'assistente di superficie. \u00c8 quindi fondamentale la sinergia all'interno della squadra tuffatore-assistente; quest'ultimo in ogni istante dovr\u00e0 conoscere la profondit\u00e0 alla quale si trova l'apneista, sentire quando questi rallenta per compensare, quando lascia la pietra, quando arriva sul fondo ed infine quando \u00e8 il momento giusto per salparlo.\nL'apneista durante la discesa maneggia la pietra servendosene come freno, come timone e, naturalmente, come zavorra."}
{"id": "2411064", "revid": "287204", "url": "https://it.wikipedia.org/wiki?curid=2411064", "title": "Nero Wolfe e sua figlia", "text": "Nero Wolfe e sua figlia (titolo originale \"Over My Dead Body\") \u00e8 il settimo romanzo giallo di Rex Stout con Nero Wolfe protagonista.\nTrama.\nQuando una ragazza montenegrina giunge alla casa di arenaria per chiedere aiuto, un semplice caso di diamanti rubati in un'accademia di scherma si trasforma rapidamente in un caso di intrighi internazionali e omicidi. Il passato di Nero Wolfe, a lungo sepolto e gelosamente custodito, viene alla luce. Si scopre che l'investigatore ha una figlia adottiva, che si ritrova coinvolta nelle indagini e viene sospettata dalla polizia."}
{"id": "2411065", "revid": "287204", "url": "https://it.wikipedia.org/wiki?curid=2411065", "title": "Morto che parla", "text": "Morto che parla (titolo originale \"The Silent Speaker\") \u00e8 il nono romanzo giallo di Rex Stout con Nero Wolfe protagonista.\nTrama.\nIl capo di un'agenzia federale \u00e8 colpito a morte un attimo prima di presentare un discorso su un'associazione di industriali. L'opinione pubblica subito si rende ostile alla compagnia, ritenuta in qualche modo coinvolta nell'assassinio. La societ\u00e0 ingaggia Wolfe per trovare il colpevole, nella speranza che le malevoci cessino il prima possibile. L'investigatore si trova a fronteggiare l'ostilit\u00e0 di entrambe le parti; ci\u00f2 nonostante, ben presto individua il punto cruciale del caso: la scomparsa di una borsa contenente i cilindri del dittafono che contengono la registrazione delle ultime lettere dettate dalla vittima."}
{"id": "2411067", "revid": "125459980", "url": "https://it.wikipedia.org/wiki?curid=2411067", "title": "Sollevamento pesi", "text": "Il sollevamento pesi o pesistica \u00e8 una disciplina atletica nella quale i concorrenti tentano di sollevare pesi montati su un bilanciere d'acciaio.\nStoria.\nLe gare di sollevamento pesi sono diffuse sin dai tempi antichi (sembra che fossero incluse nei giochi delle Olimpiadi antiche), e hanno sempre fatto parte del programma dei primi Giochi olimpici moderni fin dalla prima edizione del 1896. Dagli anni cinquanta agli anni ottanta, molti sollevatori di successo arrivavano dall'Europa orientale, specialmente da Bulgaria, Romania, Polonia e Unione Sovietica. Da allora, sollevatori provenienti da Cina, Grecia e Turchia hanno dominato questa disciplina e le nazioni con i migliori atleti ai Giochi Olimpici sono Russia, Bulgaria e Cina. Il sollevamento pesi femminile ha incominciato a diffondersi negli anni ottanta ed \u00e8 stato aggiunto al programma olimpico nel 2000.\nRegole.\nA livello competitivo \u00e8 controllato dalla Federazione Internazionale Sollevamento Pesi (\"International Weightlifting Federation\", IWF), con sede a Budapest, fondata nel 1905.\nIn ogni specialit\u00e0, per un sollevamento corretto, gli atleti devono reggere il bilanciere saldamente sopra la testa, con braccia e gambe diritte e senza movimenti.\nTre giudici valutano il corretto completamento dell'alzata. Una volta che secondo loro l'atleta ha completato l'esercizio, ogni giudice fa lampeggiare una luce bianca. Quando almeno due luci vengono accese, il sollevamento \u00e8 considerato buono e gli atleti possono rimettere a terra il bilanciere. Se un giudice ritiene che l'atleta non abbia compiuto correttamente l'esercizio, viene accesa una luce rossa. Inoltre il sollevamento deve essere completato anche entro un limite di tempo, altrimenti \u00e8 nullo. Gli atleti incominciano l'esercizio con il bilanciere posizionato al centro di una pedana delle dimensioni di 4x4 metri.\nI pesi sono montati su un bilanciere d'acciaio che pesa 20\u00a0kg nelle competizioni maschili e 15 in quelle femminili. I pesi stessi sono dischi d'acciaio rivestiti in gomma colorata. I dischi vengono tenuti fermi da anelli del peso di 2,5\u00a0kg. Il bilanciere ha delle zigrinature che aiutano gli atleti ad avere un'impugnatura salda. Esiste un codice che associa a ogni peso del disco un determinato colore della gomma.\nI pesi si suddividono in:\nNel sollevamento pesi i concorrenti gareggiano in una delle otto (sette per le donne) categorie di peso, in cui sono suddivisi in funzione del peso corporeo del concorrente. Le categorie degli uomini sono: 55\u00a0kg, 61\u00a0kg, 67\u00a0kg, 73\u00a0kg, 81\u00a0kg, 89\u00a0kg, 96\u00a0kg 102\u00a0kg, 109\u00a0kg, e oltre i 109\u00a0kg. Le donne competono nelle categorie: 45\u00a0kg, 49\u00a0kg 55\u00a0kg, 59\u00a0kg, 64\u00a0kg, 71\u00a0kg, 76\u00a0kg, 81\u00a0kg 87\u00a0kg e oltre i 87\u00a0kg. In ogni categoria, gli atleti competono sia nello \"strappo\" che nello \"slancio\", e i premi vengono dati normalmente per il maggior peso sollevato in ogni disciplina e nella somma delle due.\nL'ordine di gara \u00e8 affidato ai sollevatori, ovvero l'atleta che sceglie di sollevare il peso minore incomincia per primo. Se non riesce a sollevare il peso, ha l'opzione di ritentare il sollevamento, o cercare di sollevare un peso maggiore successivamente (dopo che gli altri atleti hanno fatto i loro tentativi a quel peso e a pesi intermedi). I pesi vengono aumentati con incrementi minimi di 1\u00a0kg, e ogni atleta ha un massimo di tre alzate, indipendentemente che riescano o meno.\nSpecialit\u00e0.\nAttualmente ci sono due specialit\u00e0 del sollevamento pesi:\nFino al 1972 il sollevamento pesi consisteva invece in tre specialit\u00e0; comprendeva infatti un ulteriore esercizio chiamato \"distensione lenta\". Nella prima fase (la girata) la \"distensione lenta\" era uguale allo \"slancio\"; mentre differiva nella seconda fase in quanto il peso doveva essere spinto dal petto oltre la testa con l'aiuto delle sole braccia, cio\u00e8 senza l'intervento degli arti inferiori con divaricata frontale o sagittale, arti che quindi dovevano rimanere distesi. Questo esercizio, che portava ovviamente a sollevare pesi minori rispetto allo strappo, venne eliminato a causa della difficolt\u00e0 nel giudicare se il sollevamento veniva effettivamente eseguito in maniera corretta, cio\u00e8 senza aiutarsi con le gambe come avviene con lo slancio.\nRecord.\nLa qualit\u00e0 dei sollevamenti nelle diverse categorie di peso pu\u00f2 essere comparata usando i Coefficienti Sinclair: a ogni peso personale di un atleta corrisponde un coefficiente, che viene moltiplicato per i chilogrammi sollevati. Il sovietico Vasilij Alekseev ha stabilito 80 record del mondo e vinto due ori olimpici durante gli anni settanta. Naim S\u00fcleymano\u011flu dalla Turchia, ha vinto l'oro olimpico nel 1988, 1992 e 1996.\nIl record del mondo maschile (strappo e slancio) nella categoria oltre i 109\u00a0kg \u00e8 di 492\u00a0kg, ottenuti dal georgiano Lasha Talakhadze durante i campionati mondiali di sollevamento pesi del 2021.\nLa sollevatrice cinese Mu Shuangshuang ha stabilito un record mondiale di sollevamento pesi femminile\u00a0\u2013 nella categoria oltre i 75\u00a0kg\u00a0\u2013 nel dicembre 2006, ai Giochi d'Asia di Doha in Qatar, sollevando 139 kg, e un nuovo record di 319 kg nel Campionato mondiale del 2007 a Chiang Mai (Thailandia)."}
{"id": "2411068", "revid": "287204", "url": "https://it.wikipedia.org/wiki?curid=2411068", "title": "Beyond the Beginning", "text": "Beyond The Beginning \u00e8 un doppio DVD live della band di rock progressivo Emerson, Lake &amp; Palmer registrato e filmato in vari luoghi e pubblicato nel 2005. Il doppio DVD contiene alcune perle della loro carriera. Il primo DVD contiene una selezione di video estratti dai vari tour che vanno dal 1970 al 1997 con tanti extra come \"promo live\" ed esibizioni televisive. Il secondo invece contiene il concerto al \"California Jam Festival\" 1974, cui presero parte artisti come Deep Purple, Black Sabbath, The Eagles e tanti altri, con un pubblico di pi\u00f9 di 200.000 persone."}
{"id": "2411069", "revid": "287204", "url": "https://it.wikipedia.org/wiki?curid=2411069", "title": "Morte per appuntamento", "text": "Morte per appuntamento (titolo originale \"Instead of Evidence\") \u00e8 un romanzo breve giallo del 1946 di Rex Stout, il settimo con Nero Wolfe protagonista.\nTrama.\nEugene Poor sospetta che il proprio socio in affari voglia ucciderlo ed ingaggia Nero Wolfe perch\u00e9 indaghi qualora gli accada qualcosa. Poche ore dopo, Poor muore per lo scoppio di una carica esplosiva nascosta in uno dei suoi sigari. Il socio \u00e8 l'indiziato numero uno, ma anche la vedova e alcuni dipendenti della Blaney &amp; Poor sono tra i possibili sospetti."}
{"id": "2411072", "revid": "287204", "url": "https://it.wikipedia.org/wiki?curid=2411072", "title": "Non credo agli alibi", "text": "Non credo agli alibi (titolo originale \"Bullet for One\") \u00e8 la decima novella gialla di Rex Stout con Nero Wolfe protagonista.\nTrama.\nUn industriale, Sigmund Keyes, viene ucciso mentre cavalca in Central Park. I sospetti ricadono su Victor Talbott, fidanzato di sua figlia, ma l'uomo ha un alibi di ferro. Altre cinque persone sono sospettate e assumono Wolfe affinch\u00e9 smonti l'alibi di Talbott, o, in alternativa, scopra chi di loro \u00e8 il colpevole, scagionando gli altri quattro."}
{"id": "2411075", "revid": "287204", "url": "https://it.wikipedia.org/wiki?curid=2411075", "title": "Cos\u00ec parl\u00f2 Nero Wolfe", "text": "Cos\u00ec parl\u00f2 Nero Wolfe (titolo originale \"Omit Flowers\"), tradotto anche col titolo Non portare fiori, \u00e8 l'undicesima novella gialla di Rex Stout con Nero Wolfe protagonista.\nTrama.\nCome favore per il suo vecchio amico Marko Vukcic, Nero Wolfe studia il caso di Virgil Pompa, un cuoco che ha tradito il proprio talento accettando un lavoro ben retribuito come supervisore di una catena di ristoranti di propriet\u00e0 della signora Whitten. Pompa \u00e8 in prigione, accusato di avere ucciso il marito della signora, che stava per assumere la direzione della catena. Tra i sospetti ci sono i figli e il genero della signora Whitten, che a loro volta vedevano minacciate le loro quote dell'eredit\u00e0 a causa del nuovo matrimonio della madre."}
{"id": "2411077", "revid": "287204", "url": "https://it.wikipedia.org/wiki?curid=2411077", "title": "Nella gola del morto", "text": "Nella gola del morto (titolo originale \"The Gun With Wings\") \u00e8 la tredicesima novella gialla di Rex Stout con Nero Wolfe protagonista.\nTrama.\nNonostante la polizia sia convinta che il famoso tenore del Metropolitan Opera Alberto Mion si sia suicidato, la vedova crede fermamente che sia avvenuto un omicidio. Quando infatti ha visto per la prima volta la scena del crimine, la pistola non si trovava accanto al cadavere del marito, ma su una mensola a qualche metro di distanza. Wolfe deve per\u00f2 spiegare, se si \u00e8 trattato di un delitto, come abbia fatto l'assassino a mettere la pistola in bocca a Mion e a sparargli senza che il tenore abbia opposto resistenza."}
{"id": "2411081", "revid": "287204", "url": "https://it.wikipedia.org/wiki?curid=2411081", "title": "Natale di morte", "text": "Natale di morte (titolo originale \"Christmas Party\") \u00e8 la ventisettesima novella gialla di Rex Stout con Nero Wolfe protagonista.\nTrama.\nArchie partecipa ad un party natalizio dopo aver fatto credere a Wolfe, durante uno dei loro abituali litigi, di avere intenzione di sposare Margot, una delle invitate. Il padrone di casa brinda al nuovo anno con un bicchiere di Pernod avvelenato con cianuro e il barman, travestito da Babbo Natale, che ha servito i cocktails scompare subito dopo l'omicidio."}
{"id": "2411085", "revid": "287204", "url": "https://it.wikipedia.org/wiki?curid=2411085", "title": "Il picnic del quattro luglio", "text": "Il picnic del quattro luglio (titolo originale \"Fourth of July Picnic\") \u00e8 la ventinovesima novella gialla di Rex Stout con Nero Wolfe protagonista.\nTrama.\nNero Wolfe ha accettato di presentare un discorso al sindacato dei ristoratori in occasione di una festa campestre per il quattro luglio, ma si ritrova nel mezzo di un caso di omicidio. La vittima \u00e8 Philip Holt, presidente del sindacato, rimasto solo in una tenda perch\u00e9 indisposto e ritrovato pugnalato con un coltello da arrosti. Archie nasconde alla polizia la testimonianza di una donna che circoscriverebbe la colpevolezza a sole sei persone, inclusi i due investigatori. Wolfe \u00e8 costretto a una corsa contro il tempo per scoprire il colpevole prima che la polizia venga a saperlo."}
{"id": "2411086", "revid": "110157", "url": "https://it.wikipedia.org/wiki?curid=2411086", "title": "Chitty Bang Bang", "text": "Chitty Bang Bang \u00e8 il nome informale di una serie di auto da competizione inglesi, costruite e pilotate dal conte Louis Zborowski e dal suo ingegnere Clive Gallop negli anni '20. Il quarto modello conquist\u00f2 il record di velocit\u00e0 terrestre nel 1927. Queste auto hanno ispirato il romanzo di Ian Fleming e il film musicale \"Citty Citty Bang Bang\".\nLe \"Chittys\" vennero costruite a Higham Park, nella residenza di Zborowski a Bridge, vicino a Canterbury nel Kent. Le vetture erano talmente rumorose che un'ordinanza della citt\u00e0 di Canterbury ne proib\u00ec l'ingresso all'interno delle mura cittadine. L'origine del nome \"Chitty Bang Bang\" \u00e8 controversa, ma si crede possa derivare da una canzone soldatesca della prima guerra mondiale o pi\u00f9 semplicemente dal caratteristico rumore del motore.\nChitty 1.\nLa Chitty 1 era costruita su di un telaio modificato Mercedes ed equipaggiata con un motore aeronautico Maybach a 6 cilindri da 23 litri. Vinse due corse al suo debutto a Brooklands nel 1921, e arrivando seconda in una gara d'accelerazione dietro un'altra vettura di Zborowski durante lo stesso evento. La \"Chitty 1\" venne dotata di quattro posti e di uno scarico libero e sovradimensionato con l'intento di disorientare gli scommettitori e gli spettatori. In quella occasione fece registrare la velocit\u00e0 massima di 100,75\u00a0mph (162,14\u00a0km/h).\nPer la successiva uscita, la \"Chitty 1\" fu modificata in una versione a due posti, con il radiatore carenato ed uno scarico pi\u00f9 convenzionale. Ottenne in una occasione una velocit\u00e0 prossima alle 120 miglia orarie e pertanto il suo handicap in gara venne notevolmente ridimensionato. Successivamente ebbe un incidente, nel quale un cronometrista perse tre dita, venne ricostruita e pass\u00f2 nella propriet\u00e0 dei figli di Arthur Conan Doyle, ma fu presto ritirata dalle competizioni e in seguito smontata per ricavarne parti di ricambio.\nChitty 2.\nLa Chitty 2 aveva un passo pi\u00f9 corto, e un motore aeronautico Benz Bz.IV da 18,8 litri. Non ebbe altrettanto successo come la precedente ma prese parte a molte corse su strada, compresa una spedizione nel deserto del Sahara nel 1922. In seguito divenne propriet\u00e0 del Crawford Auto-Aviation Museum a Cleveland e poi parte della collezione privata Bob Bahre nel Maine.\nChitty 3.\nLa Chitty 3, anch'essa basata su di un telaio modificato Mercedes e su un motore aeronautico, sempre Mercedes, a sei cilindri con singolo asse a camme in testa da 160\u00a0hp, elaborato per erogare 180\u00a0hp. La vettura fece registrare un record sul giro a Brooklands alla media di 112,68 miglia orarie. Louis Zborowski in seguito la utilizz\u00f2 come sua vettura personale, e la guid\u00f2 fino a Stoccarda dove ottenne di unirsi alla squadra corse Mercedes.\nChitty 4.\nLa Chitty 4 (detta anche Higham Special) fu la pi\u00f9 potente auto di Louis Zborowski. Utilizzava un motore aeronautico V12 Liberty da 450\u00a0hp di 27 litri di cilindrata, con cambio e trasmissione a catena della Blitzen Benz anteguerra. Non ancora completamente sviluppata al momento della morte di Zborowski nel novembre 1924, venne acquistata dall'ingegnere e pilota J.G. Parry-Thomas per la somma di 125 sterline.\nParry-Thomas ribattezz\u00f2 l'auto Babs e la modific\u00f2 con quattro carburatori Zenith e con pistoni di sua progettazione. Nell'aprile del 1926, Parry-Thomas conquist\u00f2 con questa vettura il record di velocit\u00e0 terrestre a 171,02\u00a0mph (273,6\u00a0km/h) a Pendine Sands in Galles, ma rimase ucciso in un successivo tentativo di battere il record. La \"Babs\" rimase dimenticata per molti anni a Pendine Sands, ma venne in seguito restaurata e conservata al Pendine Museum of Speed."}
{"id": "2411088", "revid": "287204", "url": "https://it.wikipedia.org/wiki?curid=2411088", "title": "Il segreto della signorina Voss", "text": "Il segreto della signorina Voss (titolo originale \"Murder is No Joke\") \u00e8 la trentesima novella gialla di Rex Stout con Nero Wolfe protagonista.\nTrama.\nFlora Gallant, sorella di un noto stilista di moda, chiede a Wolfe di accertarsi sul tipo di presa che ha una donna, Bianca Voss, sul passato del fratello. Quando riesce a metterlo in contatto con Wolfe, dall'altro lato del telefono arriva distinto il suono di un omicidio. L'investigatore sospetta che si sia trattato di una messinscena, ma la signorina Voss \u00e8 stata davvero assassinata nel suo ufficio."}
{"id": "2411096", "revid": "110157", "url": "https://it.wikipedia.org/wiki?curid=2411096", "title": "Chiesa dell'Addolorata (Breggia)", "text": "La chiesa dell'Addolorata \u00e8 un edificio religioso che si trova a Scudellate, frazione del comune di Breggia, in Canton Ticino.\nStoria.\nEretta nel XVII secolo, venne completamente ricostruita da Giuseppe Fontana nel 1802, su progetto di Simone Cantoni. Nel 1813 acquis\u00ec i diritti parrocchiali.\nDescrizione.\nLa chiesa ha una pianta ad unica navata, affiancata da due cappelle laterali e sormontata da un soffitto a volta."}
{"id": "2411097", "revid": "38120", "url": "https://it.wikipedia.org/wiki?curid=2411097", "title": "Cigno Nero (I Cavalieri dello zodiaco)", "text": ""}
{"id": "2411098", "revid": "287204", "url": "https://it.wikipedia.org/wiki?curid=2411098", "title": "Assassinio indiretto", "text": "Assassinio indiretto (titolo originale \"Method Three for Murder\") \u00e8 la trentunesima novella gialla di Rex Stout con Nero Wolfe protagonista.\nTrama.\nMira Holt, una bella ragazza che lavora come modella, vuole ottenere il divorzio da suo marito Waldo Kearns, dal quale vive separata. Il marito per\u00f2 non vuole dare il suo consenso, e rifiuta anche solo di rivolgerle la parola. Mira ricorre ad uno stratagemma: si fa prestare il taxi di propriet\u00e0 della sua amica Judith e si reca, travestita da tassista, a prendere suo marito. Quando quest'ultimo non compare, Mira si allontana per qualche minuto; al suo ritorno, scopre un cadavere nel proprio taxi. Terrorizzata, guida la vettura fino alla casa di arenaria per chiedere aiuto a Nero Wolfe. Qui incontra Archie sugli scalini, per scoprire che si \u00e8 appena licenziato dal suo lavoro per Wolfe."}
{"id": "2411099", "revid": "1543377", "url": "https://it.wikipedia.org/wiki?curid=2411099", "title": "HIPS (software)", "text": "HIPS \u00e8 l'acronimo di Host Based Intrusion Prevention System (Sistema di prevenzione delle intrusioni basata sull'Host), e la sua funzione \u00e8 quella di analizzare il comportamento dei programmi eseguiti, permettendo all'utente di identificare un malware da un file benigno.\n\u00c8 quindi uno strumento di difesa per computer che non necessita di firme virali o di effettuare analisi euristiche come gli Antivirus, ma che richiede una buona conoscenza del computer. Molte altre aziende stanno implementando degli HIPS nei loro antivirus o firewall.\n\u00c8 tuttavia diverso dai behavioral blocker, quali Mamutu e Threatfire."}
{"id": "2411101", "revid": "125328540", "url": "https://it.wikipedia.org/wiki?curid=2411101", "title": "Valguarnera (famiglia)", "text": "I Valguarnera sono una famiglia nobile italiana di origine catalana, fondata in Sicilia alla fine del XIV secolo. Affermatasi tra le maggiori case feudali dell'isola, numerosi suoi esponenti ricoprirono le pi\u00f9 alte cariche politiche e militari, in modo particolare nella citt\u00e0 di Palermo.\nIl ramo principale dei Principi di Valguarnera si estinse nella seconda met\u00e0 del XIX secolo negli Alliata dei Principi di Villafranca, e la famiglia \u00e8 rappresentata dal ramo secondario dei Principi di Niscemi.\nOrigini.\nLa dinastia, secondo i pi\u00f9 antichi eruditi, ebbe origine in Catalogna nel V secolo, all'epoca del Regno visigoto. La sua fondazione viene attribuita ad un Guarnero, principe di Emp\u00faries, e indicato come fratello minore di Ataulfo, re dei Visigoti, che vi avrebbe edificato il castello di Vallgornera. Il Mugnos nella sua opera \"Teatro genologico delle Famiglie Nobili titolate feudatarie ed antiche nobili del fidelissimo Regno di Sicilia viventi ed estinte\" del 1667, nel descrivere le origini dei Valguarnera riporta la tesi di Berengario de Aguil, che oltre a indicare il predetto Guarnero come capostipite, ne elenca pure la discendenza.\nIl castello di Vallgornera, sito a Peralada, nella provincia di Gerona, in Catalogna, risulta documentato a partire dal 1123. Fonti pi\u00f9 recenti indicano pertanto come capostipite dei Vallgornera, Bernardo di Sort, un cavaliere di Peralada vissuto nella met\u00e0 del XIII secolo, il cui figlio Giacomo (o Jaume, \u2020 1271) fu I signore di Vallgornera. Dai discendenti di quest'ultimo ebbero origine il ramo catalano che nel XVII secolo si fregi\u00f2 del titolo di Marchesi di Vallgornera, e quello siciliano che si cognom\u00f2 nella forma italianizzata \"Valguarnera\" e si suddivise in pi\u00f9 linee.\nStoria.\nSimone di Vallgornera e Villalonga, II signore di Vallgornera (\u2020 1334), nel 1282 pass\u00f2 in Sicilia al seguito di re Pietro III d'Aragona, che tolse il possesso dell'isola agli Angioini. Baiulo di Re Pietro, serv\u00ec il di lui figlio il re Federico III di Sicilia, per il quale nel 1313 conquist\u00f2 assieme a Raimondo Muntaner l'isola di Gerba, nella quale fece edificare il castello di Valguarnera. Nel 1320, Violante d'Aragona, duchessa di Calabria, figlia del Re Pietro di cui fu balio, e consorte di Roberto d'Angi\u00f2, gli assegn\u00f2 la signoria di Nicastro. Fu pretore di Palermo nel 1333-34. Possedeva il bosco di Godrano, in territorio di Vicari, nel Val di Mazara. Il fratello minore Francesco (\u2020 1355), ebbe assegnati i feudi Palumba, Giardinello, Godrano e Chaffu. Fu aio del Re Federico e del di lui figlio Pietro II, comandante delle truppe del Regno di Sicilia e generale dell'armata navale del Regno di Napoli. Spos\u00f2 Belvisa Barresi dei Signori di Pietraperzia, da cui ebbe i figli Francesco e Alemanna. Francesco, nel 1338 ebbe concessa la signoria di Vicari, e da lui deriv\u00f2 il ramo dei Baroni di Godrano. \nAlla fine del XIV secolo, al seguito di Martino, duca di Montblanc giunsero in Sicilia i cavalieri Simone (\u2020 1428) e Vitale (\u2020 1410 ca.), figli di Giacomo, III signore di Vallgornera. Costoro, per privilegio dato dal Re Martino il 20 gennaio 1397, ebbero concessione congiunta della terra di Assoro, nel Val Demone, con i feudi Rassuara e Murra, e l'anno seguente, nel 1398, acquistarono il feudo Caropepe. Simone, fu castellano di Patern\u00f2 nel 1396, gentiluomo di camera e capitano di guardia del Re di Sicilia, e Vitale armiere di Re Martino e capitano di giustizia di Nicosia nel 1409. Entrambi morti senza lasciare discendenza, i loro feudi vennero ereditati dal fratello maggiore Francesco, giunto dalla Catalogna assieme al figlio Vitale. \nVitale di Valguarnera e Sort, III barone di Assoro e di Caropepe (\u2020 1497), si un\u00ec in matrimonio ad Antonia Centelles Ventimiglia dei Conti di Collesano, da cui ebbe i figli Giovanni e Giacomo. Il primogenito Giovanni, IV barone di Assoro, fu stratigoto di Messina (1475), presidente del Regno di Sicilia (1485), capitano della cavalleria siciliana (1486), e deputato del Regno (1496); il secondogenito Giacomo (\u2020 1501), fu vescovo di Malta dal 1495. Dall'unione tra Giovanni e Beatrice Barresi dei Baroni di Militello, nacquero quattro figli, di cui l'unico maschio fu Francesco (\u2020 1491), che dalla consorte Beatrice Marchese Speciale dei Baroni della Scaletta, ebbe i figli Giovanni, Ponzio e Vitale. Di questi, succedettero nel possesso dello Stato di Assoro al predetto Giovanni, i nipoti Ponzio e successivamente Vitale, essendo il loro padre Francesco premorto all'avo. \nGiovanni Valguarnera Ribasaltes, VII barone di Assoro (\u2020 1554), figlio di Vitale, milite negli eserciti dell'imperatore Carlo V d'Asburgo, stratigoto di Messina nel 1543, fu creato \"I conte di Assoro\" per privilegio dato l'11 agosto 1543, esecutoriato il 12 settembre. Con altro privilegio dato dall'Imperatore Carlo V nel 1553, ottenne la \"licentia populandi\" per il feudo Caropepe e fondarvi il casale di Valguarnera, dal nome della sua famiglia. Detto Giovanni, si un\u00ec per due volte in matrimonio, dapprima con Beatrice Barresi dei Signori di Pietraperzia da cui non ebbe eredi, e successivamente con Giovanna de Luna Moncada dei Conti di Caltabellotta da cui ebbe sei figli. \nDall'unico tronco dei Conti di Assoro, nel XVII secolo derivarono le linee principesche di Valguarnera e di Niscemi, e quella marchionale di Santa Lucia. Di queste, l'unica ancora fiorente \u00e8 quella dei Principi di Niscemi.\nRami.\nLinea principale del casato, ebbe origine con Francesco Valguarnera del Carretto, VI conte di Assoro (1592-1635), che per privilegio dato dal re Filippo IV di Spagna il 24 ottobre 1626, esecutoriato il 26 gennaio 1627, ricevette investitura del titolo di \"I principe di Valguarnera\". \nEbbe i titoli di Principe di Valguarnera e Conte di Assoro, e acquis\u00ec per successione dai Grifeo i titoli di Principe di Gangi e Marchese di Regiovanni, e dai Gravina il titolo di Principe di Gravina. Si estinse nella seconda met\u00e0 del XIX secolo con Pietro Valguarnera La Grua, VII principe di Valguarnera (1770-1855), morto celibe e senza eredi, a cui succedette nei titoli il nipote Alessandro Alliata Valguarnera dei Principi di Villafranca.\nIl ramo deriva da Vitale Valguarnera Lanza (1617-1676), figlio terzogenito di Francesco, I principe di Valguarnera, dapprima investito del titolo di Duca dell'Arenella (1645), e poi del titolo di Principe di Niscemi che acquist\u00f2 nel 1661 da Giuseppe Branciforte, V principe di Butera. Deputato del Regno (1645), governatore del Monte di Piet\u00e0 di Palermo (1661), capitano giustiziere (1665-66) e pretore di Palermo (1669-70), procre\u00f2 da due diverse unioni Ponzio e Giuseppe. Ponzio Valguarnera Beccadelli di Bologna, fu governatore della Compagnia della Pace di Palermo (1687 e 1706) e governatore del Monte di Piet\u00e0 di Palermo (1707); Giuseppe Valguarnera Starrabba, III principe di Niscemi (\u2020 1720), fu sopraintendente alla Real Zecca (1686), senatore di Palermo (1697), maestro razionale del Regio Patrimonio, capitano di Giustizia di Palermo (1711-12), deputato del Regno (1714), e presidente dell'Arciconfraternita della Redenzione dei cattivi.\nLa linea dei Principi di Niscemi e Duchi dell'Arenella prosegu\u00ec con i discendenti di Giuseppe: Vitale Valguarnera Branciforte, IV principe di Niscemi (\u2020 1767), figlio di Giuseppe, fu governatore del Monte di Piet\u00e0 di Palermo (1716-17 e 1720), capitano di giustizia di Palermo (1727), maestro razionale del Regio Patrimonio (1752). Dalla consorte Anna Maria La Grua Sanfilippo dei Principi di Carini, ebbe quattro figli, di cui l'unico maschio fu Salvatore, V principe di Niscemi (1732-1784), che fu governatore della Compagnia di Carit\u00e0 di Palermo (1750, 1760, 1772 e 1773), senatore di Palermo (1778), capitano del Porto di Palermo (1783). Questi, spos\u00f2 Melchiorra Emanuela Cottone Tarallo Rao, che gli port\u00f2 in dote nel 1762 il territorio di Giardinello, e da cui ebbe otto figli, tra cui Corrado, VI principe di Niscemi (1764-1833).\nGiuseppe Valguarnera Ruffo, VII principe di Niscemi (1797-1879), figlio di Corrado, fu maggiordomo di settimana dei re Ferdinando II e Francesco II di Borbone, e sedette alla camera alta del parlamento del 1848 per la par\u00eca di Castelnuovo. Spos\u00f2 Caterina Tomasi Wohinger dei Principi di Lampedusa, da cui ebbe i figli Elisabetta (1834-1898) e Corrado, VIII principe di Niscemi (1838-1903). Quest'ultimo, fu garibaldino e Senatore del Regno d'Italia, e dalla consorte Maria Antonietta Favara Camminneci ebbe quattro figli, tra cui Giuseppe. \nGiuseppe Valguarnera Favara, IX principe di Niscemi (1868-?), fu deputato del Regno d'Italia, riconosciuto con decreto ministeriale del 27 maggio 1903 nei titoli di Principe di Niscemi e di Duca dell\u2019Arenella, e con decreto ministeriale del 16 novembre 1909 nel titolo di Principe di Castelnuovo. Spos\u00f2 Beatrice Mantegna Mastrogiovanni dei Principi di Gangi, da cui ebbe i figli Corrado, X principe di Niscemi (1901-1966), Benedetto (1902-1950) e Raimondo (1904-1942).\nPonzio Valguarnera, figlio naturale di Ottavio dei Principi di Valguarnera, fu senatore di Palermo nel 1686-87 e nel 1699-1700, con privilegio dato a 28 settembre esecutoriato a 4 dicembre 1700, ottenne concessione del titolo di \"I marchese di Santa Lucia\". Dalla prima unione con Dorotea Valguarnera Colnago ebbe un figlio, Ottavio, II marchese di Santa Lucia (1689-1730), e dalla seconda unione con Anna Gherardi, ebbe Giuseppe (\u2020 1746).\nIl ramo primogenito derivato da Ottavio si estinse dopo appena due generazioni, e il titolo di Marchese di Santa Lucia pervenne ai discendenti di Giuseppe, con il figlio di questi Emanuele Valguarnera e Valguarnera, IV marchese di Santa Lucia, succeduto al cugino Rinaldo, III marchese di Santa Lucia, morto senza eredi nel 1746. Detto Emanuele, ricopr\u00ec gli incarichi di governatore del Monte di Piet\u00e0 (1759-60) e di Superiore della Pace di Palermo (1761), e spos\u00f2 Maria Genoveffa Gentile dei Marchesi Gentile, da cui ebbe i figli Giuseppe e Luigi, coi quali si estinse anche il ramo secondogenito. \nDa Giuseppe Valguarnera Gherardi dei Marchesi di Santa Lucia nacque un ramo derivato dal figlio naturale Giovanni (1718-1795), attuario dei Tribunali della Regia Monarchia (Legazia Apostolica), Concistoro (Sacra Regia Coscienza) e Cause Delegate, attuario del Consultore del Vicer\u00e9, ed attuario fiscale del Regio Lotto di Sicilia, da cui fior\u00ec discendenza.\nCapostipite del ramo fu il catalano Francesco di Valguarnera Barresi, II signore di Vicari, figlio di Francesco, cavaliere catalano dei Signori di Vallgornera. Fu generale dell'armata navale del Regno di Napoli e Regio consigliere aulico del re Martino I di Sicilia nel 1392. Ebbe una robusta discendenza, avendo procreato sette figli attraverso due diverse unioni, e gli succedette il figlio maggiore Francesco, III signore di Vicari (\u2020 1404), che dalla consorte Lucia d'Alagona ebbe un unico figlio, Simone (\u2020 1408), il quale prima di morire vendette la signoria di Vicari a Gilberto Talamanca, ad eccezione del feudo Godrano.\nMorto Simone Valguarnera senza legittima discendenza, gli succedette nel possesso di Godrano lo zio paterno Giovanni (\u2020 1432), cavaliere al servizio di re Alfonso V d'Aragona, che ebbe per moglie Giovanna Grifeo. Morto senza lasciare legittima discendenza, gli succedette il nipote Francesco Valguarnera Lombardi (\u2020 1466), figlio del fratello minore Antonio (\u2020 1448), che dal re Giovanni II d'Aragona ottenne licenza di popolare il feudo Godrano, elevato a baronia. Dalla moglie Eleonora d'Esfar dei Baroni di Siculiana, ebbe sei figli, tra cui Gilberto, II barone di Godrano (\u2020 1494), che fu camerlengo del Regno di Sicilia. Detto Gilberto, dalla prima consorte Margherita Ventimiglia, ebbe il figlio Antonio, e dalla seconda Isabella Abbatelli Chiaramonte dei Baroni di Cefal\u00e0, ebbe i figli Francesco, Giovanni Guglielmo, Sigismondo ed Eleonora. A Gilberto succedette il maggiore dei figli di secondo letto, Francesco, III barone di Godrano (\u2020 1518), che fu padre di Gilberto, Francesco e Antonio. Il secondogenito di secondo letto, Giovanni Guglielmo, acquist\u00f2 la terra di Siculiana, di cui si invest\u00ec barone; Sigismondo, attraverso il matrimonio con Violante Orioles, nel 1522 ottenne il possesso della baronia di Cabica, in territorio di Casteltermini.\nPer la morte senza eredi legittimi di Antonio Valguarnera, IV barone di Godrano (\u2020 1537), il feudo pass\u00f2 al cugino Simone, figlio di Giovanni Guglielmo. Detto Simone, V barone di Godrano, spos\u00f2 Lavinia Cappasanta, da cui ebbe i figli Fabrizio e Giovanni Guglielmo. Il primogenito Fabrizio, VI barone di Godrano (\u2020 1589), cavaliere e mecenate, fond\u00f2 a Palermo l'Accademia dei Risoluti (1570), e fu pretore di Palermo (1583 e 1589). Spos\u00f2 Giovanna Beccadelli di Bologna dei Baroni di Sambuca, da cui ebbe dieci figli, tra cui Simone, poeta, Annibale, VII barone di Godrano, e Mariano (1564-1634), illustre oratore, filologo e storico. \nAnnibale Valguarnera Beccadelli di Bologna, VII barone di Godrano, fu pretore (1593-94 e 1598-99) e capitano di giustizia di Palermo (1595-96 e 1607-08). Spos\u00f2 Lavinia Beccadelli di Bologna, da cui ebbe Vincenzo, Giovanna e Antonia. Con il primogenito Vincenzo, VIII barone di Godrano (\u2020 1629), che fu governatore della Compagnia della Pace di Palermo (1611), e non lasci\u00f2 discendenza, si estinse la linea dei Baroni di Godrano. Fu suo successore il nipote Alfonso Conti Valguarnera, figlio della sorella Giovanna e del marito Francesco Conti, barone di Casalbianco.\nArma.\nD'argento, a due fasce di rosso. Corona e mantello di principe."}
{"id": "2411102", "revid": "767487", "url": "https://it.wikipedia.org/wiki?curid=2411102", "title": "Highlander 3", "text": "Highlander 3 (\"Highlander III: The Sorcerer\" conosciuto anche come \"Highlander III\", \"Highlander III: The Magician\", \"Highlander III: The Final Dimension\", \"Highlander: The Final Dimension\" e \"Highlander 3: The Final Conflict\") \u00e8 un film del 1994 diretto da Andrew Morahan e interpretato da Christopher Lambert nel ruolo dell'Immortale scozzese Connor MacLeod. Il film \u00e8 il sequel di \"Highlander - L'ultimo immortale\" del 1986, alternativo al precedente \"Highlander II - Il ritorno\" (1991).\nTrama.\nQualche tempo dopo la morte di Heather, la sua amata consorte e dell'amico-maestro Ram\u00edrez, Connor MacLeod si reca in Giappone per essere istruito dall'Immortale e potente mago giapponese Nakano. Quest'ultimo vive in una grotta sulle montagne di Niri, e ha guadagnato una reputazione come un maestro dell'illusione. Tuttavia, un altro Immortale di nome Kane \u00e8 interessato a padroneggiare il potere di questi. Egli sta attraversando tutta l'Asia per incontrare di nuovo Nakano, con due scagnozzi immortali al seguito: Khabul Khan e Senghi Khan. Entrando in un villaggio vicino in cerca di informazioni decide di bruciare tutto quanto e massacrare la popolazione. Alla fine, raggiunta la grotta, Kane riesce ben presto a sconfiggere e decapitare Nakano, nonostante il tentativo di Connor di fermarlo. Tuttavia, le energie liberate durante la Riminiscenza fanno collassare la grotta. L'Highlander riesce a fuggire in tempo, ma Kane e i suoi uomini rimangono intrappolati dentro le profondit\u00e0 della montagna. La situazione cos\u00ec impedisce loro di partecipare al giorno dell'Adunanza del 1986.\nNel 1994, Connor vive con suo figlio adottivo John, a Marrakech. Emerso che nel 1988, Brenda Wyatt, la donna che aveva sposato, \u00e8 morta in un incidente d'auto, e nonostante Connor ne sia uscito illeso, crede ancora di essere l'ultimo immortale e di aver vinto la Ricompensa. Nel frattempo, in Giappone, due archeologi hanno iniziato a scavare una grotta al fine di scoprire se la leggenda del mago Nakano sia basata su fatti reali. Uno di questi archeologi \u00e8 la dott.ssa Alexandra Johnson, i cui interessi nella leggenda del mago alla fine la portano a cercare Connor MacLeod. Connor allo stesso tempo \u00e8 incuriosito da Alex a causa della sua somiglianza con Sarah Barrington, conosciuta in Francia tra il 1788 e il 1789, con cui Connor instaur\u00f2 una relazione. Tuttavia, quando la Rivoluzione francese inizier\u00e0, MacLeod ne sar\u00e0 direttamente coinvolto.\nMacLeod viene catturato e condannato a morte per ghigliottina per tradimento contro il Re Luigi XVI di Francia. Il suo amico immortale, Pierre Bouchet, stanco della sua vita eterna, ingannando le guardie prender\u00e0 il posto di Connor e verr\u00e0 decapitato. Sarah creder\u00e0 che il suo amato sia morto. Dopo la sua fuga, MacLeod torner\u00e0 per scoprire che lei \u00e8 andata avanti con la sua vita, sposandosi un altro uomo e avendo dei figli.\nNel presente, gli scavi liberano Kane, che si mette immediatamente alla ricerca dell'Highlander. MacLeod lascia John in cura al suo amico Jack Donovan (in realt\u00e0 il suo Osservatore), e poi parte per New York per la resa dei conti per l'ambito Premio. Tuttavia, come il corpo decapitato di Khabul si trova in un magazzino dell'ospedale, il tenente John Stenn si mette sulle tracce del principale sospettato del caso del 1985 del \"cacciatore di teste\", Russell Nash. Russell Nash era l'alias utilizzato da MacLeod durante il tempo dell'Adunanza. Nel frattempo Alex indaga su un pezzo di stoffa trovato sul sito, e scopre che si tratta di uno straccio di un kilt, con un design che designa un ramo della famiglia MacLeod. Questo la porta al negozio di antiquariato di Nash, in cui Connor \u00e8 tornato in preparazione per la battaglia contro Kane. Connor si confronta con Kane in un santuario buddista. La lotta ne risulta essere una violazione della regola degli Immortali di non combattere in luoghi sacri. La battaglia finisce quando la katana di MacLeod va in frantumi.\nMacLeod decide di tornare sulle Highlands scozzesi per costruire un'altra spada, anche se i suoi primi tentativi non hanno successo. Alex lo rintraccia per dargli una barra di acciaio finemente raffinata che ha trovato nella caverna di Nakano con la quale egli \u00e8 in grado di forgiare una nuova spada, la vicinanza li fa innamorare. Tuttavia, il viaggio di ritorno viene anticipato perch\u00e9 MacLeod viene a sapere che Jack Donovan ha fatto partire il figlio adottivo John su un aereo diretto a New York. MacLeod cerca di tornare pi\u00f9 rapidamente possibile, ma \u00e8 troppo tardi. Kane rapisce John, e lo tiene in ostaggio. MacLeod incontra Kane in una missione di una vecchia chiesa a Jersey City, New Jersey, e poi lo segue in una centrale elettrica abbandonata per la loro battaglia finale. Macleod sconfigge Kane, vincendo definitivamente il Premio, e torna in Scozia con Alex e John a vivere il resto della sua vita naturale.\nProduzione.\nIdee di un secondo seguito di \"Highlander - L'ultimo immortale\" iniziarono a circolare dopo l'uscita di \"Highlander II - Il ritorno\", che non raccolse i favori di critica e pubblico. Perci\u00f2 si decise di ignorare deliberatamente gli avvenimenti del film precedente, preferendo ideare qualcosa di vicino allo spirito dell'originale \"Highlander\". La prima stesura era infatti un prequel del primo film e partiva con l'arrivo di Connor McLeod a New York prima del \"Raduno\" (o \"Adunanza\" nel primo film). In questa storia venivano riproposti i personaggi di Rachel Ellenstein e del detective Bedsoe, apparsi nel film originale.\nUn secondo copione, poi scartato, presentava i personaggi degli immortali Cavanagh e Kilvera: il primo era un mentore di Connor, mentre il secondo il suo antagonista. Le scene nel passato non erano ambientate nell'Inghilterra del XVI secolo come nella sceneggiatura finale, bens\u00ec nella Scozia del XVII secolo. C'era, inoltre, una scena in cui Connor affrontava Jack lo Squartatore, il quale si scopriva essere un immortale.\nFu Christopher Lambert a proporre alla produzione Mario Van Peebles per il ruolo dell'antagonista Kane. I due attori, infatti, avevano lavorato al film \"Gunmen\" (1994) e durante le riprese erano diventati molto amici. Ad un certo punto, Lambert lasci\u00f2 il film per una disputa sul cachet.\nColonna sonora.\nNella colonna sonora sono inseriti due brani della cantante folk canadese, di origini scoto-irlandesi, Loreena McKennitt: \"Bonny Portmore\", un pezzo tradizionale irlandese, riarrangiato dalla cantante e pubblicato in \"The Visit\", e \"C\u00e9 h\u00e9 mise le ulaingt?/The two trees\", musicato dalla stessa McKennitt sulle parole di William Butler Yeats e pubblicato in \"The Mask and Mirror\".\nDistribuzione.\nEdizione italiana.\nIl doppiaggio italiano fu eseguito dalla Cinema Cinema e diretto da Tonino Accolla, autore anche dei dialoghi, che d\u00e0 anche voce al protagonista sostituendo Sergio Di Stefano per l'unica volta nel franchise. L'adattamento ignora quelli dei film precedenti, infatti la frase \"There can be only one\" viene tradotta in \"Pu\u00f2 restarne solo uno\" anzich\u00e9 in \"Ne rester\u00e0 soltanto uno\", mentre il termine \"Gathering\" \u00e8 tradotto in \"Raduno\" anzich\u00e9 in \"Adunanza\".\nEdizioni home video.\nNegli Stati Uniti il film \u00e8 uscito in DVD con il titolo \"Highlander: The Final Dimension\" contenente la versione internazionale, rinominata per l'occasione Special Director's Cut."}
{"id": "2411103", "revid": "1048993", "url": "https://it.wikipedia.org/wiki?curid=2411103", "title": "Benedetta Buccellato", "text": "Biografia.\nDiplomata alla Accademia nazionale d'arte drammatica e laureata in Storia del teatro e dello spettacolo presso la Facolt\u00e0 di Lettere classiche dell'Universit\u00e0 di Salerno, ha debuttato in teatro nel 1975 come Ofelia in \"Un Amleto di meno\" di Carmelo Bene.\nDa allora \u00e8 stata la protagonista femminile in oltre cinquanta produzioni teatrali.\nAutrice teatrale e radiofonica, tra i suoi testi rappresentati: \"La trasvolata di Cesare Balbo\", con Anna Marchesini; \"Valzer viola\", regia di Umberto Marino; \"La Pizia\", da Frederich Durrenmatt, regia di Francesco Origo; \"Marchas e Pitolet\", regia di Francesco Origo; la trilogia \"Qualcosa di nero\", \"Qualcosa di verde\" e \"Qualcosa di rosso\", regia dell'autrice.\n\u00c8 stata per otto anni presidente della Fondazione Nicol\u00f2 Piccolomini per l'Accademia d'arte drammatica, istituzione di beneficenza per gli artisti teatrali anziani e indigenti.\n\u00c8 segretario generale della ApTI - Associazione per il Teatro Italiano."}
{"id": "2411119", "revid": "767487", "url": "https://it.wikipedia.org/wiki?curid=2411119", "title": "Miko (cantante)", "text": "Biografia.\nInizia a cantare molto giovane, ed a soli sette anni si esibisce come cantante in una commedia rappresentata ad Alessandria, \"Gelindo\".\nA quattordici anni forma il suo primo complesso, \"I Passi per la Musica\", che in seguito, cambiano il nome in \"Oscars\" (con Paolo Mensi poi Lallo Schiavone alla batteria, Piero Nano al basso, Fabrizio Gota poi Danilo Macchioni alle tastiere, poi sostituito da Vincenzo Pandolfi, Gianni Bongiovanni alle chitarre e Bruno Balossini poi Osvaldo Pizzoli al sax e al flauto). Con il gruppo partecipa ad alcuni concorsi canori tra cui Ribalta per Sanremo, che si svolge al Lido di Venezia. Miko vince, ottenendo cos\u00ec un contratto con la Ariston Records: nel 1964, adottato il nome d'arte Don Miko, debutta con il 45 giri \"Gente... che ragazza!\", il cui retro, \"Non hai pi\u00f9 niente per me\", riscuote un buon successo in estate.\nPartecipa al Festival di Sanremo 1965 presentando, in abbinamento con Timi Yuro, il brano \"E poi verr\u00e0 l'autunno\", che non viene ammesso alla serata finale, ma ottiene un discreto successo, ed in seguito viene interpretato da Mina. In seguito prende parte a vari programmi televisivi, come \"La fiera dei sogni\".\nL'anno successivo incide una versione in italiano di \"Michelle\" dei Beatles, con il testo scritto da Ricky Gianco.\nDopo altri 45 giri, cambia casa discografica passando alla Vedette. Tra i successi di questo periodo ricordiamo \"Le tue favole\", canzone con il testo scritto da Luciano Beretta, e \"Cade il mondo\", scritta con Valerio Negrini (paroliere dei Pooh, il quale per Don Miko firma anche il testo di \"Susanna T.\") e presentata nel programma Settevoci, presentato da Pippo Baudo, in cui vinse alcune puntate.\nHa partecipato al Festival di Sanremo 1976 con \"Signora tu\" (scritta dal cantautore per il testo e da Graziano Pegoraro per la musica), che si classifica al sedicesimo posto ed entra per qualche settimana anche in hit parade, pur stazionando nelle posizioni basse.\nNegli anni ottanta passa alla musica dance con il nome di Miko Mission e pubblica diversi 45 giri.\nNel decennio successivo riprende il nome \"Don Miko\", pubblicando nuovo materiale inedito e continuando a tenere concerti."}
{"id": "2411120", "revid": "1347902", "url": "https://it.wikipedia.org/wiki?curid=2411120", "title": "Ordine della Corona (Romania)", "text": "L'Ordine della Corona fu un ordine cavalleresco del Regno di Romania, fondato il 14 marzo 1881 con statuto siglato il 10 maggio dello stesso anno da re Carol I di Romania per commemorare l'elevazione a Regno dello stato rumeno. Esso venne concesso sino alla fine della monarchia rumena nel 1947 e continua ancora oggi come onorificenza dinastica privata assegnata dalla dinastia degli Hohenzollern-Sigmaringen, casata reggente in Romania nel periodo regio.\nClassi.\nL'Ordine disponeva di cinque classi di benemerenza con un numero limitato di aderenti:\nInsegne.\nIl carattere religioso dell'insegna originale del 1881 era rappresentata da una croce maltese smaltata di rosso e bordata di bianco e d'oro. Agli angoli della croce vi erano delle \"C\", iniziali del fondatore dell'Ordine, che dopo il 1932, vennero sostituite da una corona reale. Il medaglione centrale riportava la corona reale in oro su sfondo rosso scuro ed era circondato da una fascia smaltata di bianco con l'iscrizione PRIN NOI INSINE (da noi stessi) e la data di fondazione dell'ordine, il 14 marzo 1881. Sul retro del medaglione si trovano tre date: 1866 (data del referendum), 1877 (indipendenza completa della Romania), 1881 (proclamazione del Regno di Romania).\nIl \"nastro\" dell'ordine era azzurro con una striscia bianca su ciascun lato."}
{"id": "2411123", "revid": "729019", "url": "https://it.wikipedia.org/wiki?curid=2411123", "title": "Malocclusione", "text": "La malocclusione dentale \u00e8 un'errata chiusura delle arcate dentali. Per definizione \u00e8 il modo migliore che le arcate dentali hanno per raggiungere la massima intercuspidazione, ossia il maggior numero di contatti fra i denti, necessario per esprimere la forza dei muscoli masticatori: masseteri, temporali e pterigoidei. Ci\u00f2 assume il massimo significato durante l'atto deglutitorio, senza interposizione linguale.\nEziologia.\nGeneralmente \u00e8 dovuta a un insufficiente allineamento dei denti stessi nelle arcate dentali oppure a una eccessiva discrepanza in senso antero-posteriore e/o trasversale delle basi ossee che sostengono i denti.\nLa malocclusione si genera come ricerca della massima intercuspidazione, evitando qualunque, anche il bench\u00e9 minimo precontatto fra le arcate, che possa impedire ci\u00f2. Quindi, noi chiamiamo \"malocclusione\" il risultato finale di un lungo processo evolutivo cosciente. La presenza di precontatti condizioner\u00e0 il mantenimento della malocclusione, quanto l'istaurarsi delle usure dentali e spesso di una condizione di bruxismo (notturno).\nTrattamento.\nViene corretta dall'odontoiatra mediante un trattamento ortodontico o chirurgico a seconda dei casi.\nPrevenzione.\nAbitudini viziate e in genere pressioni costanti sul volto in crescita possono alterare la posizione dei denti e lo sviluppo dello stesso.\nPer la notevole velocit\u00e0 di crescita scheletrica che si ha nei primi tre anni di vita le abitudini che intervengono in questa fase possono influenzare lo sviluppo futuro del volto, l'abitudine ad esempio di utilizzare il ciuccio pu\u00f2 inoltre causare otiti medie recidivanti nel bambino.\nLe arcate dentali in condizioni fisiologiche sono in una posizione di armonia tra le forze muscolari interne prodotte dalla lingua e le forze muscolari esterne prodotte dalle labbra e dalle guance.\nL'equilibrio di tali forze pu\u00f2 venir meno in alcuni casi:\nL'eziologia delle abitudini viziate \u00e8 spesso di tipo psicologico, le pi\u00f9 recenti linee guida condividono che sarebbe consigliabile intercettare precocemente il problema.\nLa prevenzione primaria si attua evitando tali comportamenti anomali, la terapia sar\u00e0 volta a rieducare a una funzione corretta e a recuperare ortodonticamente eventuali discrepanze gi\u00e0 in atto.\nAnche carie su denti decidui (da latte) con infiammazione del periapice o perdita precoce degli stessi possono alterare la corretta eruzione dei sottostanti denti permanenti."}
{"id": "2411126", "revid": "1590006", "url": "https://it.wikipedia.org/wiki?curid=2411126", "title": "Basilica patriarcale", "text": "Una basilica patriarcale, nella gerarchia cattolica, \u00e8 una basilica retta da un Patriarca, o che in passato era sede di un patriarcato. \nLe cinque basiliche romane: la pentarchia.\nLe quattro \"basilicae maiores\" e la Basilica di San Lorenzo fuori le mura hanno rappresentato simbolicamente la Pentarchia, cio\u00e8 l'insieme dei cinque patriarcati della Chiesa unita, come era prima dello scisma d'Oriente.\nL'attribuzione \u00e8:\nLa basilica di San Lorenzo fuori le mura non \u00e8 pi\u00f9 considerata basilica patriarcale dal 1847, quando il patriarcato di Gerusalemme dei latini pass\u00f2 da sede titolare a diocesi territoriale.\nPatriarcato d'Occidente.\nQuando Papa Benedetto XVI ha rinunciato al titolo formale di Patriarca d'Occidente, le basiliche patriarcali assegnate al papa sono state rinominate ufficialmente basiliche papali. Le sei basiliche patriarcali erano: "}
{"id": "2411128", "revid": "83531", "url": "https://it.wikipedia.org/wiki?curid=2411128", "title": "Partecipanti al Giro del Delfinato 2007", "text": "Elenco dei partecipanti al Giro del Delfinato 2007."}
{"id": "2411130", "revid": "167900", "url": "https://it.wikipedia.org/wiki?curid=2411130", "title": "Qianlong (imperatore Qing)", "text": ""}
{"id": "2411131", "revid": "228587", "url": "https://it.wikipedia.org/wiki?curid=2411131", "title": "Live in Central Park", "text": "Il Live in Central Park \u00e8 un concerto gratuito dell'artista britannico Elton John, tenutosi il 13 settembre 1980 al Central Park di New York davanti a circa 500.000 persone; non si era mai vista tanta gente radunata nel parco. Questo evento, il primo concerto rock mai tenutosi al Central Park, costituisce un punto importante nella carriera di Elton e mostra al mondo che egli non ha i giorni contati come superstar: per l'occasione, il bassista Dee Murray e il batterista Nigel Olsson vengono richiamati nella Elton John Band e da allora essi saranno una presenza fissa nei concerti della rockstar. Durante il concerto Elton spazia tra brani molto conosciuti (come \"Goodbye Yellow Brick Road\", \"Philadelphia Freedom\", \"Sorry Seems to Be the Hardest Word\" e \"Little Jeannie\") e pezzi meno noti (come il raro singolo \"Ego\", \"White Lady White Powder\" e \"Harmony\", oltre alle due canzoni di Nigel Olsson \"Saturday Night\" e \"All I Want Is You\", non presenti sulla VHS); John si traveste perfino da Paperino, eseguendo \"Your Song\" e \"Bite Your Lip (Get Up and Dance!)\". Degna di nota \u00e8 anche la versione eltoniana di \"Imagine\", dedicata a John Lennon (il quale sar\u00e0 assassinato appena tre mesi dopo).\n\"Live in Central Park\", oltre che in VHS, \u00e8 stato pubblicato anche in laserdisc dalla \"Pioneer\"; il laserdisc giapponese contiene pi\u00f9 brani rispetto al laserdisc statunitense (pubblicato nel 1982) e alla VHS."}
{"id": "2411133", "revid": "287204", "url": "https://it.wikipedia.org/wiki?curid=2411133", "title": "Lunga vita al morto", "text": "Lunga vita al morto (titolo originale \"Man Alive\"), tradotto anche col titolo Uomo morto, uomo vivo, \u00e8 la nona novella gialla di Rex Stout con Nero Wolfe protagonista.\nTrama.\nUna famosa stilista, Cynthia Nieder, consulta Nero Wolfe dopo aver notato suo zio Paul - creduto suicida appena un anno prima - nascosto tra il pubblico di una delle sue sfilate. Un caso abbastanza semplice, in apparenza, che ben presto si trasforma in un caso di omicidio quando Paul Nieder viene ritrovato cadavere negli uffici della sua casa di moda."}
{"id": "2411142", "revid": "729019", "url": "https://it.wikipedia.org/wiki?curid=2411142", "title": "Morgan Parra", "text": "Biografia.\nNativo di Metz, fu nella cittadina lorena che Parra inizi\u00f2 a muovere i primi passi rugbistici, in F\u00e9d\u00e9rale 3 (quinta divisione nazionale); si trasfer\u00ec poi a Digione, nella cui squadra milit\u00f2 in F\u00e9d\u00e9rale 1 (terza divisione); nel 2006, a 18 anni, giunse l'esordio nel rugby maggiore nelle file del Bourgoin-Jallieu; con il club dell'Is\u00e8re si mise in luce sino a farsi convocare in Nazionale maggiore da Marc Li\u00e8vremont per il Sei Nazioni 2009, nel corso del quale fece il suo esordio internazionale contro la a Murrayfield; nel resto del torneo disput\u00f2 un altro incontro, con l', poi il \"test match\" di fine anno contro l'.\nNonostante le richieste di altri club, e pur avendo a suo favore una clausola contrattuale che gli permetteva la rescissione unilaterale del suo impegno con il Bourgoin-Jallieu, nell'aprile 2008 decise comunque di continuare a giocare per tale club; l'anno successivo disput\u00f2 tutti gli incontri del Sei Nazioni 2009 e giunse con il suo club alla finale di Challenge Cup; prese parte anche al \"tour\" della in Australasia di giugno 2009.\nAlla fine del campionato 2008-09 si trasfer\u00ec alfine al Clermont Auvergne, con cui nel 2010 si laure\u00f2 campione di Francia.\nConvocato alla , il C.T. Marc Li\u00e8vremont lo ha impiegato nel ruolo di mediano d'apertura per tutto il torneo, compresa la finale persa contro la nella quale Parra \u00e8 uscito per infortunio dopo soli 9 minuti di gioco."}
{"id": "2411143", "revid": "287204", "url": "https://it.wikipedia.org/wiki?curid=2411143", "title": "Mascherato per uccidere", "text": "Mascherato per uccidere (titolo originale \"Disguise for Murder\") \u00e8 la quattordicesima novella gialla di Rex Stout con Nero Wolfe protagonista.\nTrama.\nL'editore della Gazette convince Nero Wolfe ad ospitare nella propria serra i membri del Manhattan Flower Club. Mentre duecento visitatori apprezzano le famose orchidee, una donna viene strangolata nell'ufficio dell'investigatore. Wolfe si scontra con l'ispettore Cramer che appone i sigilli allo studio, tagliando fuori Wolfe dai suoi libri e dalla sua poltrona preferita. L'investigatore decide quindi di risolvere il caso da solo, tendendo una trappola al probabile colpevole."}
{"id": "2411144", "revid": "1566286", "url": "https://it.wikipedia.org/wiki?curid=2411144", "title": "Frozen Hearts", "text": "Frozen Hearts \u00e8 un cortometraggio muto del 1923 diretto da J.A. Howe e prodotto da Hal Roach con Stan Laurel.\nDistribuzione.\nIl cortometraggio usc\u00ec nelle sale il 28 ottobre 1923."}
{"id": "2411147", "revid": "729019", "url": "https://it.wikipedia.org/wiki?curid=2411147", "title": "Shenzhou 10", "text": "La Shenzhou 10 (\u795e\u821f\u5341\u53f7 Sh\u00e9nzh\u014du sh\u00edh\u00e0o) \u00e8 stata una missione spaziale appartenente al programma spaziale cinese lanciata l'11 giugno 2013. L'equipaggio comprendeva il comandante Ni\u00e8 H\u01ceish\u00e8ng (gi\u00e0 partito con la Shenzhou 6), Zh\u0101ng Xi\u01ceogu\u0101ng e Wang Yaping (entrambi al loro primo volo spaziale). Con i suoi 15 giorni di durata \u00e8 stata la missione cinese pi\u00f9 lunga.\nLa capsula Shenzhou ha attraccato alla Tiangong 1 alle 5:11 UTC del 13 giugno. Una volta entrati nella stazione spaziale i membri dell'equipaggio hanno condotto esperimenti di medicina spaziale e tecnologici. Il 23 giugno la Shenzhou si \u00e8 staccata dalla Tiangong 1 e l'equipaggio ha eseguito un nuovo attracco con i comandi manuali. Il 26 giugno \u00e8 rientrata sulla Terra atterrando nella Mongolia Interna."}
{"id": "2411149", "revid": "2086778", "url": "https://it.wikipedia.org/wiki?curid=2411149", "title": "Beccadelli di Bologna", "text": "Beccadelli di Bologna \u00e8 una famiglia della nobilt\u00e0 siciliana.\nStoria.\nLa famiglia era originaria di Bologna e si trasfer\u00ec a Palermo all'inizio del XIV secolo con Vannino Beccadelli, assumendo il cognome \"di Bologna\", in seguito portato dai discendenti, spesso volgarizzato in \"Bologni\".\nIl figlio di Vannino, Enrico, fu il padre di Antonio Beccadelli detto il Panormita, precettore del re Alfonso I di Napoli. L'altro figlio, Carlo, fu padre di Simone, arcivescovo di Palermo.\nIl Panormita si trasfer\u00ec alla corte di Alfonso V a Napoli e ottenne nel 1450 la cittadinanza di questa citt\u00e0 (\"oriundum et naturalem civem Neapolitanum tota sua vita durante\"). Nel 1455 il matrimonio del Panormita con la nobildonna Laura Arcella favor\u00ec il definitivo inserimento nell'aristocrazia napoletana della famiglia Beccadelli, la quale venne aggregata al sedile di Nido. Dopo la morte del Panormita, il figlio Antonino fu nominato capitano di Agropoli e di Castellabate da Ferrante d'Aragona; sposata in prime nozze la nobile Giulia Di Sangro, Antonino ne ebbe Antonio, noto per la sfortunata storia d'amore con Giovanna d'Aragona narrata dal Bandello e che ispir\u00f2 anche Webster e Lope de Vega. Il dramma nasceva dal fatto che, pur appartenendo i Beccadelli di Bologna all'aristocrazia di Napoli, non facevano parte delle famiglie feudali pi\u00f9 importanti e pertanto Antonio non era ritenuto degno di sposare una donna di sangue reale qual era Giovanna d'Aragona, figlia di Enrico di Gerace a sua volta figlio naturale di Ferrante I re di Napoli.\nNel XVI secolo, il ramo della famiglia Beccadelli rimasto a Palermo aveva le sue case nell'attuale piazza Bologni, dove oggi si trova palazzo Alliata di Villafranca. Anche se non rimane traccia delle preesistenti case di Carlo (o Cola) di Bologna, ne testimonia l'esistenza il nome della piazza deriva, cos\u00ec come la retrostante via Panormita ricorda il luogo dove nacque il poeta.\nFu un Pietro Beccadelli ad aggiungere ai titoli di marchese d'Altavilla e di marchese della Sambuca, quello di principe di Camporeale il 16 settembre del 1664. Fra i principi di Camporeale svolsero importanti funzioni diplomatiche e politiche Pietro (1697\u20131781) e suo figlio Giuseppe (1726-1813) il quale nel 1776 sar\u00e0 il successore del Tanucci alla guida del governo napoletano. Nel 1848 Domenico Beccadelli di Bologna (1826-1863) vot\u00f2 la decadenza dei Borboni. Il ramo primogenito della famiglia si estinse con la morte di Paolo Beccadelli di Bologna, che fu deputato, senatore del Regno d'Italia e sindaco di Palermo. Erede di numerosi titoli (decimo principe di Camporeale, settimo duca d'Adragna, undicesimo marchese d'Altavilla, nono marchese della Sambuca, barone di San Giacomo li Comici, patrizio napoletano e grande di Spagna di prima classe, ecc.) Paolo era privo di eredi maschi. Sua figlia Maria Anna Beccadelli e Maniace Ventimiglia dei principi di San Giorgi e dei duchi di Santa Maria, ultima principessa di Camporeale, spos\u00f2 nel 1920 Filiberto Sallier de la Tour di Cordon, principe di Castelcicala e duca di Calvello."}
{"id": "2411150", "revid": "155634", "url": "https://it.wikipedia.org/wiki?curid=2411150", "title": "Florian Kostner", "text": "Biografia.\nFiglio del fondista olimpionico Ulrico Kostner ed originario di Ortisei, in carriera ha gareggiato prevalentemente in circuiti internazionali ( Coppa del Mondo, Coppa Continentale, Alpen Cup e Marathon Cup), non ha mai preso parte n\u00e9 a Giochi olimpici invernali (riserva a Salt Lake City 2002), n\u00e9 a Campionati mondiali.\nHa vinto 3 volte la classifica generale di Coppa Europa 2004, 2008, 2009. Ha ottenuto diversi piazzamenti in Coppa Del Mondo nei primi trenta tra cui il migliore un 6 posto a Pragelato nel 2004 nella 30\u00a0km skating.\n\u00c8 Allenatore di 2 Livello e Maestro di Sci. Dal 2015 \u00e8 Istruttore Nazionale di Sci Di Fondo.\nHa debuttato ai Mondiali juniores del 1998 a Pontresina, ottenendo due quinti posti. In Coppa del Mondo ha esordito il 3 marzo 2000 nella sprint a tecnica libera di Lahti (56\u00b0)."}
{"id": "2411152", "revid": "167900", "url": "https://it.wikipedia.org/wiki?curid=2411152", "title": "Guangxu (imperatore Qing)", "text": ""}
{"id": "2411153", "revid": "24534821", "url": "https://it.wikipedia.org/wiki?curid=2411153", "title": "Diario di bordo", "text": ""}
{"id": "2411154", "revid": "167900", "url": "https://it.wikipedia.org/wiki?curid=2411154", "title": "Xuantong (imperatore Qing)", "text": ""}
{"id": "2411155", "revid": "287204", "url": "https://it.wikipedia.org/wiki?curid=2411155", "title": "Musica sciamanica", "text": "La musica sciamanica comprende sia la musica usata come componente dei rituali degli sciamani, sia la musica che si riferisce, o si ispira, a questi. Il rituale dello sciamano \u00e8 appunto un rituale e non una prestazione artistica e questo fatto ne modella la relativa dimensione musicale. Nello sciamanesimo lo sciamano ha un ruolo musicale pi\u00f9 attivo rispetto a quello delle pratiche dei medium posseduti dagli spiriti. Uno sciamano usa vari modi per creare suoni a cui sono attribuiti scopi differenti. Di particolare rilievo sono la canzone dello sciamano e il suonare il tamburo sciamanico. Recentemente sono emersi in Siberia gruppi musicali che si ispirano alla tradizione culturale sciamanica. Nell'ovest lo sciamanesimo \u00e8 servito come sfondo immaginativo per le musiche dirette al alterazione degli stati di coscienza. La Corea ed il Tibet sono due culture in cui la musica del rituale sciamanico ha interagito molto da vicino con altre tradizioni.\nPrestazione sciamanica e prestazione musicale.\nAnche se gli sciamani usano il canto, il tamburo e talvolta altri strumenti, un rituale sciamanico non \u00e8 una prestazione musicale in senso stretto: la musica \u00e8 diretta pi\u00f9 agli spiriti che a un probabile pubblico. Ne conseguono da ci\u00f2 diverse implicazioni. In primo luogo, una prestazione rituale sciamanica \u00e8, soprattutto, una serie di azioni e non una serie di suoni musicali. In secondo luogo, l'attenzione dello sciamano \u00e8 diretta verso l'interno, verso la visualizzazione del mondo spirituale e la comunicazione con gli spiriti, e non all'esterno verso gli ascoltatori che potrebbero essere presenti. In terzo luogo, \u00e8 importante per il successo del rituale, che il relativo contesto sia definito come chiaramente differente da quello di qualunque genere di intrattenimento. In quarto luogo, gli elementi teatrali che talvolta si aggiungono per impressionare un pubblico, mostrano l'autenticit\u00e0 del contatto con gli spiriti piuttosto che il virtuosismo musicale dell'esecutore. Dalla prospettiva musicale le prestazioni rituali sciamaniche hanno la caratteristica peculiare della discontinuit\u00e0. Le rotture possono accadere perch\u00e9 risulta difficile comunicare con uno spirito, o perch\u00e9 lo sciamano deve chiamare uno spirito differente. Tipicamente, le fasi della prestazione sono interrotte bruscamente, forse per essere ricominciate dopo una pausa, forse no. La dimensione ritmica della musica dei rituali degli sciamani \u00e8 stata messa in relazione sia con l'idea di comprensione dei ritmi della natura sia a un processo di riarticolazione magica di questi.\nSciamanesimo e possessione.\n\u00c8 stato proposto che la possessione da parte degli spiriti e lo sciamanesimo coinvolgano generi opposti di stati di coscienza. Lo sciamano entra attivamente nel mondo degli spiriti, negozia col suo spirito assistente personale e ancora con altri spiriti secondo le necessit\u00e0, e si muove fra territori differenti del mondo degli spiriti. Il medium posseduto, invece, \u00e8 il destinatario passivo di uno spirito potente o di un dio. Ci\u00f2 si riflette sugli usi differenti della musica in questione. La musica della possessione \u00e8 in genere lunga nella durata, ipnotica, forte ed intensa. Il medium ha imparato a rispondere ai punti culminanti dell'intensit\u00e0 ritmica e del volume, entrando in una condizione di trance: la musica non \u00e8 suonata dal medium ma da uno o pi\u00f9 musicisti. Nello sciamanesimo, al contrario, la musica \u00e8 suonata dallo sciamano stesso. La musica conferma il potere dello sciamano (ad esempio nelle parole della canzone dello sciamano) ed \u00e8 usata attivamente dallo sciamano per modulare i movimenti ed i cambiamenti della sua condizione di stato interiore. Cambiamenti che agiscono come componenti del viaggio attivo all'interno del mondo dello spirito. In entrambi i casi il collegamento fra musica e stati alterati di coscienza dipende sia da fattori psicoacoustici che culturali e non si pu\u00f2 quindi dire che sia solo la musica a causare la condizione di trance.\nUso dei suoni.\nIl suono \u00e8 tattile; considerando che le informazioni visive sono vissute come esperienza di superficie, le informazioni uditive sembrano essere sia fuori che all'interno del corpo. Nelle culture orali in cui la sopravvivenza coinvolge il contatto intimo con la natura, il suono collega spesso le sensibilit\u00e0 interne alle caratteristiche dell'ambiente. In molti casi questo \u00e8 vero anche per la musica nella pratica sciamanica, come ad esempio nell'inclusione dell'imitazione di versi degli animali ecc.\nSi pu\u00f2 proporre che il materiale sonoro di cui si serve lo sciamano costituisca un sistema di suoni. Questa suggestione di una semiotica del materiale sonoro sciamanico sembra dipendere dell'assunzione di un linguaggio simbolico condiviso tra lo sciamano e la sua comunit\u00e0. Questa supposizione \u00e8 pericolosa poich\u00e9 si avvererebbe che il linguaggio simbolico dello sciamano spesso possa essere colto solo dallo sciamano stesso e dai suoi iniziati: il linguaggio \u00e8 condiviso non con la comunit\u00e0 umana ma con gli spiriti.\nLo sciamano fa uso del suono come catalizzatore di un ambiente interno immaginario, sperimentato come spazio-tempo sacro in cui egli viaggia ed incontra gli spiriti. I suoni, passando costantemente fra interno ed esterno, collegano questo spazio immaginario con lo spazio reale del rituale in cui lo sciamano si muove e compie azioni e gesti.\nUno sciamano pu\u00f2 usare suoni differenti per scopi rituali differenti:\nInstallazione suono-spaziale del rituale.\nUn elemento molto importante nello sciamanesimo siberiano \u00e8 l'uso di oggetti metallici pendenti - comprese spesso le piccole campane - che vengono legati al mantello rituale, alla parte interna del tamburo e talvolta anche al battitore. Questa pratica crea un campo sonoro intero ma in movimento continuo, quindi percepito come un singolo suono complesso. Un elemento ulteriore \u00e8 la spazializzazione del suono determinata non solo tramite il movimento dello sciamano, ma anche nel compiere l'azione del lanciare la voce all'interno del tamburo per generare l'illusione che la voce sia generata altrove. Sciamani differenti e tradizioni locali differenti usano suoni differenti. Per esempio, nel sud della Repubblica di Tuva ed in Mongolia, il khomus, o scacciapensieri, \u00e8 comunemente e particolarmente usato nei rituali di sciamanizzazione.\nPreparazione.\nAlcuni suoni particolari, come quello delle campane, possono essere usati per la purificazione del luogo in cui il rituale dovr\u00e0 essere effettuato. Questo perch\u00e9 un contatto con gli spiriti \u00e8 sempre potenzialmente pericoloso: uno dei pericoli \u00e8 quello di inquinamento del rituale.\nEvocare e mandare indietro gli spiriti.\nUna campana pu\u00f2 anche essere usata per evocare o per mandare indietro gli spiriti. Gli sciamani inoltre con le stesse finalit\u00e0 possono imitare i suoni degli uccelli e degli animali.\nGuarigione.\nAll'interno del rituale sciamanico, il suono pu\u00f2 anche avere potere curativo.Pu\u00f2 quindi essere concepito come un mezzo per inviare l'energia spirituale dallo sciamano a una persona sofferente.\nLa tradizione tuvana afferma che le persone ammalate vengono guarite dal suono di uno strumento composto dal legno di un albero colpito e bruciato da un lampo.\nLa canzone dello Sciamano.\nLa canzone dello sciamano - o algysh in tuvano - \u00e8 diversa per ogni sciamano. Racconta del suo luogo di nascita, della sua iniziazione, della sua linea di discendenza ancestrale, di doti speciali e speciali legami con spiriti particolari. La melodia e le parole sono composte dallo sciamano stesso e generalmente rimangono le stesse per tutto l'arco della sua vita professionale. L'algysh \u00e8 cantato spesso verso l'inizio del rituale ed \u00e8 accompagnato dal suono del tamburo dungur. Il canto serve a ricordare allo sciamano la propria identit\u00e0 e il proprio potere. Afferma le sue abilit\u00e0 e lo annuncia agli spiriti. In alcune tradizioni la canzone dello sciamano viene suddivisa in brevi sezioni, che possono variare ed essere ricombinate durante differenti prestazioni.\nIl tamburo dello Sciamano.\nIl tamburo a membrana singola \u00e8 ampiamente usato nel rituale sciamanico. Si afferra tramite un manico di legno fissato internamente alla cassa e viene suonato per mezzo di un battitore specifico che pu\u00f2 anche in s\u00e9 essere un sonaglio. Spesso al tamburo sono fissati oggetti rituali metallici che pendendo producono suono. Il tamburo sar\u00e0 costruito con materiali consacrati: la scelta dell'albero e della pelle sono molto accurate e talvolta compiute da uno specialista nella creazione di strumenti. Inoltre, solitamente, verr\u00e0 \"vivificato \" da uno sciamano pi\u00f9 potente affinch\u00e9 gli si conferiscano le relative propriet\u00e0 spirituali. La pelle a volte \u00e8 decorata da un grafico che rappresenta tipicamente la divisione dell'universo nei mondi superiore, medio e inferiore. Un rituale sciamanico comincia spesso con il riscaldamento della pelle del tamburo sopra un fuoco, affinch\u00e9 lo si porti fino alla tensione voluta. Sono state avanzate alcune teorie per spiegare in termini generali l'importanza della percussione nella musica rituale. Tuttavia, nel caso dello sciamanesimo, sembra che il tamburo portatile sia altamente adatto per una prestazione in cui l'azione ed il gesto sono la linea guida. Il gesto fisico del suonare il tamburo, infatti, \u00e8 integrato spesso a una danza sciamanica. Per questo motivo il suonare il tamburo non si limita al tempo stabile ma pu\u00f2 accelerare e rallentare con accenti irregolari. In alcune regioni, la pelle del tamburo dello sciamano dovrebbe essere tagliata dopo la sua morte. In altri, no.\nI gruppi sciamanici.\nA partire dai tardi anni 80, con la liberalizzazione delle restrizioni politiche, un certo numero di culture autoctone siberiane ha subito una rinascita culturale; gli sciamani hanno cominciato a esercitarsi apertamente e alcuni musicisti a formare bands che si ispirano alle tradizioni sciamaniche. Cholbon e Ai-Tal, nel Sakha/Yakutsk, Biosyntes e Yat-Kha in Tuva rientrano in questa categoria. Tuttavia i musicisti interessati, bench\u00e9 talvolta incerti sul proprio ruolo, riconoscono l'importante differenza fra gli artisti che usando i temi sciamanici e gli sciamani stessi. Le bands nell'ovest hanno cominciato ad applicare senza distinzione l'etichetta di \"sciamanico\" a tutta la musica potenzialmente in grado di indurre una condizione di trance. Ci\u00f2 era parzialmente dovuto alla rarit\u00e0 delle registrazioni dei reali rituali degli sciamani. Nel frattempo il gruppo britannico-tuvano K-Space sviluppa una pratica di combinazione fra improvvisazione, elettronica, tecniche sperimentali di registrazione e di montaggio, con la dimensione pi\u00f9 sciamanica della musica tradizionale tuvano. In Ungheria, V\u00e1gt\u00e1z\u00f3 HallotK\u00e9mek, i Galloping Coroners, si inscrivono sotto la bandiera dello shamanpunk usando materiali etnografici come veri e propri manuali guida su come raggiungere e comunicare le condizioni estatiche.\nLa musica sciamanica coreana.\nLa Corea \u00e8 l'unico paese in cui lo sciamanesimo sembra sia stato una religione di Stato, esercitata da categorie sociali colte, durante il periodo di tre regni (57 a.C. - 668 d.C.). Nell'ambito delle dinastie successive, con l'arrivo del confucianesimo, del Taoismo e del Buddismo lo sciamanesimo \u00e8 stato relegato gradualmente a pratica popolare o folklorica. La condizione ufficiale iniziale dello sciamanesimo \u00e8 la spiegazione probabile del fatto che il rituale sciamanico in Corea si sia sviluppato in forme altamente complesse e prefissate. La musica utilizzata nei rituali sciamanici \u00e8 quindi pi\u00f9 elaborata in Corea che altrove. Inoltre, dall'emergere del nazionalismo contemporaneo coreano, si \u00e8 adottata una forte politica di intervento statale per la conservazione delle tradizioni artistiche. Tutti questi fattori rendono particolarmente difficile in Corea, distinguere nella musica rituale sciamanica la forma \"pura\" dalle forme dell'esecuzione concertistica e dalle forme ibride. Per esempio, il genere Sinawi \u00e8 una forma musicale che pu\u00f2 essere utilizzata sia nei rituali sciamanici, sia per accompagnare balli folklorici, sia per performance musicali nella citt\u00e0. Nel contesto rituale lo Sinawi \u00e8 eseguito spesso da un piccolo ensemble di cui fanno parte il tamburo a clessidra changgo e due strumenti melodici, spesso il flauto taegum e l'oboe p'iri. Nei concerti l'ensemble \u00e8 ampliato da strumenti a corde. Lo Sinawi moderno \u00e8 suonato nel modo minore in misura di 12/8. Il ruolo della musica nello sciamanesimo coreano sembra intermedio fra quello del modello della trance e del modello siberiano: nel rituale di Kut, la musica, suonata dai musicisti, prima chiama il dio per possedere il mudang (sciamano), poi accompagna il dio durante il suo tempo nel corpo dello sciamano, quindi a conclusione del rituale manda indietro e calma il dio. Tuttavia, lo sciamano \u00e8 il cantante e danzatore ed \u00e8 lui che dirige i musicisti.\nMusica sciamanica B\u00f6n e musica buddista.\nPrima che il Buddismo giungesse nel Tibet, la forma locale di sciamanesimo era il B\u00f6n. Il B\u00f6n si \u00e8 sviluppato in una religione organizzata. Quando il Buddismo \u00e8 arrivato, entrambe le religioni hanno intrapreso una vicendevole concorrenza ed hanno incluso molte delle pratiche dell'una nell'altra. Il tamburo dello sciamano B\u00f6n, fissato su un palo, si \u00e8 integrato agli ensemble musicali dei rituali buddisti tibetani. Inoltre, anche lo shang - un genere di campana-cimbalo - \u00e8 stato adottato nei rituali buddisti. Precedentemente veniva usato soltanto dagli sciamani per eliminare l'energia negativa prima dei rituali. La pratica di dare un'identit\u00e0 sonora alle divinit\u00e0, di chiamare loro e di mandare loro indietro per mezzo di suoni, sembra giungere nella pratica buddista tibetana proprio dalla tradizione B\u00f6n."}
{"id": "2411156", "revid": "24534827", "url": "https://it.wikipedia.org/wiki?curid=2411156", "title": "Antropologica", "text": ""}
{"id": "2411160", "revid": "117538164", "url": "https://it.wikipedia.org/wiki?curid=2411160", "title": "Isernia La Pineta", "text": "Isernia La Pineta \u00e8 un sito archeologico del Paleolitico risalente a circa 700.000 anni fa candidato nel 2006 alla lista dei patrimoni dell'umanit\u00e0. Fu rinvenuto casualmente dal ricercatore Alberto Solinas nel maggio 1979 presso la localit\u00e0 di Isernia in Molise.\nStoria.\nIl sito \u00e8 stato scoperto casualmente durante la costruzione di una bretella della Strada Statale 85 per dirottare il traffico all'esterno della citt\u00e0 di Isernia alla fine degli anni 70.\nCaratteri del sito.\nIl sito conserva un giacimento risalente al Paleolitico che ha restituito abbondante materiale sia archeologico che paleontologico ed \u00e8 considerato di grande importanza per la ricostruzione dei primi popolamenti dell'uomo in Europa.\nIl giacimento comprende quattro fasi di occupazione, sigillate da depositi alluvionali o depositi di cenere vulcanica, relative ad accampamenti umani datati a circa 700.000 anni fa. I rinvenimenti occupano un'area di circa 30.000\u00a0m\u00b2 e comprendono numerosi manufatti in selce, spessi e di piccole dimensioni.\nFauna.\nI resti faunistici sono molto abbondanti e appartengono a pi\u00f9 specie. Il bisonte, l'elefante e il rinoceronte sono gli animali pi\u00f9 frequenti, mentre meno frequenti sono l'orso, l'ippopotamo, il cinghiale, il daino e il megacero. Nel sito sono stati trovati i resti di Panthera leo fossilis pi\u00f9 antichi d'Europa, datati a pi\u00f9 di 700.000 anni fa.\nLa setacciatura dei sedimenti ha permesso di raccogliere resti di microvertebrati, fra i quali, oltre a pochi resti di pesci, anfibi, rettili, fra cui tartarughe, e uccelli, vi sono i seguenti roditori: \"Clethrionomys\", \"Pliomys episcopalis\", \"Pliomys lenki\", \"Microtus\" gruppo \"arvalis\"-\"agrestis\", \"Microtus brecciensis\", \"Pitymys\", \"Arvicola mosbachensis\"\nIl giacimento di Isernia \u00e8 ritenuto un caposaldo della cronostratigrafia a causa della presenza di micromammiferi e dei mezzi necessari per datare l'associazione faunistica.\nInoltre i ritrovamenti permettono di ipotizzare l'ambiente in cui venivano costituiti gli accampamenti e gli spostamenti degli stessi nelle varie stagioni.\nFlora.\nLe aree si dividevano in zone ampie caratterizzate da pochi alberi e diverse zone umide con vegetazione pi\u00f9 fitta e aree di foresta rada o pi\u00f9 fitta in cui venivano accolte varie specie di alberi: la quercia (\"Quercus\"), il pino (\"Pinus\"), la betulla (\"Betula\"), il faggio (\"Fagus\"), il carpino (\"Carpinus betulus\"), il frassino (\"Fraxinus\"), il noce (\"Juglans\"), il castagno (\"Castanea\").\nDentino.\nNel 2014, nell'area di scavo, \u00e8 stato ritrovato un dente da latte (precisamente primo incisivo superiore sinistro da latte) di un bambino di circa 6-7 anni risalente a 586\u00a0000 anni fa ed \u00e8 grande circa 7 millimetri. La notizia \u00e8 stata divulgata l'8 luglio 2014, al termine delle prime indagini, ma il rinvenimento risaliva a due mesi prima. \u00c8, ad oggi, il reperto di bambino pi\u00f9 antico d'Italia e, oltre ad essere un reperto di importanza eccezionale, fornisce una testimonianza ancor pi\u00f9 certa del passaggio dell'uomo in quell'area.\n\"Homo Aeserniensis\".\nIl ritrovamento di un cranio nella campagna di Ceprano, conservato nell'istituto di anatomia patologica dell'universit\u00e0 La Sapienza, permette la ricostruzione della fisionomia dell'uomo presente nel sito, con fronte sfuggente e piatta e statura bassa e robusta. La collocazione di questo uomo, ribattezzato come \"Homo Aeserniensis\", \u00e8 in un'epoca tra l'\"Homo erectus\" e l'\"Homo sapiens\".\nAmbiente e societ\u00e0.\nIl clima caratteristico si divideva in due stagioni: una lunga e secca ed un'altra pi\u00f9 breve con abbondanti precipitazioni. L'area era sottoposta alle piene del fiume Cavaliere le cui acque crescevano durante la stagione umida, inondando le zone limitrofe e ricoprendole di sabbia e fango.\nI ritrovamenti archeologici informano sulle modalit\u00e0 di produzione degli strumenti litici, sulle attivit\u00e0 di caccia e macellazione degli animali. L'organizzazione degli spazi abitativi rivela una societ\u00e0 con una precisa divisione dei compiti su basi sessuali: le donne e i bambini si occupavano della raccolta di erbe, radici e frutti selvatici, mentre gli uomini si occupavano della caccia.\nGli ominidi erano radunati in piccoli gruppi a carattere familiare, composti da poche decine di individui. Si presume che possedessero un codice di comunicazione linguistica non limitato ai soli gesti.\nIn base al ritrovamento di chiazze di argilla rossastra e di ossa che, a seguito di analisi, sono risultate essere state esposte a fonti di calore, si ipotizza che fosse conosciuto l'uso del fuoco.\nAccampamento.\nLe conche in roccia calcarea, all'interno degli spazi paludosi, erano utilizzate come rifugi dai cacciatori dopo le battute di caccia.\nEssi vi trasportavano le carcasse degli animali, le cui ossa venivano in parte gettate nell'acqua, in parte utilizzate per la fabbricazione di strumenti, impiegati per tagliare ed asportare pezzi di carne e in parte per la costruzione delle capanne.\nGli accampamenti erano temporanei, in quanto dipendevano dagli spostamenti stagionali degli animali. Venivano resi pi\u00f9 accoglienti possibile attraverso il consolidamento del suolo paludoso e attraverso la realizzazione di pavimenti costituiti da ossa di animali e pietre.\nInizialmente le abitazioni erano semplicemente ripari naturali, a cui si aggiunsero capanne costruite con ossa di bisonte e di rinoceronte, zanne di elefante e fogliame.\nLe zanne di elefante erano impiegate in funzione di pilastri ed il fogliame per la costruzione del tetto.\nIndustria litica.\nLe industrie litiche (industria litica) provenivano da due settori dell'area abitata, distanti circa 100\u00a0m: il primo ha restituito manufatti in selce e calcare, e il secondo in sola selce. Si trovano ai due lati della ferrovia che collega Isernia a Roma.\nI manufatti si riferiscono a diverse epoche del paleolitico e questo rende probabile che la materia prima utilizzata per fabbricare gli strumenti si trovasse nei pressi dell'accampamento.\nMuseo nazionale del Paleolitico.\nPresso il museo nazionale del paleolitico di Isernia (sito nel complesso di Santa Maria delle Monache) \u00e8 presente una mostra permanente dell'antica archeosuperficie contenente molti reperti provenienti dal sito. \nInoltre sono presenti ricostruzioni del paesaggio preistorico della zona e delle postazioni interattive contenenti tutte le informazioni sul sito stesso."}
{"id": "2411164", "revid": "767487", "url": "https://it.wikipedia.org/wiki?curid=2411164", "title": "The Whole Truth (film 1923)", "text": "The Whole Truth \u00e8 un cortometraggio muto del 1923 diretto da Ralph Ceder e prodotto da Hal Roach con Stan Laurel.\nIl cortometraggio della durata di 10 minuti fu distribuito il 4 novembre 1923."}
{"id": "2411166", "revid": "1543377", "url": "https://it.wikipedia.org/wiki?curid=2411166", "title": "Porto Jofre", "text": "Porto Jofre \u00e8 una citt\u00e0 del Brasile, situata nello Stato del Mato Grosso. La citt\u00e0 \u00e8 circondata dal \"Pantanal\", ed \u00e8 collegata a Cuiab\u00e1 tramite la strada conosciuta con il nome \"Transpantaneira\"."}
{"id": "2411169", "revid": "373263", "url": "https://it.wikipedia.org/wiki?curid=2411169", "title": "Carica batterie", "text": ""}
{"id": "2411173", "revid": "24534993", "url": "https://it.wikipedia.org/wiki?curid=2411173", "title": "Microsoft Encarta", "text": ""}
{"id": "2411176", "revid": "373263", "url": "https://it.wikipedia.org/wiki?curid=2411176", "title": "Carica batteria", "text": ""}
{"id": "2411177", "revid": "104458", "url": "https://it.wikipedia.org/wiki?curid=2411177", "title": "Thomas Moriggl", "text": "Biografia.\nOriginario della Valle Slingia (Malles Venosta), in Coppa del Mondo ha esordito il 14 dicembre 2002 nella 30\u00a0km a tecnica classica di Cogne (58\u00b0) e ha ottenuto il primo podio il 14 marzo 2004 nella 30\u00a0km a tecnica libera di Pragelato (3\u00b0).\nIn carriera ha preso parte a un'edizione dei Giochi olimpici invernali, (24\u00b0 nella 15 km, 24\u00b0 nell'inseguimento) e a tre dei Campionati mondiali (miglior piazzamento: 21\u00b0 nella 50\u00a0km di Oslo 2011)."}
{"id": "2411178", "revid": "24535080", "url": "https://it.wikipedia.org/wiki?curid=2411178", "title": "Diaristica", "text": ""}
{"id": "2411179", "revid": "339392", "url": "https://it.wikipedia.org/wiki?curid=2411179", "title": "Letteratura periegetica", "text": ""}
{"id": "2411182", "revid": "327094", "url": "https://it.wikipedia.org/wiki?curid=2411182", "title": "Ordine della Stella di Romania", "text": "L'Ordine della Stella di Romania (\"Ordinul Na\u0163ional \"Steaua Rom\u00e2niei\"\") \u00e8 la pi\u00f9 alta onorificenza rumena. Essa venne fondata durante il periodo regio, ma viene ancora oggi concessa dal presidente della repubblica di Romania.\nStoria.\nNel 1863 Alexandru Ioan Cuza chiese alla rappresentanza rumena a Parigi di contattare una nota casa di gioielli per la creazione di una nuova decorazione statale. La Kr\u00e9tly present\u00f2 un progetto che venne subito approvato dal \"domnitor\" e, sulla base del suo accordo, vennero creati i primi 1000 pezzi su cinque classi di benemerenza:\nA differenza degli altri ordini mondiali esistenti, ispirati al modello della Legion d'Onore francese od alla classica croce maltese, il modello proposto consisteva in una croce potenziata smaltata di blu, mai utilizzata in una decorazione sino a quel momento.\nCuza decise che il nome della decorazione sarebbe stato quello di \"Ordine dell'Unione\" (\"Ordinul Unirii\"). Venne istituita il 24 gennaio 1864, quando si commemorava il 5\u00ba anniversario della sua elezione. Il motto fu \"GENERE ET CORDES FRATRES\" (\"Fratelli per origine e sentimenti\"). Sul retro si trovavano i numeri \"5\" e \"24\", i giorni di gennaio quando venne eletto in Moldavia e Valacchia.\nNon essendo in grado dalla sua posizione di istituire un'onorificenza, Cuza concesse le medaglie come riconoscimento personale. Gran parte delle insegne rimanevano per\u00f2 nelle prigioni del palazzo reale rumeno in attesa di conferimento.\nNell'aprile del 1877, la guerra con l'Impero Ottomano, venne ravvivata dalla legittimit\u00e0 delle decorazioni. Mihail Kog\u0103lniceanu, Ministro degli Esteri nel gabinetto di Ion C. Br\u0103tianu, prese parte a questi dibattiti presso la Camera dei Deputati di stato circa l'istituzione di una decorazione nazionale. La mozione venne approvata, ma il motto venne cambiato in \"IN FIDE SALUS\" (\"Nella fede la salvezza\"). Riguardo al nome, Kog\u0103lniceanu insistette per il cambiamento in \"Steaua Dun\u0103rii\" (\"Stella del Danubio\").\nIl nome di \"Steaua Rom\u00e2niei\" (\"Stella di Romania\") apparve per la prima volta il 10 maggio 1887, quando una legge votata dal parlamento, approv\u00f2 cos\u00ec il primo atto legislativo del nuovo sovrano di Romania.\nCon Decreto Reale n\u00b01545/1932, Re Carol II modific\u00f2 la forma della decorazione nella gerarchia nazionale. Come risultato, nel 1932, pass\u00f2 dal primo posto che aveva ricoperto dal 1906, al quarto, venendo preceduta dagli ordini di Carlo I e da quello di Ferdinando I. Nel 1937, pass\u00f2 al settimo posto.\nDurante questi cambiamenti, la forma della decorazione rimase la medesima, ma le si aggiunsero semplicemente delle aquile araldiche tra le braccia della croce, come insegna del re Carol I, mentre sul retro venne posta la data \"1877\", a ricordo della rifondazione dell'Ordine. Le classi di benemerenza vennero stabilite in maniera pi\u00f9 precisa:\nLe regole stabilite da re Carlo II vennero cambiate dal generale Ion Antonescu (che divenne dittatore del paese dal 4 settembre 1940), divenendo nel contempo il secondo ordine statale per importanza dopo quello di Michele il Coraggioso.\nIspirato alla Croce di Ferro tedesca, Ion Antonescu decise che i primi tre gradi dell'ordine venissero conferiti con delle corone d'alloro nel caso di particolari atti di coraggio militari.\nDopo il 1948, tutte le decorazioni statali esistenti vennero dichiarate fuorilegge e divenne vietato indossarle pubblicamente: erano quegli gli anni della repressione del regime comunista rumeno.\nDopo vari tentativi, nel 1998/1999 l'Ordine venne ristabilito col nome di \"Ordine Nazionale della Stella di Romania\", con lo stesso disegno utilizzato nel 1932 ma senza le insegne del Re Carol I che vennero sostituite dalle insegne repubblicane. Fu in questa occasione che venne introdotto anche l'uso del Collare sopra la Gran Croce.\nIl nastro \u00e8 rosso con due strisce blu per ciascun lato.\nClassi.\nL'Ordine dispone delle seguenti classi di benemerenza:\nInsigniti notabili.\nPrimo periodo (1877-1948).\n-Saverio Fava,1878 Ministro Plenipotenziario italiano a Bucarest."}
{"id": "2411183", "revid": "767487", "url": "https://it.wikipedia.org/wiki?curid=2411183", "title": "Save the Ship", "text": "Save the Ship \u00e8 un cortometraggio muto del 1923 diretto da George Jeske e Hal Roach, prodotto da Hal Roach con Stan Laurel.\nIl cortometraggio fu distribuito il 18 novembre 1923."}
{"id": "2411184", "revid": "38120", "url": "https://it.wikipedia.org/wiki?curid=2411184", "title": "Mario &amp; Luigi RPG 3", "text": ""}
{"id": "2411185", "revid": "1981850", "url": "https://it.wikipedia.org/wiki?curid=2411185", "title": "Bit meno significativo", "text": "In informatica, il bit meno significativo (lsb, \"least significant bit\") \u00e8 la posizione occupata dal bit nel sistema numerico binario che fornisce il valore dell'unit\u00e0 e che determina se il numero \u00e8 pari o dispari. Nella posizione convenzionale di una stringa di bit, quello meno significativo occupa l'ultimo posto a destra (vedi immagine). \nLa sigla inglese LSB, tutta in maiuscolo, indica il \"least significant \"byte\"\", il cui significato \u00e8 simile a quello di lsb: LSB indica il byte meno significativo di un numero composto da pi\u00f9 byte.\nSteganografia.\nUna delle tipologie di steganografia pi\u00f9 diffuse si basano su LSB. Secondo questa teoria l'aspetto di un'immagine digitale ad alta definizione non cambia se i colori vengono modificati in modo impercettibile.\nOgni pixel \u00e8 rappresentato da un colore differente, cambiando il bit meno significativo di ogni pixel, il singolo colore non risulter\u00e0 variato in modo significativo e il contenuto dell'immagine sar\u00e0 preservato nonostante questa manipolazione.\nL'algoritmo steganografico riceve in input un'immagine di copertura/contenitore (C), una chiave (K) ed un dato da nascondere (D). Estrae da C i bit meno significativi, misurandone la dimensione e verificando se questa \u00e8 sufficiente per ospitare D. Tramite K, D viene sparpagliato tra i bit meno significativi, sovrascrivendo i valori originali. Viene cos\u00ec generato S, il dato steganografico."}
{"id": "2411194", "revid": "200568", "url": "https://it.wikipedia.org/wiki?curid=2411194", "title": "Storia della Corea del Sud", "text": "La storia della Corea del Sud comincia formalmente con l'istituzione della Repubblica di Corea il 15 agosto 1948, sebbene Syngman Rhee l'avesse gi\u00e0 dichiarata a Seul il 13 agosto 1948.\nNel periodo immediatamente successivo all'occupazione giapponese della Corea, che termin\u00f2 nel 1945 con la sconfitta dell'Impero giapponese nella seconda guerra mondiale, la Corea fu divisa al 38\u00ba parallelo in conformit\u00e0 a un'intesa dell'Organizzazione delle Nazioni Unite per essere amministrata dall'Unione Sovietica nel nord (Amministrazione civile sovietica) e dagli Stati Uniti nel sud (USAMGIK). I sovietici e gli statunitensi non furono per\u00f2 in grado di raggiungere un accordo sull'attuazione dell'amministrazione fiduciaria congiunta della Corea. Questo port\u00f2 nel 1948 alla costituzione di due governi separati, ciascuno dei quali pretendeva di essere il governo legittimo di tutta la Corea. Alla fine, in seguito alla guerra di Corea, i due governi separati si stabilizzarono nelle due attuali entit\u00e0 politiche della Corea del Nord e della Corea del Sud.\nLa storia successiva della Corea del Sud \u00e8 contrassegnata dall'alternarsi di periodi di governo democratico e autocratico. I governi civili sono numerati convenzionalmente dalla prima repubblica di Syngman Rhee all'attuale sesta repubblica. La prima repubblica, che si pu\u00f2 dire fosse democratica al suo esordio, divenne sempre pi\u00f9 autocratica fino al suo crollo nel 1960. La seconda repubblica era fortemente democratica, ma fu rovesciata in meno di un anno e sostituita da un regime militare autocratico. La terza, la quarta e la quinta repubblica erano nominalmente democratiche, ma sono ampiamente considerate come la continuazione del governo militare. Con la sesta repubblica il Paese si \u00e8 gradualmente stabilizzato in una democrazia liberale.\nFin dal suo esordio la Corea del Sud ha visto un sostanziale sviluppo in campo educativo, economico e culturale. A partire dagli anni 1960 il Paese si \u00e8 trasformato da una delle pi\u00f9 povere nazioni dell'Asia in una delle pi\u00f9 ricche del mondo e l'istruzione, particolarmente al livello superiore, si \u00e8 espansa enormemente. Il Paese \u00e8 oggi una delle \"quattro tigri\" emergenti dell'Asia meridionale insieme a Singapore, Taiwan e Hong Kong.\nAmministrazione militare statunitense (1945-1948).\nDopo la resa del Giappone alle forze Alleate la divisione del Paese al 38\u00ba parallelo contro i desideri del popolo coreano segn\u00f2 l'inizio dell'amministrazione fiduciaria sovietica e statunitense, rispettivamente sul Nord e sul Sud della penisola. Sebbene il governo provvisorio della Repubblica di Corea con sede in Cina fosse ritenuto il legittimo depositario della sovranit\u00e0 \"de iure\" della Corea, i capi statunitensi scelsero di ignorare la sua legittimit\u00e0, in parte per la convinzione che fosse di orientamento comunista.\nLe forze statunitensi sbarcarono a Incheon l'8 settembre 1945 e istituirono poco dopo un governo militare. Le forze che sbarcarono a Incheon erano quelle del 24\u00ba Corpo della Tenth United States Army. Erano comandati dal tenente generale John R. Hodge, che prese poi l'incarico del governo.\nIl Paese in questo periodo era afflitto dal caos politico ed economico, che derivava da una serie di cause. Gli effetti collaterali dello sfruttamento giapponese si facevano ancora sentire nel Paese, come pure nella Repubblica Popolare Democratica di Corea. In aggiunta le forze armate statunitensi erano largamente impreparate alla sfida di amministrare il Paese, essendo arrivate senza alcuna conoscenza della lingua, della cultura o della situazione politica. Cos\u00ec molte delle loro politiche ebbero involontari effetti destabilizzanti. Ondate di rifugiati dalla Corea del Nord e di rimpatriati dall'estero contribuirono inoltre a mantenere in agitazione il Paese.\nLa Repubblica Popolare di Corea, che ebbe vita breve, era stata istituita in tutta la Corea da Lyuh Woon-Hyung in agosto, dopo un negoziato con gli invasori giapponesi. Essa fu dichiarata invalida dagli Stati Uniti nel Sud poco dopo il loro arrivo. Il vice-premier Yeo Un-hyeong diede le dimissioni e fond\u00f2 il Partito dei Lavoratori. Nel novembre e dicembre 1945 i membri del gabinetto del governo provvisorio, compreso il presidente Kim Gu, furono costretti a ritornare come privati cittadini.\nDi fronte al crescente malcontento popolare nell'ottobre 1945 Hodge fond\u00f2 il Consiglio consultivo coreano. Un anno dopo furono istituiti un'assemblea legislativa e un governo \"ad interim\", guidati rispettivamente da Kim Kyu-shik e Syngman Rhee. Tuttavia questi organi \"ad interim\" mancavano di qualsiasi autorit\u00e0 indipendente o sovranit\u00e0 di diritto, che apparteneva ancora al governo provvisorio.\nPrima repubblica (1948-1960).\nIl 15 agosto 1948 fu formalmente istituita la Repubblica di Corea, con Syngman Rhee come primo presidente, che fu eletto davanti a Kim Koo nel luglio 1948. Con la creazione del governo di Rhee, anche la sovranit\u00e0 \"de iure\" pass\u00f2 al nuovo governo. Il 9 settembre 1948 fu istituita sotto Kim Il-Sung la Repubblica Popolare Democratica di Corea. L'investitura del governo di Rhee segu\u00ec l'elezione generale del 10 maggio 1948. La prima costituzione del Paese era stata promulgata dalla prima Assemblea nazionale il 17 luglio. Essa istitu\u00ec un sistema con un presidente forte, che era eletto direttamente dall'Assemblea nazionale. Sebbene originariamente fosse stato considerato un governo di tipo ministeriale, l'opposizione di numerosi politici in cerca di potere imped\u00ec la sua attuazione a favore di un governo presidenziale. \nIl 12 dicembre 1948, con la sua risoluzione 195 nella terza Assemblea generale, le Nazioni Unite riconobbero la Repubblica di Corea come l'unico governo legale della Corea.\nNel periodo 1945-1950 gli Stati Uniti e le autorit\u00e0 sudcoreane realizzarono una riforma terriera che includeva l'istituzione della propriet\u00e0 privata. Confiscarono e ridistribuirono tutta la terra detenuta dal governo coloniale, dalle societ\u00e0 e dai singoli coloni giapponesi durante l'occupazione. Il governo coreano realizz\u00f2 una riforma in cui i coreani con grandi possedimenti fondiari furono obbligati a spogliarsi della maggior parte della loro terra. Fu creata in tal modo una nuova classe di proprietari familiari e indipendenti.\nRhee fu sostenuto nelle elezioni dal Partito Democratico di Corea, ma trascur\u00f2 di inserirne alcuni dei membri nel suo gabinetto. Per ritorsione i membri del partito esclusi dal governo formarono un nuovo partito di opposizione, il Partito Nazionalista Democratico, e cominciarono a perorare un sistema di governo che sottraesse potere al presidente. Questo port\u00f2 la fazione di Rhee a raggrupparsi nel Partito Nazionalista, che divenne in seguito il Partito Liberale e rimase la base politica di Rhee per tutta al durata della sua amministrazione. Le seconde elezioni parlamentari del Paese si tennero il 30 maggio 1950 e diedero la maggioranza dei seggi agli indipendenti.\nIl governo Rhee continu\u00f2 molte delle pratiche del governo militare statunitense, tra cui la repressione brutale dell'attivit\u00e0 dei movimenti di sinistra. Nel 1949, l'esercito sud-coreano contrast\u00f2 brutalmente l'Insurrezione di Jeju, uccidendo 60.000 persone.. Furono soffocate anche le rivolte militari a Suncheon e Yeosu, provocate dal rifiuto delle truppe di ubbidire agli ordini di partire per Jeju e partecipare alla repressione. Inoltre, nel giugno 1950, nei giorni successivi all'attacco subito da parte della Corea del Nord, sfrutt\u00f2 il momento drammatico per attuare il Massacro della lega di Bodo, giustiziando tra i 60.000 e i 200.000 sudcoreani detenuti per sospette simpatie comuniste.\nRhee, in contrasto sia con la Corea del Nord che con il Giappone, si era schierato apertamente con gli Stati Uniti d'America e aveva perseguito una politica di \"unificazione mediante la forza\". Anche se ebbero luogo alcuni colloqui tesi alla normalizzazione dei rapporti con il Giappone, essi ebbero scarsi risultati. Nel frattempo il governo incass\u00f2 grosse somme di aiuti dagli statunitensi, in importi talora quasi equivalenti all'intero bilancio nazionale.\nIl 25 giugno 1950 le forze nordcoreane invasero la Corea del Sud. Guidata dagli Stati Uniti, una coalizione di sedici nazioni intraprese la prima azione collettiva sotto il Comando delle Nazioni Unite (\"United Nations Command\") per contrastare i nordcoreani. La linee del fronte cambiavano continuamente, causando un alto numero di vittime civili e producendo immense distruzioni. Con l'entrata della Repubblica Popolare Cinese a sostegno della Corea del Nord nel 1951 i combattimenti giunsero a una situazione di stallo vicino all'originaria linea di demarcazione tra Nord e Sud. I negoziati per l'armistizio, iniziati nel luglio 1951, si conclusero finalmente il 27 luglio 1953 a Panmunjeom, ora nella zona demilitarizzata coreana. In seguito all'armistizio il governo sudcoreano ritorn\u00f2 a Seul nella data simbolica del 15 agosto 1953.\nDopo l'armistizio la Corea del Sud speriment\u00f2 il tumulto politico durante gli anni della \"leadership\" autocratica di Syngman Rhee. Durante tutto il suo periodo al potere Rhee cerc\u00f2 di compiere ulteriori passi per consolidare il suo controllo di governo. I primi tentativi iniziarono nel 1952, quando la sede del governo era ancora a Pusan a causa della guerra in corso. Nel maggio di quell'anno Rhee fece approvare degli emendamenti costituzionali che trasformavano la presidenza in una carica eletta direttamente dal popolo. Per fare questo dichiar\u00f2 la legge marziale e fece incarcerare i membri del partito che prevedeva avrebbero votato contro. Successivamente Rhee fu eletto con un ampio margine. Riacquist\u00f2 il controllo del Parlamento nelle elezioni del 1954 e subito dopo fece approvare un emendamento per esentarsi dal limite di mandato di otto anni.\nNel 1960 la Rivoluzione d'aprile sudcoreana pose fine al governo di Rhee. Gli eventi furono innescati il 15 marzo dalla violenta repressione di una dimostrazione studentesca contro la corruzione elettorale a Masan. Inizialmente le proteste furono represse dalla polizia, ma esplosero di nuovo dopo che fu trovato il corpo di uno studente che galleggiava nel porto, ucciso da un lacrimogeno. Successivamente proteste non violente si diffusero a Seul ed in tutto il Paese e la polizia i rifiut\u00f2 di sedarle. Rhee si dimise il 26 aprile.\nSeconda repubblica (1960-1961).\nDopo la rivoluzione studentesca il potere fu detenuto brevemente da un'amministrazione \"ad interim\" sotto Heo Jeong e una nuova elezione parlamentare si tenne il 29 luglio 1960. Il Partito Democratico, che era stato all'opposizione durante la prima repubblica, ottenne facilmente il potere e fu cos\u00ec istituita la seconda repubblica. La costituzione riveduta impose che la seconda repubblica prendesse la forma di un sistema di gabinetto parlamentare dove il presidente assumeva solo un ruolo nominale. Questo fu il primo e unico caso in cui la Corea del Sud si volse a un sistema parlamentare anzich\u00e9 a uno presidenziale. Yun Bo-seon fu eletto presidente il 13 agosto 1960. Il primo ministro e capo del governo era Chang Myon.\nLa seconda repubblica vide la proliferazione dell'attivit\u00e0 politica che era stata repressa sotto il regime Rhee. Gran parte di questa attivit\u00e0 era condotta da gruppi di sinistra e studenteschi, che erano stati strumentali al rovesciamento della prima repubblica. L'adesione e l'attivit\u00e0 sindacale crebbero rapidamente durante i mesi successivi del 1960. Circa duemila dimostrazioni si tennero durante gli otto mesi della seconda repubblica.\nSotto la pressione della sinistra il governo Chang port\u00f2 a compimento una serie di purghe di ufficiali dell'esercito e della polizia che erano stati coinvolti in attivit\u00e0 anti-democratiche o in corruzione. Una legge speciale fu approvata a tal fine il 31 ottobre 1960. 40.000 persone furono poste sotto inchiesta; di queste, pi\u00f9 di 2.200 funzionari di governo e 4.000 ufficiali di polizia furono epurati. In aggiunta il governo valut\u00f2 di ridurre le dimensioni dell'esercito di 100.000 unit\u00e0, anche se questo piano fu accantonato.\nAnche dal punto di vista economico il governo aveva di fronte una crescente instabilit\u00e0. Esso formul\u00f2 un piano quinquennale, anche se non riusc\u00ec ad attuarlo prima di essere rovesciato. La seconda repubblica vide lo \"hwan\" perdere met\u00e0 del suo valore contro il dollaro tra l'autunno del 1960 e la primavera del 1961. Anche la disoccupazione e i prezzi all'ingrosso salirono durante questo periodo.\nDominio militare (1961-1963).\nUn colpo di Stato militare del 16 maggio guidato dal maggiore generale Park Chung-hee il 16 maggio 1961 mise definitivamente fine alla seconda repubblica. Park era un membro di un gruppo di capi militari che erano andati premendo per una depoliticizzazione dell'esercito. Insoddisfatti delle misure di repulisti intraprese dalla seconda repubblica e convinti che l'attuale stato di disorientamento sarebbe sfociato nel comunismo, scelsero di prendere la faccenda nelle loro mani.\nI capi militari promisero di restituire il governo a un sistema democratico non appena possibile. Il 2 dicembre 1962 si tenne un referendum per decidere il ritorno ad un sistema di governo presidenziale, che fu approvato presumibilmente con una maggioranza del 78%. Park e gli altri capi militari promisero solennemente di non concorrere a cariche nelle successive elezioni. Tuttavia Park corse comunque per la carica di presidente, vincendo di misura nell'elezione del 1963.\nTerza repubblica (1963-1972).\nPark corse di nuovo nelle elezioni presidenziali del 1967, prendendo il 51,4% dei voti. All'epoca la presidenza era costituzionalmente limitata a due mandati, ma nel 1969 fu fatto approvare a forza dall'Assemblea Nazionale un emendamento alla Costituzione per consentirgli di tentare un terzo mandato. Fu rieletto nelle elezioni presidenziali del 1971. Il principale candidato dell'opposizione era Kim Dae-jung, che perse per uno stretto margine.\nLa Terza Repubblica vide la Corea del Sud cominciare ad assumere un atteggiamento pi\u00f9 fiducioso nelle relazioni internazionali. Le relazioni con il Giappone furono normalizzate in un accordo ratificato il 14 agosto 1965. Il governo continu\u00f2 i suoi stretti legami con gli Stati Uniti, e continu\u00f2 altres\u00ec a ricevere grandi quantit\u00e0 di aiuti. Nel 1965 fu concluso un \"accordo sullo status delle forze\" (\"status of forces agreement\"), che chiariva la situazione legale delle forze statunitensi di stanza nel paese. Subito dopo, la Corea si un\u00ec alla Guerra del Vietnam, inviando alla fine un totale di 300.000 soldati a combattere a fianco delle truppe statunitensi e sudvietnamite.\nL'economia crebbe rapidamente durante questo periodo. Il regime di Park us\u00f2 l'afflusso di aiuti esteri dal Giappone e dagli Stati Uniti per fornire prestiti alle imprese esportatrici a tassi d'interesse negativi. Sostenne anche la costruzione dell'acciaieria POSCO, che entr\u00f2 in funzione all'inizio della Quarta Repubblica.\nIl 6 dicembre 1971, Park dichiar\u00f2 uno stato di emergenza nazionale. Il 4 luglio dell'anno seguente, annunci\u00f2 piani per la riunificazione in un comunicato congiunto con la Corea del Nord. Park dichiar\u00f2 la legge marziale il 17 ottobre 1972, sciogliendo l'Assemblea Nazionale. Annunci\u00f2 anche piani per eliminare l'elezione popolare del presidente.\nQuarta repubblica (1972-1979).\nLa quarta repubblica inizi\u00f2 con l'adozione della costituzione di Yusin il 21 novembre 1972. Questa nuova costituzione diede a Park il controllo effettivo del parlamento. Di fronte alla perdurante agitazione popolare Park promulg\u00f2 nel 1974 e nel 1975 dei decreti di emergenza che condussero all'incarcerazione di centinaia di dissidenti. Questo periodo vide anche la continuazione della spettacolare crescita economica.\nQuinta repubblica (1979-1987).\nDopo l'assassinio di Park a opera di Kim Jae-gyu nel 1979 emerse una societ\u00e0 civile coreana decisa a dare voce alle proprie istanze, protestando con forza contro il dominio autoritario. Animate principalmente dagli studenti universitari e dai sindacati, le proteste raggiunsero un climax dopo il colpo di Stato del 12 dicembre 1979 del maggiore generale Chun Doo-hwan e la conseguente dichiarazione della legge marziale. Il 18 maggio 1980 esplose uno scontro nella citt\u00e0 di Gwangju tra gli studenti dell'Universit\u00e0 Nazionale di Chonnam che protestavano contro la chiusura del loro ateneo e le forze armate. Lo scontro si trasform\u00f2 per\u00f2 in un tumulto esteso all'intera citt\u00e0 che dur\u00f2 nove giorni, fino al 27 maggio. Le stime immediate del tributo di vittime civili oscillavano da poche dozzine a 2.000, mentre una successiva indagine completa del governo civile accert\u00f2 207 morti (massacro di Gwangju). La collera pubblica per le uccisioni consolid\u00f2 in tutta la nazione il sostegno per la democrazia, spianando la strada alle prime elezioni democratiche nel 1987.\nSesta repubblica (1987-oggi).\nNel 1987 Roh Tae-woo, uno dei colleghi di Chun nel colpo di Stato del 1979 e membro del gruppo militare \"Hanahoi\", fu eletto alla presidenza dal voto popolare.\nNel 1992 fu eletto presidente Kim Young-sam. Era il primo presidente civile del Paese da trent'anni.\nNel 1997 la nazione soffr\u00ec una severa crisi finanziaria dalla quale seppe riprendersi solidamente. La Corea del Sud ha anche mantenuto il suo impegno a democratizzare i suoi processi politici, giacch\u00e9 Kim Dae-jung ottenne la presidenza nello stesso anno. Si tratt\u00f2 del primo trasferimento del governo tra partiti con mezzi pacifici. Dae-jung persegu\u00ec la \"politica del sole splendente\", una serie di sforzi per riconciliarsi con la Corea del Nord che culminarono nei colloqui di pace con il capo nordcoreano Kim Jong-il, per i quali Dae-jung fu insignito del premio Nobel per la pace nel 2000. Tuttavia l'efficacia della politica del sole splendente fu messa in discussione dalle accuse di corruzione successivamente avanzate contro la presidenza.\nNel febbraio 2003 fu eletto alla presidenza Roh Moo-hyun del Partito Democratico del Millennio, che si trov\u00f2 subito ad affrontare problemi scoraggianti. Il suo impegno di perseguire la politica del sole splendente del suo predecessore verso la Corea del Nord fu messa a dura prova dall'atteggiamento provocatorio con cui il Nord continu\u00f2 a sfidare il mondo vantando le sue capacit\u00e0 nucleari. In aggiunta molti sudcoreani avevano cominciato a dare segni di insofferenza circa l'influenza statunitense sul loro Paese.\nIl 12 marzo 2004 l'Assemblea nazionale sudcoreana vot\u00f2 a larghissima maggioranza la messa in stato di accusa del presidente Roh Moo-hyun con le imputazioni di corruzione e clientelismo politico. Il Partito Uri, che fu il solo a sostenere il presidente, boicott\u00f2 il voto con rabbia. Questa mossa chiaramente influ\u00ec sull'esito delle elezioni parlamentari tenute il 15 aprile 2004: pi\u00f9 del 70% dell'opinione pubblica condann\u00f2 infatti la messa in stato di accusa del presidente e vot\u00f2 massicciamente a favore del Partito Uri, che ottenne 152 seggi sul totale dei 299 dell'Assemblea nazionale. Per la prima volta in diciotto anni il partito al governo diventava la maggioranza e per la prima volta in pi\u00f9 di quarant'anni un partito liberale aveva detenuto una maggioranza dell'Assemblea. Nel mese di maggio la Corte costituzionale rigett\u00f2 l'incriminazione di Roh, che fu quindi reintegrato come presidente. Tuttavia il Partito Uri perse poi la maggioranza nelle elezioni suppletive del 2005.\nProblemi con i capi sudcoreani si sono avuti anche gli anni successivi, quando il primo ministro Lee Hae-chan si dimise nel marzo 2006 a seguito delle pesanti critiche ricevute per aver continuato a giocare a golf piuttosto che occuparsi di un grave sciopero nazionale dei lavoratori delle ferrovie che aveva paralizzato il Paese. Fu sostituito da Han Duck-soo.\nPer la prima volta da cinquantasei anni nel marzo 2007 furono stabiliti collegamenti ferroviari regolari tra la Corea del Nord e quella del Sud. Sebbene l'evento fosse perlopi\u00f9 simbolico, era considerato un importante passo verso la piena riconciliazione. La Corea del Sud sperava che alla fine una ferrovia trans-coreana avrebbe fornito un accesso pi\u00f9 facile ad altre parti dell'Asia. Data l'infrastruttura fatiscente della Corea del Nord, tuttavia, passeranno anni prima che questa ferrovia possa divenire realt\u00e0.\nNell'ottobre 2007 il presidente Roh Moo-hyun e il capo nordcoreano Kim Jong-il si incontrarono per il loro secondo vertice inter-coreano. I capi stipularono un accordo per collaborare su vari progetti economici e concordarono inoltre di avviare un confronto per giungere alla firma di un trattato che avrebbe formalmente posto fine alla guerra di Corea.\nLee Myung-bak, del Grande Partito Nazionale dell'opposizione, vinse le elezioni presidenziali di dicembre, ottenendo il 48,7% dei voti. Chung Dong-yong, che era appoggiato dal presidente uscente Roh Moo-hyun, prese il 26,1%. Lee era stato perseguitato da accuse di scorrettezza etica e l'Assemblea nazionale due giorni prima delle elezioni aveva votato per riaprire un'indagine volta ad accertare se avesse manipolato le azioni di una societ\u00e0 di investimento. Nel gennaio 2008 nomin\u00f2 Han Seung-soo come suo primo ministro. Un pubblico ministero speciale assolse Lee dalle accuse di frode e meno di una settimana dopo egli pot\u00e9 giurare da presidente. Lee dichiar\u00f2 che avrebbe lavorato per migliorare l'economia della Corea del Sud e stabilire legami pi\u00f9 stretti con gli Stati Uniti.\nA giugno, pochi mesi dopo l'inizio della sua presidenza, Lee affront\u00f2 massicce proteste a Seul contro la sua decisione di riprendere le importazioni di manzo americano, che era stato bandito nel 2003 dopo che negli Stati Uniti era stato diagnosticato il morbo della mucca pazza. Le proteste, che si trascinarono per sei settimane, raggiungendo il culmine il 10 giugno, esprimevano una totale insoddisfazione verso il presidente Lee. Il primo ministro Han Seung-soo e tutti i quindici ministri del gabinetto presentarono le loro dimissioni. Tre ministri furono sostituiti, ma il presidente Lee rifiut\u00f2 di accettare le altre dimissioni. Alla fine la Corea del Sud e gli Stati Uniti raggiunsero un accordo in base al quale gli Stati Uniti non avrebbero esportato manzo di bestiame al di sotto dei 30 mesi di et\u00e0. L'accordo per\u00f2 non era condiviso da tutto il Paese e fu oggetto di vivaci contestazioni anche nei mesi successivi.\nI guai di Lee aumentarono durante la crisi finanziaria globale che mise in ginocchio molte nazionali nell'autunno del 2008. I suoi detrattori criticarono la sua risposta alla crisi come incoerente e confusa.\nUlteriori problemi sono venuti alla fine del 2008 dal peggioramento dei rapporti con la Corea del Nord che, dopo il riavvicinamento degli ultimi anni, ha ripreso di colpo i toni aggressivi e minacciosi del passato. La questione centrale resta il programma nucleare per la produzione di armi: negli ultimi mesi i negoziati in sede internazionale avevano registrato importanti passi in avanti e il governo nordcoreano aveva accettato di iniziare lo smantellamento dei suoi impianti e di collaborare con gli ispettori internazionali, ma il nuovo irrigidimento delle posizioni \u00e8 culminato nell'abbandono dei negoziati e nella ripresa degli esperimenti nucleari con il lancio di missili intercontinentali (vedi per ulteriori dettagli).\nNell'aprile 2009 l'ex presidente Roh Moo-hyun \u00e8 stato sottoposto ad indagini per corruzione e il 23 maggio si \u00e8 successivamente suicidato saltando in un burrone mentre scalava una montagna."}
{"id": "2411202", "revid": "295403", "url": "https://it.wikipedia.org/wiki?curid=2411202", "title": "Balilla Lombardi", "text": "Carriera.\nHa esordito in Serie A con la maglia della Roma il 29 marzo 1934 in Roma-Padova (2-0).\nHa giocato in massima serie anche con le maglie di e ."}
{"id": "2411205", "revid": "729019", "url": "https://it.wikipedia.org/wiki?curid=2411205", "title": "Serafini (album)", "text": "Serafini \u00e8 il primo album solista di Franco Serafini.\nIl disco.\nL'album contiene 9 brani composti dallo stesso Franco Serafini con la collaborazione di Marco Ferrari e di Claudio Ramponi per i testi. Tutte le parti musicali sono state suonate dallo stesso autore utilizzando pianoforte, tastiere elettroniche e batteria.\nIl brano di punta \"Se ti va cos\u00ec\" venne a lungo utilizzato come sigla del programma radiofonico \"Raistereouno\"."}
{"id": "2411211", "revid": "363629", "url": "https://it.wikipedia.org/wiki?curid=2411211", "title": "Istituto Suor Orsola Benincasa", "text": ""}
{"id": "2411212", "revid": "295403", "url": "https://it.wikipedia.org/wiki?curid=2411212", "title": "Romolo Celant", "text": "Caratteristiche tecniche.\nGiocava come ala.\nCarriera.\nHa esordito in Serie A con la maglia del Liguria il 26 settembre 1937 in -Liguria (2-3); successivamente ha anche giocato in Serie B con le maglie di Palermo ed Alessandria."}
{"id": "2411218", "revid": "1086846", "url": "https://it.wikipedia.org/wiki?curid=2411218", "title": "Luigi Perugini", "text": "Carriera.\nDa giovane fece parte del , con cui gioc\u00f2 la prima stagione ufficiale della squadra sotto la FIGC, ma ottenne i suoi primi successi e il trampolino di lancio definitivo militando nelle file della Polisportiva Gaeta per due stagioni, fino al 1940, sfiorando con la squadra biancorossa la Promozione dalla Prima Divisione alla Serie C, sfuggita alla squadra tirrenica solo a causa dell'interruzione dei Campionati dilettantistici dovuti alla dichiarazione di guerra del 10 giugno 1940.\nDurante la pausa dei Campionati per il conflitto bellico mondiale, chiamato dal suo grande amico e compagno di squadra nella Polisportiva Gaeta Antonio Riciniello, disput\u00f2 il Campionato Romano di Guerra 1943-44 nelle file della Ala Italiana - Tirrena, giocando contro Roma e Lazio e mettendo a segno contro la Lazio Campione la rete della vittoria per 4-2 nella partita disputata il 2 giugno 1944, alle ore 17:00, nello Stadio del Partito Nazionale Fascista (attuale Stadio Flaminio).\nA fine Campionato realizz\u00f2 complessivamente 10 reti, piazzandosi alle spalle dei grandi campioni appartenenti a Roma e Lazio Lombardini, Koenig, Amadei e Krieziu.\nClassifica Cannonieri Campionato Romano\ndi guerra stagione 1943-44\nLe sue eccellenti prestazioni e soprattutto i suoi goal non sfuggirono alle maggiori Societ\u00e0 professionistiche nazionali, che se lo contesero durante la campagna di ricostruzione delle squadre partecipanti al massimo Campionato nell'estate 1945, in cui Luigi Perugini fu vicino al trasferimento prima alla Roma e poi al Napoli.\nAlla fine si aggiudic\u00f2 le sue prestazioni il Palermo, fresco ripescato dalla Serie B e inserito nel Campionato di Serie A - B Centro-Sud 1945 - 1946.\nPerugini esord\u00ec in Serie A con la maglia del il 21 ottobre 1945 in Palermo- (0-2).\nIl Palermo si classific\u00f2 al settimo posto in classifica, a pari punti con la Lazio, fallendo la qualificazione al Girone Finale di Divisione Nazionale al termine del quale si laure\u00f2 Campione d'Italia il leggendario Grande Torino di Capitan Valentino Mazzola.\n\u00c8 il primo calciatore nella storia della Polisportiva Gaeta ad aver esordito e messo a segno una rete in Serie A."}
{"id": "2411220", "revid": "1851848", "url": "https://it.wikipedia.org/wiki?curid=2411220", "title": "Angelo Turconi", "text": "Caratteristiche tecniche.\nGiocatore.\nMezzala dal fisico potente, molto dinamico e dotato di un forte tiro, veniva utilizzato talvolta (specie ad inizio carriera) anche da centravanti.\nCarriera.\nGiocatore.\nClub.\nCresce nelle giovanili della Pro Patria, affacciandosi in prima squadra a partire dalla stagione 1940-1941, nella quale i \"tigrotti\" conquistano la promozione in Serie B. Disputa coi biancoblu un campionato cadetto, con 9 reti all'attivo, quindi nell'estate 1942 sia trasferisce a Genova per indossare la maglia del Liguria, in Serie A. Coi rossoneri non riesce ad imporsi da titolare (2 presenze nel campionato Serie A 1942-1943, con una rete all'esordio nella vittoria interna sulla ), e, dopo l'interruzione bellica, viene posto in lista di trasferimento e torna a Busto Arsizio.\nCoi lombardi centra la promozione in Serie A nella stagione 1946-1947, e disputa tre stagioni in massima serie, contribuendo con 18 reti all'attivo al miglior risultato della storia dei biancoblu (ottavo posto nella stagione Serie A 1947-1948), e trovando la via del gol con regolarit\u00e0 (37 reti in 3 stagioni).\nNel 1950 passa al , con cui disputa altre tre stagioni in massima serie, e, dopo la retrocessione dei lariani della stagione 1952-1953, una in Serie B. Nel 1954 viene acquistato dal , e in Sicilia disputa un campionato in Serie B, segnando 6 reti in 16 partite.\nTrascorre le ultime stagioni agonistiche fra Serie C e Serie D prima con la Sanremese, quindi tornando alla Pro Patria ed infine con il Borgomanero.\nIn carriera ha totalizzato complessivamente 201 presenze e 55 reti in Serie A, e 98 presenze e 39 reti in Serie B.\nCon la Pro Patria in tutto ha disputato 260 partite e realizzato 78 reti.\nNazionale.\nConta 2 presenze ed una rete con la Nazionale italiana, entrambe durante le Olimpiadi di Londra, esordendo il 2 agosto 1948 contro gli , mettendo a segno una delle nove reti italiane.\nAllenatore.\nCessata l'attivit\u00e0 agonistica, intraprende quella di allenatore, guidando in due diversi periodi sia il Verbania che la Pro Patria.\nVita privata.\nEra sposato con una donna di nome Livia."}
{"id": "2411224", "revid": "1543377", "url": "https://it.wikipedia.org/wiki?curid=2411224", "title": "Proto-Tre Regni di Corea", "text": "I Proto-Tre Regni di Corea si riferiscono al periodo della storia della Corea compreso tra la caduta di Gojoseon e la maturazione di Goguryeo, Baekje e Silla in regni pienamente sviluppati. \u00c8 una suddivisione di quello che viene comunemente chiamato Periodo dei Tre Regni di Corea.\nGeneralmente collocato nei primi tre secoli dell'era volgare, corrisponde all'ultima parte dell'et\u00e0 del ferro in Corea, ed \u00e8 a volte chiamato periodo Samhan, con riferimento alle tre confederazioni della penisola coreana centrale e meridionale. Durante questo periodo, Baekje e Silla presero il controllo delle Samhan, e Goguryeo si espanse al nord, distruggendo l'ultima comanderia cinese a Lelang.\nStoria.\nQuando Wiman di Gojoseon fu sconfitto dalla dinastia Han della Cina nel 108 a.C., la regione settentrionale della penisola coreana e la Manciuria furono occupate dagli stati di Buyeo, Goguryeo, Okjeo, Dongye e da altri staterelli minori. La data di fondazione tradizionale di Goguryeo \u00e8 il 37 a.C., ma esso era menzionato nelle registrazioni cinesi fin dal 75 a.C., o probabilmente addirittura dal II secolo a.C. La Cina install\u00f2 quattro comanderie nell'antico territorio di Gojoseon, ma tre di esse caddero rapidamente ad opera della resistenza coreana. Goguryeo conquist\u00f2 ed assorb\u00ec gradualmente tutti i suoi vicini, distruggendo l'ultima comanderia cinese nel 313.\nA sud, il poco conosciuto stato di Jin aveva dato origine alle libere confederazioni di Jinhan, Byeonhan e Mahan o, collettivamente, Samhan. Baekje fu fondato nel 18 a.C. nel territorio di Mahan e cominci\u00f2 lentamente a prenderne il controllo. Silla fu fondato dall'unificazione di sei comunit\u00e0 rette da capi all'interno di Jinhan, tradizionalmente nel 57 a.C., anche se potrebbe essere avvenuto un po' pi\u00f9 tardi. Byeonhan fu assorbito nella successiva confederazione di Gaya, che a sua volta fu poi annessa da Silla.\nA causa di questa continuit\u00e0, la maggior parte degli storici considerano i Tre Regni iniziati gi\u00e0 verso la caduta di Gojoseon, ma \u00e8 comunque bene sottolineare che essi non dominarono la penisola come regni veri e propri fino al 300 circa.\nCultura del ferro.\nImportanti caratteristiche di questo periodo comprendono la diffusa produzione di manufatti in ferro di uso quotidiano e l'introduzione della ceramica in terracotta grigia con motivo martellato.\nI ritrovamenti archeologici di questo periodo provengono principalmente da Lelang e Goguryo a nord e da Samhan a sud. Tracce dell'utilizzo di bronzo e ferro e della stessa produzione di ferro sono state rinvenute presso siti formati da cumuli di conchiglie sulla costa meridionale.\nManufatti tipici della cultura coreana dei pugnali di bronzo, della cultura cinese e delle culture delle steppe settentrionali sono stati trovati insieme in siti archeologici di questa regione, indicando interazioni indipendenti con la Cina degli Han e con varie altre aree.\nL'introduzione della tecnologia del ferro consent\u00ec la fabbricazione e l'uso di armi e di attrezzi agricoli pi\u00f9 forti ed affilati, determinando un'accelerazione dell'integrazione politica, come pure maggiori concentrazioni di potere e di ricchezza.\nCommercio.\nIl commercio \u00e8 documentato nelle \"Cronache dei Tre Regni\" (\"S\u0101ngu\u00f3 Zh\u00ec)\", che affermano che il ferro dal bacino del Nakdong era esportato a Lolang e a Wae in Giappone. Il contatto con le culture del bacino inferiore del Nakdonggang \u00e8 dimostrato da prove archeologiche dalla Cina, da Wa e dalla Manciuria.\nNella parte meridionale della penisola coreana, sono stati trovati specchi cinesi di bronzo, tripodi rituali di bronzo, fibbie di bronzo e monete cinesi provenienti sia da cumuli di conchiglie che da tombe. Esempi di manufatti originari della Provincia Settentrionale comprendono vasi \"Fu\" di bronzo, fibbie a forma di tigre e a forma di cavallo. Gli oggetti di Wae comprendono ceramiche Yayoi, sarcofagi giare, ampie punte di lancia di bronzo e alabarde di bronzo."}
{"id": "2411226", "revid": "547034", "url": "https://it.wikipedia.org/wiki?curid=2411226", "title": "Episodi di C'\u00e8 sempre il sole a Philadelphia (quinta stagione)", "text": "La quinta stagione della sitcom C'\u00e8 sempre il sole a Philadelphia \u00e8 andata in onda negli Stati Uniti dal 17 settembre al 10 dicembre 2009 su FX.\nIn Italia la stagione \u00e8 andata in onda dal 19 aprile al 24 maggio 2010 su FX."}
{"id": "2411232", "revid": "287204", "url": "https://it.wikipedia.org/wiki?curid=2411232", "title": "Duqaq I", "text": "Duq\u0101q era figlio del signore selgiuchide di Siria, Tutush I, e di Khat\u016bn Safwat al-Mulk. Era fratello di Ridw\u0101n. Quando il loro padre mor\u00ec nel 1095, Ridw\u0101n pretese per s\u00e9 la Siria e inizialmente Duq\u0101q eredit\u00f2 la Jazira, vivendo con suo fratello ad Aleppo. Tuttavia presto si ribell\u00f2 e assunse il controllo di Damasco, rischiando di far precipitare la Siria nell'anarchia e nel caos. Duq\u0101q ricevette il sostegno di Yaghisiyan di Antiochia, che non era in lite con Ridw\u0101n ma che aveva in avversione il suo at\u0101beg Jan\u0101h al-Dawla. Lo schieramento favorevole a Duq\u0101q giunse anche Ilgh\u0101z\u012b, governatore di Gerusalemme. Ridw\u0101n si alle\u00f2 invece col fratello di Ilgh\u0101z\u012b, Soqm\u0101n.\nRidw\u0101n attacc\u00f2 Yaghisiy\u0101n, e quando Duq\u0101q e Ilgh\u0101z\u012b giunsero in suo soccorso, Ridw\u0101n pose per contro l'assedio a Damasco. Tuttavia presto Ridwan entr\u00f2 in contrasto con Jan\u0101h al-Dawla, che aveva conquistato ai suoi danni Hims, e con l'abbandono dell'alleanza del suo at\u0101beg, Yaghisiy\u0101n fu assai pi\u00f9 disponibile per un'alleanza con Ridw\u0101n. Questa nuova alleanza fu sanzionata da un matrimonio fra Ridw\u0101n e una figlia di Yaghisiy\u0101n.\nI due erano sul punto di attaccare Shayzar quando seppero del sopraggiungere della Prima Crociata. Tutte le diverse alleanze si ruppero e ognuno torn\u00f2 nei propri domini, sebbene ogni alleanza restasse nominalmente ancora valida. Se in effetti le diverse rivalit\u00e0 fossero state composte di fronte all'arrivo di un nemico sconosciuto e che si sarebbe rivelato quanto mai potente, la Prima Crociata avrebbe avuto poche probabilit\u00e0 di riuscita.\nNell'inverno del 1097-1098, Antiochia fu assediata dai Crociati, e Yaghisiy\u0101n e suo figlio Shams al-Dawla chiesero aiuto a Duq\u0101q. Il 30 dicembre 1097, i rinforzi inviati da Duqaq furono sbaragliati da Boemondo di Taranto e Duq\u0101q si ritir\u00f2 verso Homs. Duq\u0101q pi\u00f9 tardi raggiunse Kerbogh\u0101 di Mosul per attaccare i Crociati dopo che essi ebbero occupato Antiochia nel giugno del 1098, ma nel corso della battaglia le forze di Duq\u0101q disertarono e Kerbogh\u0101 fu sconfitto. Mentre era occupato in Siria, i possedimenti di Duq\u0101q nella Jezira gli furono strappati da alcuni vassalli ribelli ma nel 1099 egli riconquist\u00f2 Diyarbakr.\nNel 1100 Duq\u0101q tese un'imboscata a Baldovino I di Edessa a Nahr al-Kalb, fuori Beirut, mentre questi era sulla strada di Gerusalemme per succedere a suo fratello Goffredo di Buglione sul trono di Gerusalemme. Gli uomini di Baldovino occuparono uno stretto passaggio e le truppe di Duq\u0101q non furono in grado di mandarli in rotta; Baldovino risult\u00f2 vincitore e continu\u00f2 il suo viaggio alla volta della Citt\u00e0 Santa.\nNel 1103 Duq\u0101q prese Homs, quando Jan\u0101h al-Dawla, l'antico at\u0101beg di Ridw\u0101n, fu assassinato. Duq\u0101q cadde malato nel 1104 e, su consiglio di sua madre, nomin\u00f2 il suo fidato at\u0101beg Toghtigin at\u0101beg (che letteralmente significa \"tutore\") del suo giovanissimo figlio Tutush II. Duq\u0101q mor\u00ec l'8 giugno di quell'anno. Toghtigin assunse il controllo di Damasco e - grazie alla prematura morte di Duq\u0101q II in quello stesso anno e alla rinuncia al trono, sempre nel 1104, del fratello di Duq\u0101q, Irt\u0101sh, che fugg\u00ec da Damasco perch\u00e9 non si fidava delle reali intenzioni di Toghtigin - resse la citt\u00e0 e i suoi domini fino alla sua morte, fondando di fatto una dinastia che, dal nome del figlio B\u016br\u012b, sar\u00e0 chiamata buride, destinata a governare per mezzo secolo Damasco, fino alla conquista da parte di Norandino."}
{"id": "2411237", "revid": "729019", "url": "https://it.wikipedia.org/wiki?curid=2411237", "title": "Pi\u00f9 bella di lei", "text": "Pi\u00f9 bella di lei \u00e8 il secondo album solista di Franco Serafini.\nIl disco.\nL'album contiene otto brani, composti dallo stesso Serafini con i testi di Oscar Avogadro. Tutte le parti musicali sono suonate dallo stesso autore, utilizzando ampiamente il Fairlight CMI oltre al pianoforte e la batteria.\nIl brano di punta \u00e8 \"Se fossi in California\". Avrebbe dovuto intitolarsi \"Italia\" (testo di Claudio Ramponi), ma la casa discografica non ritenne opportuno pubblicare un brano con tale titolo nello stesso anno in cui Toto Cutugno aveva presentato con successo \"L'italiano\" al Festival di Sanremo, anche se di fatto sia l'album che il 45 giri vennero poi pubblicati solo l'anno seguente."}
{"id": "2411249", "revid": "76963", "url": "https://it.wikipedia.org/wiki?curid=2411249", "title": "Ola Ray", "text": "Ha passato parte della sua infanzia in Giappone, dove il suo patrigno lavorava come membro della USAF.\nSuccessivamente, ha posato per \"Playboy\" ed \u00e8 stata \"Playmate del mese\" per il numero di giugno 1980, con il paginone centrale a cura di Richard Fegley.\n\u00c8 famosa per aver interpretato la fidanzata di Michael Jackson nel videoclip di \"Thriller\". Ha poi recitato anche in \"Beverly Hills Cop II\" ed in altri film e sceneggiati per la televisione."}
{"id": "2411251", "revid": "1762097", "url": "https://it.wikipedia.org/wiki?curid=2411251", "title": "Cefamandolo", "text": " \nIl cefamandolo \u00e8 un antibatterico del gruppo delle cefalosporine di seconda generazione. Ha l'anello \u03b2-lattamico parzialmente protetto che gli conferisce una leggera resistenza all'enzima \u03b2-lattamasi.\nIndicazioni.\nIl principio attivo \u00e8 efficace contro alcune infezioni delle vie respiratorie.\nControindicazioni.\nDa evitare (o somministrare con molta attenzione) in caso di allergia alle penicilline, controindicata in caso di ipersensibilit\u00e0 nota al farmaco.\nEffetti collaterali.\nTra i soggetti che fanno uso di alcolici manifesta un effetto analogo a quello del disulfiram, che inibisce la aldeide deidrogenasi interrompendo l'ossidazione dell'alcol etilico. L'aldeide acetica accumulata nell'organismo risulta tossica e determina ipoprotrombinemia ed inibizione dell'attivazione della vitamina K."}
{"id": "2411252", "revid": "1649409", "url": "https://it.wikipedia.org/wiki?curid=2411252", "title": "Michael G. Wilson", "text": "Principalmente noto per far parte, dal 1964, della squadra dei film di James Bond. In 34 anni ha ricoperto varie mansioni quali l'attore, l'aiuto regista, il produttore e lo sceneggiatore.\nBiografia.\nFiglio di primo letto di Dana Broccoli (moglie di Albert R. Broccoli fino alla sua morte) e Lewis Wilson (primo attore, nel 1943, ad interpretare \"Batman\" nel serial cinematografico \"Batman\"). \u00c8 quindi figliastro di Cubby Broccoli e fratellastro di Barbara Broccoli. \u00c8 un importante collezionista di fotografia storica (parte della collezione \u00e8 presso il Getty Museum di Los Angeles)."}
{"id": "2411254", "revid": "6923", "url": "https://it.wikipedia.org/wiki?curid=2411254", "title": "Cefepima", "text": "Il cefepime \u00e8 un antibatterico appartenente al gruppo delle cefalosporine di quarta generazione, sintetizzato e brevettato nel 1982 dalla Bristol-Myers Squibb, autorizzato alla commercializzazione nel 1994. Il cefepime dicloridrato monoidrato \u00e8 commercializzato in Italia con il nome di Maxipime, altri nomi commerciali sono Cepim e Cepimex, il farmaco \u00e8 disponibile in flaconcini monodose da 250 mg, 500 mg, 1000 mg e 2000 mg, per uso intramuscolare o endovenoso.\nIndicazioni.\nIl principio attivo \u00e8 efficace contro alcune infezioni causate da enterobatteri, Escherichia coli, Proteus spp., Klebsiella, Streptococcus pneumoniae e Staphylococcus aureus meticillino sensibile (MSSA).\nControindicazioni.\nControindicato in caso di ipersensibilit\u00e0 nota al farmaco, da non somministrare in bambini di et\u00e0 inferiore al mese.\nEffetti collaterali.\nFra gli effetti collaterali riscontrati si evidenziano nausea, insufficienza renale, leucopenia, neutropenia, pancitopenia, vomito, anoressia e diarrea."}
{"id": "2411255", "revid": "204012", "url": "https://it.wikipedia.org/wiki?curid=2411255", "title": "Cefepime", "text": ""}
{"id": "2411257", "revid": "1915706", "url": "https://it.wikipedia.org/wiki?curid=2411257", "title": "Imipenem", "text": " \nL'imipenem \u00e8 un antibiotico \u03b2-lattamico, appartenente alla classe dei carbapenemi. Il suo utilizzo risale al 1985.\nFarmacodinamica.\nIl principio attivo viene utilizzato in combinazione con la cilastatina sodica, inibitore dell'enzima diidropeptidasi 1, per infezioni nosocomiali gravi causate da ceppi resistenti agli altri antibiotici. L'Imipenem presenta una spiccata resistenza alla \u03b2-lattamasi prodotte sia da gram+ sia da gram-. Questo farmaco \u00e8 attivo su germi aerobi e anaerobi gram+ e gram- come i proteus rettgeri, Morganella, serratia, enterobacter, pseudomonas, quasi tutti gli streptococchi e stafilococchi anche se meticilino resistente, bacterioides, nocardia e listeria. Di particolare interesse \u00e8 l'efficacia contro acinetobacter e stenotrophomonas resistenti a molti altri antibiotici anche se sono in netto aumento i batteri produttori di carbapenemasi. La resistenza \u00e8 frequente negli pseudomonas aeruginosa durante la cura grazie alla scomparsa della proteina porinica della membrana esterna.\nFarmacocinetica.\nLa farmacocinetica dell'imipenem \u00e8 del tutto particolare. Infatti a livello renale l'antibiotico viene idrolizzato dalla deidropeptidasi (DHP) con l'apertura dell'anello \u03b2-lattamico e la formazione di metaboliti pi\u00f9 tossici. Per questa ragione l'imipenem \u00e8 associato alla cilastatina, inibitore specifico dell'enzima DHP. L'imipenem si somministra per via parenterale: dopo 0,5 mg di imipenem-cilastatina in endovena i picchi ematici sono rispettivamente 40 \u00b5g/ml mentre per via intramuscolare raggiungono i 4 \u00b5g/ml. L'imipenem presenta un legame sierico del 20% mentre la cilastatina del 40%, la distribuzione \u00e8 buona passando a livello liquorale. I due farmaci vengono metabolizzati a livello epatico ed escreti per via renale. L'emivita \u00e8 di circa un'ora e di 3,5 ore in caso di insufficienza renale salvo in pazienti in emodialisi la quale rimuove il farmaco.\nPosologia.\nPer iniezione intramuscolare:\nPer infusione endovenosa:\nEffetti collaterali.\nFra gli effetti collaterali riscontrati si evidenziano nausea, cefalea, esantema, vomito, sordit\u00e0.\nL'imipenem presenta l'inconveniente di essere facilmente idrolizzato, dando un metabolita nefrotossico, ad opera delle diidropeptidasi renali di tipo I (DHP-I), questa molecola, quindi, ha un'emivita molto breve a causa dell'elevato metabolismo renale."}
{"id": "2411264", "revid": "1915706", "url": "https://it.wikipedia.org/wiki?curid=2411264", "title": "Meropenem", "text": " \nIl Meropenem \u00e8 un antibiotico \u03b2-lattamico, appartenente alla classe dei carbapenemi a spettro d'azione molto ampio che comprende Gram+ e Gram-. \u00c8 2-4 volte pi\u00f9 attivo dell'imipenem verso i GRAM- e presenta una maggiore resistenza alle b-lattamasi.\nIndicazioni.\nIl principio attivo viene utilizzato per numerose infezioni\nPosologia.\nPer infusione endovenosa\nControindicazioni.\nDa evitare in caso di ipersensibilit\u00e0 nota al farmaco.\nEffetti collaterali.\nFra gli effetti collaterali riscontrati si evidenziano nausea, vomito, diarrea, leucopenia, orticaria, convulsioni, sindrome di Stevens-Johnson."}
{"id": "2411266", "revid": "834", "url": "https://it.wikipedia.org/wiki?curid=2411266", "title": "Boheme (Deep Forest)", "text": "Boheme \u00e8 il secondo album registrato in studio dei Deep Forest. Pubblicato nel 1995, il disco, vincitore nel 1996 del \"Grammy Award for the Best World Music Album\", \u00e8 stato venduto in oltre 4 milioni di copie.\nL'album \u00e8 ispirato alle tradizioni musicali dell'Europa orientale specialmente della Boemia (da cui il titolo), dell'Ungheria, della Romania, della Bulgaria e della Russia, ma non mancano citazioni riferite alle sonorit\u00e0 della Mongolia e perfino a quelle degli aborigeni di Taiwan."}
{"id": "2411269", "revid": "729019", "url": "https://it.wikipedia.org/wiki?curid=2411269", "title": "Muscolo zigomatico maggiore", "text": "Nell'anatomia umana il Muscolo zigomatico maggiore \u00e8 un muscolo del volto, vi \u00e8 un altro muscolo simile detto zigomatico minore.\nAnatomia.\nSi tratta di uno dei muscoli adibiti alle espressioni del volto, viene innervato dal nervo faciale, si ritrova fra l'arcata zigomatica e il muscolo depressore dell'angolo della bocca."}
{"id": "2411272", "revid": "729019", "url": "https://it.wikipedia.org/wiki?curid=2411272", "title": "Muscolo zigomatico minore", "text": "Nell'anatomia umana il muscolo zigomatico minore (o piccolo) \u00e8 un muscolo del volto, vi \u00e8 un altro muscolo simile detto zigomatico maggiore.\nAnatomia.\n\u00c8 uno dei muscoli adibiti alle espressioni del volto, viene innervato dal nervo faciale. Si tratta di una piccola fascia che parte dall'osso zigomatico."}
{"id": "2411281", "revid": "729019", "url": "https://it.wikipedia.org/wiki?curid=2411281", "title": "Muscolo risorio", "text": "Nell'anatomia umana il muscolo risorio \u00e8 un muscolo del volto.\nAnatomia.\nSi ritrova fra la mandibola arrivando sino alla commessura delle labbra, \u00e8 innervato dal nervo facciale.\nFunzioni.\nSi tratta di un muscolo adibito alla variazione delle espressioni facciali, grazie alla sua contrazione produciamo il sorriso."}
{"id": "2411290", "revid": "1363832", "url": "https://it.wikipedia.org/wiki?curid=2411290", "title": "The Wonderful Live", "text": "The Wonderful Live \u00e8 il secondo album del gruppo Giuliano Palma &amp; the Bluebeaters."}
{"id": "2411296", "revid": "122871", "url": "https://it.wikipedia.org/wiki?curid=2411296", "title": "Cifrario di Feistel non bilanciato", "text": ""}
{"id": "2411298", "revid": "352448", "url": "https://it.wikipedia.org/wiki?curid=2411298", "title": "Mar Litorina", "text": ""}
{"id": "2411299", "revid": "2128848", "url": "https://it.wikipedia.org/wiki?curid=2411299", "title": "John Nash", "text": "Tra i matematici pi\u00f9 brillanti e originali del Novecento, ha rivoluzionato l'economia con i suoi studi di matematica applicata alla teoria dei giochi, ricevendo il Premio Nobel per l'economia nel 1994. \nGeniale e raffinato matematico puro, con un'abilit\u00e0 fuori dal comune nell'affrontare i problemi da un'ottica nuova trovando soluzioni eleganti a problemi complessi, come quelli legati all'immersione delle variet\u00e0 algebriche, alle equazioni differenziali paraboliche alle derivate parziali e alla meccanica quantistica, gli \u00e8 stato conferito (unitamente a Louis Nirenberg) anche il Premio Abel 2015 \u00abper i sorprendenti e fondamentali contributi alla teoria delle equazioni differenziali alle derivate parziali non lineari e alle relative applicazioni all'analisi geometrica\u00bb.\nPer lungo tempo soffr\u00ec di una grave forma di schizofrenia. La sua malattia costitu\u00ec uno dei tratti caratterizzanti del personaggio protagonista del pluripremiato film \"A Beautiful Mind\", a lui ispirato.\nBiografia.\nL'infanzia.\nJohn Forbes Nash, Jr. nacque nel 1928 a Bluefield, nella Virginia Occidentale, da John Forbes Nash, Sr. e da Margaret Virginia Martin. Il padre nacque nel 1892 in Texas ed ebbe un'infanzia infelice poich\u00e9 il padre Alexander Quincy Nash era una persona instabile, bevitore e donnaiolo, che abbandon\u00f2 la moglie e i tre figli per fare una vita randagia. Invece Martha Nash, la madre di John Jr., era dotata di grande energia e intelligenza. Quando si divise dal marito, prese a lavorare come amministratrice per il Baylor College di Belton, mantenendo da sola la famiglia. John Jr., rimasto senza padre, trov\u00f2 conforto nelle scienze, frequent\u00f2 una scuola propedeutica nell'esercito e si iscrisse alla facolt\u00e0 di ingegneria elettrotecnica della Texas A&amp;M University, dove si laure\u00f2. Durante la seconda guerra mondiale prest\u00f2 servizio come tenente nella logistica del 144\u00ba Reggimento fanteria in Francia. Al ritorno insegn\u00f2 per un anno ingegneria all'universit\u00e0 del Texas, dopodich\u00e9 lavor\u00f2 per l'Appalachian Power Company di Bluefield per i successivi trentotto anni. Margaret Virginia Martin studi\u00f2 inglese, francese, tedesco e latino al Martha Washington College e all'universit\u00e0 del West Virginia, diplomandosi a 16 anni.\nJohn Nash gi\u00e0 da piccolo rivel\u00f2 un carattere solitario, introverso e un po' stravagante. Chi lo conobbe lo descrisse come un ragazzo singolare, pi\u00f9 interessato ai libri che al gioco con i coetanei. Il clima familiare, tuttavia, era sostanzialmente sereno, con i genitori che non mancavano di dimostrargli il loro affetto; la madre gli aveva insegnato a leggere quando John aveva 4 anni. Dopo qualche anno nacque la sorella Martha. Grazie a lei Johnny, come veniva chiamato in famiglia, riusc\u00ec a integrarsi un po' di pi\u00f9 con i coetanei, riuscendo anche a farsi coinvolgere nei giochi usuali dell'infanzia. Tuttavia, mentre gli altri tendevano a giocare insieme, Johnny preferiva rimanere per conto proprio in salotto a leggere libri. Il padre inoltre lo trattava da adulto, fornendogli libri di scienza anzich\u00e9 libri per l'infanzia. I genitori, quando aveva 8 anni, lo spingevano verso attivit\u00e0 sociali, come mandarlo al campeggio dei boy scout, alle lezioni domenicali di catechismo, alla scuola di danza e alla John Alden Society, una scuola di galateo. In quarta elementare prese il suo primo sette in matematica. All'et\u00e0 di 14 anni lesse il libro \"I grandi matematici\" di Eric Temple Bell, dove in particolare cattur\u00f2 la sua curiosit\u00e0 il teorema di Fermat sui numeri primi e ne escogit\u00f2 una dimostrazione.\nAnche la sua frequenza scolastica fu problematica, perlomeno inizialmente. Gli insegnanti non si accorsero del suo genio e dei suoi talenti; anzi, la sua mancanza di abilit\u00e0 sociali lo mise in cattiva luce nei confronti del corpo docente. Nash era probabilmente annoiato dalla scuola, un caso non raro, visto che anche una personalit\u00e0 come Albert Einstein era altrettanto insofferente verso le tradizionali istituzioni scolastiche.\nGli anni del liceo.\nAl liceo, invece, la sua superiorit\u00e0 intellettuale sui compagni gli serv\u00ec soprattutto per ottenere considerazione e rispetto. Ottenne una prestigiosa borsa di studio, la George Westinghouse Scholarship, e si rec\u00f2 nel 1945 a Pittsburgh, all'Universit\u00e0 Carnegie Mellon, per studiare ingegneria chimica. Appena dopo sei mesi, per\u00f2, il suo interesse per la matematica lo allontan\u00f2 dalla chimica. Su consiglio del direttore del dipartimento di matematica John Lighton Synge e di altri professori, John cambi\u00f2 indirizzo, scegliendo matematica. In questo campo mostr\u00f2 abilit\u00e0 eccezionali, specialmente nella soluzione di problemi complessi.\nFrequent\u00f2 il corso di topologia di Albert Tucker e i corsi di calcolo tensoriale e relativit\u00e0 tenuti da Synge. I professori lo spinsero verso la carriera accademica.\nAl di fuori di questo ambito, invece, si comportava in modo sempre pi\u00f9 eccentrico. Non riusc\u00ec a instaurare rapporti di amicizia n\u00e9 con donne n\u00e9 con uomini. I suoi compagni di universit\u00e0 lo consideravano strano e socialmente inetto.\nPartecip\u00f2 due volte alla William Lowell Putnam Mathematical Competition, un premio molto ambito, ma non riusc\u00ec ad arrivare tra i primi cinque e fu per lui una grande delusione, di cui parler\u00e0 anche dopo vari anni.\nQuando frequentava il corso di ricerca operativa di Richard Duffin, nell'autunno del 1947, dopo una lezione Nash si mise a parlare del teorema di Brouwer e lo dimostr\u00f2 usando il metodo per assurdo. Nash tentava di risolvere i problemi mettendoli in numeri come faceva Ramanujan.\nSi laure\u00f2 in matematica nel 1948 e ricevette offerte di borsa di studio per un dottorato dalle Universit\u00e0 di Harvard, Princeton, Chicago e Michigan. Solomon Lefschetz, direttore della facolt\u00e0 di Princeton, gli offr\u00ec la John S. Kennedy, la borsa di studio pi\u00f9 prestigiosa del dipartimento, di 1.150 dollari all'anno, che coprivano 450 dollari per i corsi, 200 dollari per l'affitto della camera, 14 dollari a settimana per i pasti e per le spese. Nash scelse Princeton, dove entr\u00f2 nel settembre del 1948. A Princeton insegnavano, fra gli altri, Albert Einstein e John von Neumann. Nella lettera di presentazione che Nash port\u00f2 a Princeton, vi era scritta solo una frase, scritta dal rettore: \u00abQuest'uomo \u00e8 un genio\u00bb.\nGli anni a Princeton.\nA Princeton nel 1948, Nash ebbe subito grandi aspirazioni in campo matematico, dimostrando una vasta gamma di interessi nella matematica pura: topologia, geometria algebrica, teoria dei giochi e logica. Non gli interessava dedicarsi a una teoria, svilupparla, tessere rapporti con altri specialisti, eventualmente fondare una scuola: desiderava invece risolvere un problema con le sue forze e i suoi strumenti concettuali, cercando l'approccio pi\u00f9 originale possibile.\nNel 1949, mentre studiava per il suo dottorato, Nash stabil\u00ec i principi matematici della teoria dei giochi e scrisse un saggio che 45 anni pi\u00f9 tardi gli sarebbe valso il Premio Nobel per l'economia. Un suo collega, Peter Ordeshook, scrisse:\nIl 2 settembre 1952 Nash conobbe Eleanor Stier con la quale ebbe un figlio, John David Stier, che nacque il 19 giugno 1953, ma non la volle sposare. Nash non volle neppure aiutarla economicamente e non riconobbe il figlio, anche se si occup\u00f2 saltuariamente di lui e in tarda et\u00e0 gli offr\u00ec di dargli il proprio cognome, cosa che John David rifiut\u00f2.\nNell'estate del 1954, Nash fu arrestato in un'operazione di polizia contro gli omosessuali. Fu licenziato dalla RAND Corporation.\nNel 1957 visit\u00f2 il Courant Institute, dove incontr\u00f2 Louis Nirenberg, che lo introdusse ad alcuni problemi sulle equazioni differenziali alle derivate parziali. In questo campo ottenne un risultato straordinario, legato a uno dei famosi problemi di Hilbert, per il quale avrebbe potuto essere premiato con la medaglia Fields. Tuttavia il matematico Ennio De Giorgi, di cui Nash ignorava i risultati, aveva gi\u00e0 risolto lo stesso problema pochi mesi prima in maniera indipendente. Al conferimento del Nobel, lo stesso Nash dichiar\u00f2: \u00abFu De Giorgi il primo a raggiungere la vetta\u00bb.\nCominci\u00f2 anche a occuparsi delle questioni legate all'interpretazione della meccanica quantistica: anni dopo dichiar\u00f2 che probabilmente l'impegno che mise in questa impresa fu causa dei suoi primi disturbi mentali.\nNel febbraio del 1957, a Washington, Nash spos\u00f2 Alicia Larde, una studentessa che assisteva a una sua lezione al MIT.\nNel 1958, Nash fu segnalato dalla rivista Fortune per la teoria dei giochi, la geometria algebrica e la teoria non lineare, definendolo il pi\u00f9 brillante matematico della giovane generazione, che lavorava tanto nel campo della matematica pura quanto in quello della matematica applicata.\nLa schizofrenia.\nNash e i suoi familiari dovettero convivere con la schizofrenia per pi\u00f9 di trent'anni. Con i ricoveri cominci\u00f2 un periodo lunghissimo della sua vita, in cui altern\u00f2 momenti di lucidit\u00e0, durante i quali riusciva a lavorare, raggiungendo risultati assai significativi anche se non del livello dei suoi precedenti, a crisi in cui la sua salute mentale sembrava seriamente deteriorata. I deliri pi\u00f9 ricorrenti riguardavano visioni di messaggi criptati provenienti da extraterrestri o da spie russe, o la convinzione di essere l'imperatore dell'Antartide o il piede sinistro di Dio, o il capo di un governo universale.\nNell'inverno del 1959 il primo segno visibile della malattia di Nash apparve quando aveva trent'anni ed era professore al MIT. Nash entr\u00f2 nella sala professori con il New York Times in mano e dichiar\u00f2 che l'articolo in alto a sinistra della prima pagina conteneva un messaggio cifrato da abitanti di un'altra galassia che solo lui sapeva decifrare. I colleghi pensarono che stesse scherzando.\nMentre era al MIT, Nash sub\u00ec l'influsso della caccia alle streghe nel periodo maccartista, vedendo cripto-comunisti ovunque. Inizi\u00f2 a pensare di essere un uomo di grande importanza religiosa e a sentire voci che gli telefonavano in testa e si opponevano alle sue idee. Sua moglie Alicia decise di convincerlo a farsi ricoverare ma al rifiuto di Nash firm\u00f2 per un ricovero coatto. Nash fu ricoverato per la prima volta nel 1959 a Belmont, nelle vicinanze di Boston, presso la clinica privata McLean Hospital, collegata alla Harvard Medical School. Dopo un'anamnesi molto accurata, arriv\u00f2 la diagnosi di schizofrenia paranoide e fu trattato con clorpromazina. Nash era convinto di essere un prigioniero politico e voleva scappare.\nDopo le dimissioni dal suo posto di professore al MIT, si rec\u00f2 in Svizzera e Francia.\nNel 1961 Nash fu ricoverato per la seconda volta presso l'ospedale statale Trenton State Hospital nel New Jersey e sottoposto cinque giorni a settimana per sei settimane consecutive allo shock insulinico. Questo ricovero cre\u00f2 una frattura tra John e Alicia, che culmin\u00f2 nel divorzio nel 1962.\nNel 1963 Nash fu ricoverato per la terza volta presso la Carrier Clinic, a Belle Meade.\nDal 30 marzo 1964, a Princeton, Nash fu ricoverato per la quarta volta presso la Carrier Clinic, sottoponendosi a un trattamento psicoterapeutico con il dottor Howard Mele, da affiancare alla clorpromazina. Era la prima volta che Nash accettava di farsi curare ambulatorialmente. Mele pensava che relazioni positive pi\u00f9 le terapie facessero meraviglie e contribu\u00ec ad avviare Nash a rapporti con altre persone. La degenza dur\u00f2 sette mesi.\nNel mese di aprile 1964 John Milnor propose a Nash di insegnare provvisoriamente nella primavera.\nNel 1969, in Virginia, Nash fu ricoverato per la quinta volta presso il DeJarnette State Sanatorium di Stauton, in seguito a un periodo di due anni e mezzo vissuti nella sua citt\u00e0 natale di Roanoke insieme alla madre Virginia e alla sorella Martha.\nQualche ex collega di Princeton e del MIT aiut\u00f2 Nash con lavori su progetti di ricerca, anche se molto spesso Nash non accettava aiuto. Lloyd Shapley, professore alla UCLA, negli anni '70 riusc\u00ec a fargli ottenere un premio in denaro di matematica. C'erano altre forme di aiuto, come dare a Nash l'accesso ai computer universitari o ricordarsi di invitarlo ai seminari di vecchi amici.\nDopo alcuni spostamenti, nel 1970 Nash torn\u00f2 al fianco della moglie Alicia e si risposarono nel 2001. Alicia lo sostenne in tutti i modi e con grandi sacrifici. Nash dichiar\u00f2 di non aver pi\u00f9 fatto uso di farmaci antipsicotici a partire dal 1970. Dopo lunghi travagli, impar\u00f2 a gestire i sintomi, ottenendo la loro totale remissione e quindi la sostanziale guarigione all'inizio degli anni novanta, quando le crisi sembrarono cessare.\nNash pot\u00e9 tornare al suo lavoro con maggiore serenit\u00e0, integrandosi nel sistema accademico internazionale e imparando a dialogare e a collaborare con altri colleghi. Il simbolo di questa rinascita fu nel 1994 il conferimento del premio Nobel per l'economia, attribuitogli per i suoi contributi giovanili all'applicazione della teoria dei giochi non cooperativi all'economia, il cui concetto basilare \u00e8 dato dall'Equilibrio di Nash.\nLa morte.\nJohn Nash mor\u00ec con la moglie Alicia il 23 maggio 2015 a ottantasei anni, in un incidente stradale nel New Jersey. Nash era in taxi presso l'aeroporto di Newark di ritorno dalla Norvegia dove si era recato per ritirare un prestigioso premio matematico, l'Abel Prize.\nFilmografia.\n\"A Beautiful Mind\".\nIl film \"A Beautiful Mind\" (2001) del regista statunitense Ron Howard, vincitore di quattro Golden Globe e di altrettanti Oscar (miglior film, miglior regia, miglior sceneggiatura non originale e miglior attrice non protagonista a Jennifer Connelly per il ruolo di Alicia Nash) narra, romanzandola e omettendo i particolari pi\u00f9 spiacevoli, la vita di John Nash, interpretato da Russell Crowe.\nLa trama \u00e8 parzialmente tratta dall'omonima biografia di Sylvia Nasar, edito in Italia col titolo \"Il genio dei numeri - Storia di John Forbes Nash Jr., matematico e folle,\" che condisce la biografia di Nash con una miriade di dettagli, raccolti da matematici che lo hanno conosciuto e dallo stesso Nash. Il film \u00e8 dunque una rivisitazione in chiave cinematografica della vita di Nash, focalizzata su alcuni punti descritti in modo non sempre accurato. Per esempio, John Nash non ha mai avuto allucinazioni visive come nel film (le 3 figure dell'agente governativo e del compagno di camera e di sua nipote sono inventate); mancano i riferimenti ai rapporti sentimentali di Nash prima del matrimonio (il figlio avuto da una relazione e l'arresto per incontri omosessuali); non si cita il decennio di separazione (con divorzio) dalla moglie. Nel film Nash continua la terapia farmacologica a base di antipsicotici atipici anche dopo il 1970. Nash riteneva che questa scelta degli sceneggiatori fosse stata motivata dal timore di trasmettere il messaggio che un genio schizofrenico avrebbe potuto interrompere la terapia anche in assenza di una remissione dei sintomi."}
{"id": "2411300", "revid": "122871", "url": "https://it.wikipedia.org/wiki?curid=2411300", "title": "Block TEA", "text": ""}
{"id": "2411301", "revid": "122871", "url": "https://it.wikipedia.org/wiki?curid=2411301", "title": "Corrected Block TEA", "text": ""}
{"id": "2411303", "revid": "1504506", "url": "https://it.wikipedia.org/wiki?curid=2411303", "title": "Mar Yoldia", "text": "Il mar Yoldia \u00e8 il nome dato dai geologi a uno stadio di acqua salmastra variabile nel bacino del mar Baltico che divenne predominante dopo il drenaggio del lago ghiacciato baltico a livello del mare durante la glaciazione Weichsel. \nLe date per il mar Yoldia sono ottenute principalmente attraverso la datazione con il radiocarbonio del materiale proveniente dagli antichi sedimenti e dalle linee costiere. Le differenze sono comprese entro un migliaio di anni, ma una buona stima \u00e8 di circa 10.300\u00a0\u2013 9.500 anni BP con radiocarbonio, equivalente a circa 11.700-10.700 anni BP del calendario. Il mare si estinse gradualmente quando l'innalzamento isostatico della Scandinavia blocc\u00f2del tutto o quasi i suoi affluenti, alterando l'equilibrio tra l'acqua salata e quella dolce. Il mar Yoldia divenne il lago Ancylus. Lo stadio del mar Yoldia ebbe tre fasi di cui solo quella intermedia ebbe acqua salmastra. \nLa denominazione del mare Yoldia deriva del nome obsoleto del bivalve \"Portlandia arctica\" che era precedentemente noto come \"Yoldia arctica\", trovato intorno a Stoccolma. Questo bivalve necessitava di acqua salata fredda e caratterizz\u00f2 la fase intermedia del mar Yoldia, durante la quale l'acqua salata si rivers\u00f2 nel Baltico, prima dell'accelerazione della fusione glaciale.\nDescrizione.\nIl lago ghiacciato baltico venne a una fine \"straripando\" e quindi prosciugandosi attraverso la Svezia centrale; un completo processo risalente a circa 10.300 BP (anni radiocarbonio). Gli stretti della regione dell'attuale Stoccolma furono il solo sbocco a quel tempo. Quando il livello del lago pervenne al livello del mare la differenza in salinit\u00e0 caus\u00f2 un riflusso d'acqua dal mar del Nord, creando regioni saline dove fioriva lo Yoldia. Questa fase dur\u00f2 fino a circa 10.000 BP. \nSuccessivamente l'aumentata fusione del ghiaccio fornisce ulteriore acqua dolce e il lago diventa stratificato, con l'acqua salata verso il fondale e acqua dolce verso la superficie. Per quanto riguarda la vita nel mare, la salinit\u00e0 era variabile a seconda del luogo, anche se \u00e8 discutibile l'eventualit\u00e0 di parlare di stadi di salinit\u00e0 applicabili uniformemente all'intero mare.\nAncora, circa 10.000 BP, il lago/mare irrompe attraverso la Danimarca creando la prima Grande Belt. Essa era meno di 1\u00a0km larga e includeva i due canali all'estremo nord, la quale bloccata di nuovo per l'innalzamento della terra, form\u00f2 cos\u00ec il lago Ancylus.\nGeograficamente, il golfo di Botnia rimase sotto il ghiaccio. Il golfo di Finlandia vene ad aprirsi, ma la maggior parte della Finlandia restava un arcipelago, sul quale gradualmente si estero i detriti portati dai corsi d'acqua glaciali. Un ponte di terra congiungeva la Germania alla Svezia meridionale attraverso la Danimarca. Alleggerita dal suo peso di ghiaccio, la Finlandia gradualmente venne a sollevarsi e in modo discontinuo rispetto al mare. Parti della linea costiera della Yoldia si trovano sopra il livello del mare oggi, mentre altre parti ne restano al di sotto. Il mar Yoldia verso la sua fine era di circa 30\u00a0m al di sotto dell'attuale livello marino. Un canale nei pressi del fiume Neva collegava il mar Yoldia al lago Ladoga.\nIl mar Yoldia viene ad essere cos\u00ec incluso interamente nel periodo di Blytt-Sernander Boreale. Le foreste e le specie che riempivano le sue rive erano boreali. Le culture mesolitiche continuarono ad occupare Danimarca/Svezia meridionale e le rive meridionali. Il mare come sistema ecologico venne a cessare quando la Scandinavia s'innalz\u00f2 sufficientemente per bloccare il flusso attraverso la zona di Stoccolma e l'equilibrio salino si spost\u00f2 ancora una volta verso un'ecologia lacustre. "}
{"id": "2411305", "revid": "10473", "url": "https://it.wikipedia.org/wiki?curid=2411305", "title": "X Flottiglia MAS (Regno d'Italia)", "text": ""}
{"id": "2411308", "revid": "10473", "url": "https://it.wikipedia.org/wiki?curid=2411308", "title": "Canal Plus", "text": ""}
{"id": "2411309", "revid": "10473", "url": "https://it.wikipedia.org/wiki?curid=2411309", "title": "Canal +", "text": ""}
{"id": "2411313", "revid": "118958579", "url": "https://it.wikipedia.org/wiki?curid=2411313", "title": "Sidney James Webb", "text": "Studioso, oltre che politico, le sue idee erano ispirate al socialismo reale; fu tra i collaboratori pi\u00f9 attivi della \"Fabian Society\" e, coadiuvato dalla moglie Beatrice (1859-1934) divenne un punto di riferimento importante all'interno del movimento laburista inglese.\nMolto attivo nell'azione politica, lo fu altrettanto nella stesura di numerosi libri inerenti al mondo del lavoro, le forme di governo, il socialismo e il comunismo.\nAll'interno del Partito Laburista, fu prima deputato, poi ministro, membro della Camera dei Lords, primo e unico Barone di Passfield.\nInsegn\u00f2 anche alla London School of Economics e fond\u00f2 il settimanale \"New Statesman\"."}
{"id": "2411314", "revid": "204376", "url": "https://it.wikipedia.org/wiki?curid=2411314", "title": "Terra d'Israele", "text": ""}
{"id": "2411315", "revid": "187240", "url": "https://it.wikipedia.org/wiki?curid=2411315", "title": "Pane azzimo", "text": "Il pane azzimo o azimo (dal greco \u1f00\u03b6\u03cd\u03bc\u03b7 = senza lievito) \u00e8 un tipo di pane preparato con farina di cereali e acqua, come tutti gli altri pani, senza tuttavia aver subito il processo di fermentazione e senza aggiunta di lievito.\nStoria.\nIl pane azzimo \u00e8 stato per molto tempo l'unico conosciuto dall'umanit\u00e0. Si preparava con farina integrale e acqua, e si cuoceva mettendo l'impasto su pietre arroventate o cenere calda, che d\u00e0 al pane un sapore di cenere. In seguito la preparazione del pane si \u00e8 evoluta fino a produrre le numerose variet\u00e0 di pane conosciute. L'evoluzione prese avvio grazie all'invenzione dei forni, alla scoperta del lievito, all'estrazione della farina ed eventualmente all'aggiunta di altre sostanze come olio, burro, spezie, ecc. Tuttavia molti continuano a preparare il pane azzimo sia per motivi di praticit\u00e0, essendo il pane azzimo pi\u00f9 facile da preparare, che per motivi religiosi e dietetici. Il pane azzimo \u00e8 pertanto utilizzato come pane tradizionale in molte localit\u00e0; viene utilizzato inoltre nei casi in cui occorra un tipo di pane che si debba conservare per lunghi periodi di tempo.\nUn tipo di pane azzimo, chiamato bannock \u00e8 documentato fin dall'anno 1000 in Scozia e la sua prima definizione citata nel 1562. Il suo uso storico era soprattutto in Irlanda, Scozia e Inghilterra settentrionale. I bannock originali erano focacce pesanti, di impasto azzimo di orzo o avena, formati in una forma rotonda o ovale, poi cotti su una piastra (o cintura di Scozia). In Scozia, prima del XIX secolo, i bannock venivano cotti su una grande pietra di arenaria, piatta, arrotondata, posta direttamente su un fuoco. Alcune trib\u00f9 indigene del Nord America e del Canada, usano ancor oggi mangiare il bannock, sia azzimo che lievitato, cotto in forme rotonde, in una padella di ghisa, direttamente sulle braci ardenti, oppure arrotolato su bastoncini, in forma di una specie di treccia, e cotta sospesa sulle braci.\nL'uso del pane azzimo \u00e8 importante nella religione ebraica e in quella cristiana\nGli ebrei mangiano pane azzimo (in ebraico \u05de\u05e6\u05d4, \"matzah\", IPA: ) durante la settimana pasquale (15-21 di Nisan), celebrata in ricordo dell'uscita del popolo israelita dall'Egitto, secondo la prescrizione contenuta nel capitolo XII dell'Esodo; la preparazione del pane azzimo spettava ai leviti. Alcune confessioni religiose cristiane, in particolare la Chiesa cattolica, utilizzano per l'eucaristia un particolare tipo di pane azzimo di forma circolare, l'ostia. Anche nella Chiesa apostolica armena, una delle Chiese ortodosse orientali, si usa per l'eucaristia il pane azzimo.\nControversia degli azzimi.\nL'uso del pane azzimo nella religione cristiana suscit\u00f2 un'accesa disputa sorta tra il 1052 e il 1053, ad opera del patriarca di Costantinopoli Michele Cerulario, contro la Chiesa latina, criticata per l'uso del pane azzimo per l'eucaristia, anzich\u00e9 di quello fermentato come si usava nel rito bizantino.\nL'uso del pane azzimo veniva spiegato dalla Chiesa latina con il fatto che Ges\u00f9 aveva istituito il sacramento dell'eucaristia durante la Pasqua ebraica, in cui, secondo le prescrizioni rituali, si fa uso soltanto di pane azzimo (matzah). La Chiesa bizantina, invece, utilizzava per l'eucaristia il pane lievitato, considerando l'uso dei Latini un inaccettabile mantenimento di usi giudaici.\nLa controversia venne affrontata con passione da ambo le parti, ma i testi utilizzati non furono dirimenti perch\u00e9 troppo vaghi o apocrifi. Solo pi\u00f9 tardi, quando la spaccatura tra la Chiesa cattolico-romana e quelle ortodosse si era ormai consumata, nel II concilio di Lione (1274) e in quello di Firenze (1439) la Chiesa romana dichiar\u00f2 che, per la consacrazione eucaristica, erano ugualmente validi sia il pane azzimo sia quello fermentato, e che vescovi e presbiteri delle due Chiese dovevano seguire l'uso invalso presso la propria Chiesa, ma senza pregiudizio."}
{"id": "2411316", "revid": "352448", "url": "https://it.wikipedia.org/wiki?curid=2411316", "title": "Mare Yoldia", "text": ""}
{"id": "2411317", "revid": "15756", "url": "https://it.wikipedia.org/wiki?curid=2411317", "title": "Lago ghiacciato baltico", "text": "Il lago ghiacciato baltico \u00e8 il nome dato dai geologi a un lago di acqua dolce che gradualmente si form\u00f2 nel bacino del mar Baltico quando la glaciazione arretr\u00f2 da quella regione alla fine del Pleistocene. Il lago, datato a circa 12.600-10.300 BP, \u00e8 pi\u00f9 o meno contemporaneo ai tre periodi di Blytt-Sernander del Pleistocene. Il lago segu\u00ec un periodo di massiccia glaciazione nella regione, dopo la fine del mar Eemiano. Il mar Yoldia post-glaciale fece immediatamente seguito al lago ghiacciato baltico.\nEvidenza e fattori.\nIl termine lago viene usato per indicare una massa principalmente d'acqua dolce. Un mare \u00e8 riempito con acqua salmastra o salata, mentre nella storia del mar Baltico la distinzione non \u00e8 sempre chiara. La salinit\u00e0 \u00e8 variata secondo la localit\u00e0, profondit\u00e0 e tempo.\nI principali fattori sono l'avanzamento o la recessione del ghiacciaio scandinavo e l'affondamento del suolo a causa del peso del ghiaccio o l'innalzamento successivo, quando venne ad alleggerirsi da esso. Il ghiacciaio fornisce un flusso massivo di acqua dolce. L'acqua salata entra dal mare del Nord attraverso gli stretti, ma quando questi sono bloccati o quasi bloccati l'acqua dolce prevale e il lago viene cos\u00ec ad esistere. La stessa condizione accade quando le acque sono sostanzialmente pi\u00f9 alte del livello del mare, sebbene gli stretti non siano bloccati. Il rilascio di acqua dolce dipende dal clima.\nMolti metodi vengono utilizzati per determinare la qualit\u00e0 (temperatura, salinit\u00e0, contenuto solido) dell'antica acqua marina. Il principale \u00e8 un tipo di diatomea trovato nei sedimenti. Alcune specie richiedono acqua salata, mentre altre acqua dolce. Altri invertebrati servono ugualmente come \"marcatori\" tipici della specie. Inoltre, i periodi di massimo approvvigionamento dovuti alla fusione dell'acqua vengono marcati dal basso tasso di carbonio organico nei sedimenti. Un contenuto pi\u00f9 alto di carbonio causa un pi\u00f9 grande deposito di solfuro di ferro, il quale appare come una varva nera.\nFormazione.\nIl margine dell'arretramento del ghiacciaio Weichseliano parte dal confine delle morene di Gardno nella Polonia settentrionale, circa 14.000 BP e raggiungono la riva meridionale del Mar Baltico nella nell'arco di tempo di 13.500/13.000 BP. Nei prossimi secoli, nella regione del Baltico meridionale, si formeranno i laghetti d'acqua dolce dalla fusione del ghiacciaio, man mano che esso arretrava verso nord. Questi si trovavano a circa 40\u00a0m sopra l'attuale livello del mare.\nNel 12.000 BP il confine del ghiacciaio si veniva a trovare sulla linea che attraversava la Svezia meridionale fino alla riva settentrionale delle regioni del Baltico. Una massa d'acqua collegata, il mar Ramsay, si estendeva dalle regioni delle isole danesi fino alle rive dell'Estonia. Il golfo di Botnia e quello di Finlandia erano ancora ghiacciati. Nell'Aller\u00f8d, la terra innalzandosi nella regione danese creava il lago ghiacciato baltico. Esso sboccava attraverso un piccolo canale nello stretto di \u00d8resund. Il lago era pi\u00f9 alto del livello del mare (il quale era pi\u00f9 basso di quello attuale) di alcune decine di metri. Il lago Ladoga era parte di esso.\nL'emersione della terra, allora, chiuse il canale attraverso lo stretto di Oresund. Il lago s'innalz\u00f2, circa 11.200 BP, finch\u00e9 eruppe attraverso la Svezia centrale nella regione del monte Billingen. Circa 10.800 anni fa, il lago si venne ad abbassare di 55 metri. A quel tempo, durante il Dryas recente, il ghiacciaio, che era avanzato di nuovo sulla Svezia centrale, termin\u00f2, e il lago s'innalz\u00f2 di circa 25\u00a0m, irrompendo di nuovo attraverso lo stretto di Oresund. A questo punto il golfo di Finlandia restava privo di ghiacci.\nAll'apice di questa fase d'acqua, la maggior parte della Finlandia si vene a trovare sommersa dall'acqua, incluso Helsinki, ad una profondit\u00e0 di 115 metri. Soltanto la Svezia meridionale rimase libera dal ghiaccio. Le isole danesi furono tutte collegate dall'altro lato dello stretto di Oresund. Circa 10.500 anni fa, il clima divenne pi\u00f9 caldo, il ghiaccio arretr\u00f2 pi\u00f9 a nord del monte Billingen, e le acque irruppero nuovamente attraverso la Svezia centrale, fornendo una seconda via d'uscita. Il livello dell'acqua si abbass\u00f2 di 25\u00a0m rispetto al livello del mare di allora.\nSommario.\nCirca 14000 a.C. l'arretramento del ghiaccio lambiva le rive meridionali dell'attuale Baltico. L'acqua che si formava dalla fusione del ghiaccio andava a costituire sistemi estesi lacustri ancora visibili nella Russia settentrionale, Polonia e Germania. Circa 12.600 a.C. le zone oltre la Svezia meridionale (era un'isola allora), del lago ghiacciato del Baltico, erano abitabili. \u00c8 ben noto che il termine Scandinavia significa 'l'isola di Scandza' o 'Scandia', la quale non pu\u00f2 essere considerata secondo la mappa o geografia attuale, ed \u00e8 generalmente stata assunta tramite un'involontaria esposizione errata fatta dagli antichi geografi. Tuttavia, l'antica Scandinavia era un'isola, ed era identica alla Svezia meridionale.\nMolti siti in Estonia datati con il carbonio indicano che la presenza umana sulle rive del lago ghiacciato del Baltico inizia nel Periodo Boreale, nell'arco di tempo compreso tra 11.200 e 10.200 BP. Carbone, ossa animali e manufatti provenienti dai temporanei insediamenti mesolitici sono stati trovati a Pulli e nella regione del lago Ladoga. La loro dieta includeva il capriolo, cervo europeo, martora, lontra, lupo, orso e foca dagli anelli. Una foresta aperta di pini e betulle copriva la regione. \u00c8 stato trovato polline di pino, betulla, alnus, rosaceae, Cyperaceae e Artemisia.\nIntorno al 10.300 BP, il lago ghiacciato venne a \"scaricarsi\" attraverso i canali che si aprivano nella Svezia centrale (vicino al Monte Billingen) fino a raggiungere il livello oceanico, iniziando cos\u00ec la fase del Mar Yoldia (10.300-9500 BP)."}
{"id": "2411321", "revid": "275260", "url": "https://it.wikipedia.org/wiki?curid=2411321", "title": "Villa Rae", "text": ""}
{"id": "2411322", "revid": "275260", "url": "https://it.wikipedia.org/wiki?curid=2411322", "title": "Elisabeth Craven", "text": ""}
{"id": "2411324", "revid": "242434", "url": "https://it.wikipedia.org/wiki?curid=2411324", "title": "Lago Glaciale Baltico", "text": ""}
{"id": "2411327", "revid": "1543377", "url": "https://it.wikipedia.org/wiki?curid=2411327", "title": "Galassia luminosa all'infrarosso", "text": " \nUna galassia luminosa all'infrarosso (o Luminous infrared galaxy - LIRG) \u00e8 un corpo galattico con delle caratteristiche tali da farle emettere oltre 1011 la luminosit\u00e0 solare nella parte dello spettro elettromagnetico del lontano infrarosso. Un sistema pi\u00f9 luminoso, che emetta 1012 volte la luminosit\u00e0 del Sole nel lontano infrarosso, \u00e8 chiamato galassia ultraluminosa all'infrarosso (\"Ultra-luminous infrared galaxy\" - \"ULIRG\"), mentre un sistema ancora pi\u00f9 luminoso, che emetta 1013 luminosit\u00e0 solari nel lontano infrarosso \u00e8 chiamato galassia iperluminosa all'infrarosso (\"Hyper-luminous infrared galaxy\" - \"HLIRG\"). Gran parte di queste ultime emettono fino al 90% della loro luce totale nella banda dell'infrarosso.\nMolte di queste due ultime classi mostrano segni di recenti o continue interazioni e disgregazioni; alcune sono galassie starburst ed altre contengono nuclei attivi. In media, le ULIRG producono circa 100 nuove stelle all'anno (per paragone, la Via Lattea ne produrrebbe appena una all'anno) e sono implicate in una variet\u00e0 di fenomeni astrofisici interessanti, fra cui la formazione dei quasar e delle galassie ellittiche; gli esempi locali di ULIRG sono spesso usati come analogia alla formazione delle galassie con alti redshift. Le ULIRG sembrano essere immerse nell'alone di materia oscura con masse dell'ordine di trilioni di masse solari.\nRecentemente (2015) \u00e8 stata scoperta una galassia remota (WISE J224607.57-052635.0) con una luminosit\u00e0 pari a 3 x 1014 (300 trilioni) volte la luminosit\u00e0 del Sole, una nuova categoria che viene definita galassia estremamente luminosa all'infrarosso (o Extremely Luminous Infrared Galaxy - ELIRG)."}
{"id": "2411328", "revid": "287204", "url": "https://it.wikipedia.org/wiki?curid=2411328", "title": "Ye Rongguang", "text": "Nel 1990 vinse il campionato nazionale cinese e nello stesso anno divent\u00f2 il primo Grande maestro della Cina.\nPartecip\u00f2 a tre olimpiadi degli scacchi dal 1988 al 1992. Vinse una medaglia d'argento individuale alle olimpiadi di Lucerna 1992.\nPrese parte con la nazionale cinese ai campionati asiatici a squadre del 1987 e 1991, realizzando complessivamente +11 =1 \u20131. Vinse un oro individuale nel 1991 e un bronzo individuale nel 1987.\nNel torneo interzonale di Manila 1990, vinto da Boris Gelfand, realizz\u00f2 6/12, classificandosi 44\u00ba su 64 giocatori.\nAlcuni altri risultati:\nSi \u00e8 ritirato da alcuni anni dal gioco attivo. \u00c8 stato per molti anni allenatore della campionessa del mondo Zhu Chen."}
{"id": "2411329", "revid": "183483", "url": "https://it.wikipedia.org/wiki?curid=2411329", "title": "Ultra-luminous Infrared Galaxy", "text": ""}
{"id": "2411332", "revid": "287204", "url": "https://it.wikipedia.org/wiki?curid=2411332", "title": "Rico Agosti", "text": ""}
{"id": "2411333", "revid": "3831", "url": "https://it.wikipedia.org/wiki?curid=2411333", "title": "Lago Ghiacciato Baltico", "text": ""}
{"id": "2411335", "revid": "125411846", "url": "https://it.wikipedia.org/wiki?curid=2411335", "title": "Paris Football Club", "text": "Il Paris Football Club, meglio noto come Paris FC, \u00e8 una societ\u00e0 calcistica francese con sede nella citt\u00e0 di Parigi. Milita in Ligue 2, la seconda divisione del campionato francese.\nStoria.\nIl Paris FC \u00e8 una squadra di calcio fondata il 1\u00ba agosto 1969, a seguito di uno studio per rilanciare il calcio di alto livello nella capitale francese. Poco dopo la nascita, il Paris FC si fonde con lo Stade Saint-Germain (di Saint-Germain-en-Laye) per formare il Paris Saint-Germain Football Club e cos\u00ec giocare in seconda divisione, dove risulteranno campioni e saranno promossi in prima divisione nel 1971, prima che le due entit\u00e0 di separino finalmente nel 1972.\nDopo questa separazione, il Paris FC continua in prima divisione per due stagioni, prima di essere retrocesso nella divisione inferiore, per diverse stagioni. La squadra ritrova brevemente la Division 1, per poi ridiscendere nella Division 2. Nel 1982, il Paris FC si fonde col Racing Club de France. Un anno dopo la separazione \u00e8 consumata: la squadra professionistica resta il Racing Club de Paris, e il Paris FC diventa una squadra amatoriale, nella Division 4.\nLa squadra retrocede in seguito nella Division d'Honneur per quattro stagioni, prima di risalire nella Division 4 e poi l'anno seguente nella Division 3. In seguito (dal campionato 1989-1990) il club si alterna tra la terza e la quarta divisione del campionato francese di calcio. Nel 2015-2016, il Paris FC integra la Ligue 2, per la prima volta dopo 32 anni. Nella stagione 2015-2016 la squadra retrocede in Championnat National. Nella stagione 2016-2017 il Paris FC riesce a partecipare ai playoff promozione e ritorna nella Ligue 2, nonostante la sconfitta nella finale, a causa del fallimento del SC Bastia.\nLa genesi del club (1969-1972).\nAlla fine degli anni sessanta, a seguito della perdita dello statuto professionistico del Racing Club de France a causa delle scarse risorse finanziarie, il Red Star Football Club \u00e8 l'ultimo club \"francilien\" a giocare nella Division 1. Tuttavia, il club essendo basato dal 1909 a Saint-Ouen, non rappresenta direttamente la citt\u00e0 di Parigi, rara capitale europea a non avere alcun club nell'\u00e9lite calcistica del proprio paese.\nLa F\u00e9d\u00e9ration fran\u00e7aise de football si impegn\u00f2 nel gennaio 1969 nel progetto di creazione di una nuova grande squadra di calcio a Parigi e organizz\u00f2 una commissione di studio. Il gruppo di lavoro si riun\u00ec attorno ai tre amici Fernand Sastre, Henri Patrelle, presidente dello Stade Saint-Germain e Guy Crescent, PDG di Calberson. Nel febbraio 1969, la FFF lancia una grande consultazione distribuendo alla stampa e all'ingresso dei principali stadi della regione parigina degli opuscoli dal titolo: \u00ab\"SI per una grande squadra di calcio a Parigi\"\u00bb e con i quali invita anche a suggerire un nome per la squadra. In totale, circa risposte sono ricevute, ed \u00e8 il nome \"Paris Football Club\" che emerge dalla consultazione.\nIl Paris Football Club tiene la sua prima assemblea generale il 5 luglio 1969. Tuttavia, \u00e8 ancora un \"club virtuale\", non ha n\u00e9 squadra, n\u00e9 stadio durante la stagione 1969-1970. Ha tuttavia due presidenti, Guy Crescent e Pierre-\u00c9tienne Guyot, gi\u00e0 vicepresidente del Racing Club de France, i quali visitano diversi grandi club europei al fine di trovare la migliore struttura societaria possibile per il nuovo club. Il modello ritenuto \u00e8 quello della sottoscrizione, a seguito del viaggio di Crescent a Madrid, ispirandosi cos\u00ec del Real Madrid CF e dei \"soci\". Nel febbraio 1970, a seguito di un appello di Pierre Bellemare alla radio Europe 1, ripreso anche da personalit\u00e0 come Enrico Macias, Annie Cordy o Sacha Distel, persone si impegnano come futuri \u00absoci\u00bb del club.\nAl fine di integrare direttamente Division 1 del calcio francese, si tenta di procedere a una fusione con l'Union Athl\u00e9tique Sedan-Torcy. Tuttavia, il club che aveva gi\u00e0 tentato e poi abbandonato una fusione, con il Racing per creare il \"RC Paris-Sedan\", rifiuta la proposta. La \"FFF\" che aveva messo in gioco la propria credibilit\u00e0 nel rilancio del calcio di alto livello a Parigi, dopo i fallimenti di RC Paris, dello Stade fran\u00e7ais e del CA Paris non vuole un altro fallimento. Inoltre, malgrado il rifiuto dell'UA Sedan-Torcy, solo un ristretto numero di circa 300 soci chiede di essere rimborsato di fronte al rischio incombente di non concretizzazione del progetto, e ci\u00f2 fa ben sperare i dirigenti del club. Crescent dichiarera in seguito: \u00ab\"Il PSG \u00e8 un atto di fede\"\u00bb. Dopo il rifiuto della Lega di accettare il club direttamente in Division 1, i dirigenti si indirizzano finalmente su un club di livello inferiore, nel quale lo Stade Saint-Germain del presidente Henri Patrelle ha appena ottenuto la promozione. Dopo una riunione straordinaria, il progetto di fusione con lo Stade Saint-Germain viene approvato. Nel maggio 1970, un anno dopo il lancio del progetto \"Paris Football Club\", il club \u00e8 ammesso in Division 2 col nome di \"Paris Saint-Germain Football Club\". La fusione si concretizza in giugno. Pierre-\u00c9tienne Guyot ne \u00e8 il presidente. La direzione della nuova squadra \u00e8 affidata a due vicepresidenti: Guy Crescent e Henri Patrelle. Quest'ultimo \u00e8 nominato presidente dalla Commissione sportiva che gestisce il calcio, questo gli permette di controllarne l'aspetto sportivo, mentre Crescent si occupa delle altre questioni.\nLa prima partita disputata col nome \"Paris Saint-Germain Football Club\" \u00e8 un incontro amichevole pre-stagione contro US Quevilli. I \"normanni\" vincono 1-2 il 1\u00ba agosto 1970 allo Stadio Jean-Bouin (a Parigi). Il 23 agosto, il club disputa il suo primo match ufficiale col nome \"PSG\" nella prima giornata del campionato di Francia di Calcio Division 2, chiamato all'epoca National, il PSG gioca fuori casa a Poitiers contro lo Stade Poitevin (1-1). Il 27 agosto \u00e8 pubblicato sul Journal officiel l'atto di costituzione del \"Paris Saint-Germain Football-Club\".\nIl PSG termina la sua prima stagione in prima posizione nel gruppo \"Centre\" del campionato. \u00c8 campione di Francia della Division 2 il 12 giugno 1971 dopo aver affrontato l'AS Monaco e il LOSC Lille, vincitrici degli altri due gruppi. Il PSG \u00e8 dunque promosso in Division 1 nel 1971. La pubblicazione del bilancio finanziario della stagione 1970-1971 mostra 205\u00a0200 franchi di perdite per 1\u00a0776\u00a0950 franchi di ricavi. Ma grazie alla sua promozione in D1, la \"prima squadra\" del PSG diventa professionistica. Il PSG in effetti aveva uno statuto amatoriale fino a quella data, approfittando nel nuovo regolamento \"open\" che autorizzava l'impiego di sei giocatori professionisti; il PSG ne aveva cinque: Jean Djorkaeff, Roland Mitoraj, Jean-Claude Bras, Jean-Pierre Destrumelle e Jacques R\u00e9mond. Tutti gli altri giocatori erano non professionisti.\nNel dicembre 1971, il consiglio comunale di Parigi vota con 46 favorevoli e 44 contrari, una modificazione del nome del club in Paris Football Club. Se questa nuova condizione non \u00e8 accettata dal club, la citt\u00e0 fermer\u00e0 le sovvenzioni e interdir\u00e0 l'utilizzazione del Parco dei Principi. Il presidente Patrelle negozia e offre anche le proprie dimissioni se il nome del club rimane invariato, ma il Consiglio di Parigi conferma la sua decisione al club con una lettera del 12 aprile 1972 e minaccia di bloccare le sovvenzioni.\nDopo dei dibattiti agitati, l'assemblea generale del club del 16 maggio 1972 propone un voto sulla questione della renominazione del club. La maggioranza richiesta \u00e8 di 626 voti (per i 2/3 dei 939 voti espressi). Il PSG non cambia quindi di nome.\nMalgrado il mantenimento della squadra nella Division 1 1971-1972, il Consiglio di Parigi, proprietario del Parco dei Principi e importante azionista del club, rifiuta di sostenere un club basato fuori del territorio comunale della citt\u00e0 di Parigi, il Paris Saint-Germain era considerato un club \"di banlieue\".\nMinacciato nella sua esistenza, il PSG \u00e8 diviso in due nel maggio 1972: la sezione professionistica resta di Division 1 sotto il colori del \"Paris FC\", mentre il resto del club, e in particolare la squadra amatoriale che giocava nella Division 3, conserva l'identit\u00e0 del Paris Saint-Germain Football Club, con la quale avr\u00e0 in seguito la propria storia. L'unione con lo Stade Saint-Germain ha tenuto solamente meno di due anni. Per poter giustificare una struttura amatoriale regolamentare, il Paris FC assorbe subito dopo la sezione calcio del Cercle athl\u00e9tique de Montreuil.\nUn professionismo fragile, fino all'acquisto di Lagard\u00e8re (1972-1983).\nPer la sua prima stagione dopo la separazione con il Paris Saint-Germain, il Paris FC pu\u00f2 contare su un Parco dei Principi completamente rinnovato. Composto essenzialmente da giocatori provenienti dallo Stade Saint-Germain, il club inizia molto male la stagione per poi terminare finalmente alla 12\u00aa posizione del campionato di Francia di calcio 1972-1973 Division 1. Nello stesso anno 1973, il PFC resuscita il Torneo di Parigi, competizione amichevole in precedenza organizzata dal Racing Club de France e termina al 3\u00ba posto, il Feyenoord Rotterdam vince il trofeo.\nMalgrado l'acquisto di buoni giocatori di D1, Jean Djorkaeff e Louis Floch, i due elementi pi\u00f9 importanti del club, si infortunano, conducendo alla retrocessione del club in Division 2 nel 1974, contemporaneamente il PSG \u00e8 promosso dalla D2 alla D1, recuperando cos\u00ec il Parco dei Principi.\nCostretto quindi a trasferirsi nel vetusto stadio D\u00e9jerine (nel XX \"arrondissement\" di Parigi), avendo perduto lo statuto professionistico e i suoi migliori elementi, la prima squadra del PFC, allora allenata da Antoine Dalla Cieca, \u00e8 per la maggior parte composta da giocatori del CA Montreuil, che giocava in precedenza nella \"Division d'Honneur\", e anche dalla sua squadra di riserva che giocava nella \"Promotion d'Honneur\". Gli inizi sono molto difficili e inoltre un incendio devasta lo stadio, costringendo il club a trovare altri stadi per pi\u00f9 di un anno. Il club alla fine si salva, in seguito realizza due stagioni a centro classifica nella Division 2, non arrivando ad attirare il grande pubblico, diviso tra nostalgici dei precedenti grandi club e tifosi di un crescente PSG che si radica sempre di pi\u00f9 in Division 1.\nNell'estate 1976, il club ritrova lo statuto professionistico e nomina Robert Vicot come allenatore. Dopo una prima stagione senza exploit, l'acquisto di diversi giocatori di prestigio fa credere a un rinnovamento del club: il Paris FC, secondo del gruppo A in D2, vince contro il RC Besan\u00e7on lo spareggio, riuscendo cos\u00ec a risalire in D1 (e a ritrovare il Parco dei Principi) per la stagione dal campionato di calcio francese 1978-1979.\nNell'agosto 1978, il Paris FC incontra il Paris SG e l'incontro termina con un pareggio (2-2), nel secondo incontro nel dicembre dello stesso anno il risultato \u00e8 ancora un pareggio (1-1). Con un organico limitato e senza stile di gioco, il PFC si ritrova ben presto in coda alla classifica. In ottobre, Europe 1 e la Mairie de Paris si accordano per tentare un salvataggio. Il gruppo Lagard\u00e8re (proprietario di Europe 1) finanzia il rafforzamento della squadra, in cambio di una effimera rinominazione in \"Paris 1\". Malgrado tutto, il club subisce una sconfitta severa 1-7 al Parco dei Principi contro l'AS Monaco, termina in 19\u00aa posizione, senza aver mai superato la 17\u00aa durante tutta la stagione, perde lo spareggio contro il RC Lens ai calci di rigore e retrocede alla fine della stagione. In questa stessa stagione tuttavia, batte il record di affluenza allo stadio il 27 aprile 1979 in occasione dell'incontro contro l'AS Saint-\u00c9tienne con spettatori.\nSenza grandi mezzi finanziari, il Paris FC rimane in Division 2 fino al 1983. Nel 1980, la squadra allenata da Roger Lemerre, che succede a Vicot, riesce tuttavia a creare la sorpresa nella Coupe de France eliminando lo Stade rennais negli ottavi di finale e l'AJ Auxerre (D2) nei quarti di finale. La squadra \u00e8 in seguito battuta in semi-finale da un altro club di D2, l'US Orl\u00e9ans. Nel 1981, il club riesce a salvarsi all'ultima giornata contro l'UES Montmorillon davanti a solamente spettatori. Lo stadio D\u00e9jerine non risponde pi\u00f9 alle norme della Lega, i dirigenti cercano nuovamente un altro club per una fusione. Essi decidono per il Troyes Aube Football, che dispone del moderno stadio de l'Aube, ma gli incontri organizzati a Troyes non attirano il grande pubblico, con un'affluenza media di spettatori per tutta la stagione. Malgrado la salvezza in D2, il club \u00e8 fortemente indebitato, il che porta la Federazione a ipotizzare la sua retrocessione.\nNello stesso periodo, l'uomo d'affari Jean-Luc Lagard\u00e8re (proprietario dell'omonimo gruppo) desidera creare un nuovo club di alto livello nella regione parigina, che sia competitivo sia a livello nazionale sia a livello europeo. Per farlo, Lagard\u00e8re immagina di unire il Racing Club de France, club dal passato glorioso ma caduto al livello amatoriale, con il Paris FC, che gioca in D2. In un primo tempo, preoccupati dello stato delle finanze del PFC, i dirigenti del Racing rifiutano la proposta. Cos\u00ec, non potendo concretizzare immediatamente il suo progetto, Lagard\u00e8re acquista da solo il Paris FC, con la promessa che in caso di mantenimento in Division 2 il Racing accetti la fusione. Gi\u00e0, in qualit\u00e0 di nuovo proprietario del Paris FC, Lagard\u00e8re anticipa la fusione: rinomina il PFC in \"Racing Paris 1\" e cambia i colori sociali in blu cielo e bianco che sono i colori del Racing. Il \"Racing Paris 1\" riesce a salvarsi e nell'estate 1983, la sua squadra \u00e8 fusa con quella del Racing, mentre le riserve e le squadre giovanili dell'ex Paris FC sono inviate in Division 4, conservando l'identit\u00e0 e le strutture della precedente Paris FC, col nome di \"Paris Football Club 83\".\nLagard\u00e8re invest\u00ec enormemente nel \"Racing\" sperando di riuscire automaticamente e in poco tempo ad arrivare al successo; visto che non vi riesce, rinuncia, lasciando il club nel 1989. Ma, anche se questa fusione tra il \"Racing\" e il \"PFC\" \u00e8 stata un fallimento per i due club, Lagard\u00e8re ha dato l'esempio di un forte apporto finanziario con trasferimenti a peso d'oro e un forte aumento della remunerazione dei giocatori; ci\u00f2 ha modificato radicalmente il modello economico dei club francesi. Successivamente, altri dirigenti d'azienda investiranno fortemente nei club come Bernard Tapie all'Olympique de Marseille nel 1986, con pi\u00f9 successo visto che il club vince rapidamente diversi titoli di campione di Francia.\nLa ricostruzione del Paris FC 83 (1983-1990).\nCon una squadra con poca esperienza, il Paris FC, ribattezzato Paris FC 83, termina 13\u00ba, ovvero alla penultima posizione del suo gruppo nella Division 4 ed \u00e8 quindi retrocesso nella \"Division d'Honneur de Paris\". Qui vi resta per quattro stagioni. In seguito, sotto la guida dell'ex giocatore professionista Pierre Lechantre, nominato allenatore nel 1987, il club riesce in due promozioni consecutive, vincendo la \"Division d'Honneur de Paris\" nel 1988 e poi il gruppo F della Division 4, dove \u00e8 vice-campione della Division 4.\nNel 1989, il PFC-83 esordisce nella Division 3, e arriva a salvarsi a fine stagione. Ci\u00f2 attira un uomo d'affari ambizioso, Bernard Ca\u00efazzo, che si fissa per obiettivo la promozione rapida in Division 2, al fine di fare del Paris FC il secondo club calcistico della capitale dopo il Paris Saint-Germain. Nel 1989-1990, il PFC termina in 12\u00aa posizione su 16 nel gruppo Est.\nLa disillusione degli ambiziosi Paris FC 98 e Paris FC 2000 (1990-2006).\nL'obiettivo di risalire in D2 \u00e8 mancato di poco nella prima stagione di Ca\u00efazzo alla presidenza del Paris FC. Tre le due stagioni nel 1991, la mairie di Parigi accorda una sovvenzione eccezionale di 90 milioni di franchi al Paris Saint-Germain Football Club, in difficolt\u00e0 finanziarie, limitando in conseguenza le sovvenzioni date al PFC. Malgrado tutto, il Paris FC, rinominato \"Paris FC 98\", che s'ispira dal nome della candidatura della Francia all'organizzazione del campionato mondiale di calcio 1998, \u00e8 ambizioso e fa molti acquisti. Dopo una nuova promozione mancata di poco nel 1992, Ca\u00efazzo, criticato per aver ipotizzato una fusione con il Melun Football Club, club rivale del PFC, e Lechantre lasciano finalmente il club.\nNel giugno 1992, Didier Bariani, uomo politico parigino, sostituisce Ca\u00efazzo. Al suo arrivo, egli nomina Hubert Velud come allenatore. Nel 1993, malgrado un inizio stagione insoddisfacente che conduce all'esonero di Hubert Velud in corso della stagione per rimpiazzarlo con Delio Onnis, il Paris FC termina 4\u00ba del suo gruppo nella Division 3 e raggiunge i suoi obiettivi ed \u00e8 promosso nel campionato National 1, nuovo campionato creato con un'anticamera della seconda divisione durante la riforma delle competizioni. Gli anni seguenti, il club termina ogni stagione a centro classifica di questo campionato.\nNel 1996, il club \u00e8 ribattezzato \"Paris Football Club 2000\". L'anno seguente, integra nuovamente il Championnat National, che risulta della fusione in un unico gruppo dei due gruppi di National 1. Dopo due nuove stagione trascorse senza reali speranze di promozione, malgrado le ambizioni annunciate, il Paris FC si separa del suo allenatore e realizza nell'estate 1999 un sforzo di reclutamento con l'obiettivo di accedere finalmente alla Division 2. Contemporaneamente, il club si trasferisce allo stadio Charl\u00e9ty, uno stadio da posti situato nel XIII \"arrondissement\" di Parigi, ricostruito alcuni anni prima. Ma la sconfitta \u00e8 severa: l'amalgama tra i nuovi acquisti e i vecchi giocatori non c'\u00e8, la squadra, allenata da Jean-Pierre Carayon, termina la stagione 1999-2000 al 17\u00ba posto, retrocede nel Championnat de France amateur (CFA) e ritorna allo stadio D\u00e9jerine.\nRobert Buigues, arrivato in corso di stagione in sostituzione di Jean-Pierre Carayon, non riesce a ottenere la promozione sperata, e nemmeno Philippe Lema\u00eetre e Patrick Parizon che lo sostituirono successivamente. No\u00ebl Le Gra\u00ebt, l'influente ex presidente della Ligue de Football Professionnel, entra nel consiglio d'amministrazione nel 2001 con l'obiettivo di salvare il club e verificarne i conti. Alla fine del 2003, egli affida il PFC a Guy Cotret, un banchiere, che ha per ambizione di farne un grande club di formazione nell'est e nel nord di Parigi, portando un \u00abprogetto educativo, sociale e sportivo\u00bb. Nel 2005, il club ritrova il suo nome d'origine: \"Paris Football Club\". Sotto la direzione di Jean-Marc Pilorget, nominato nel 2004, il club parigino ritrova il Championnat National, sei anni dopo averlo lasciato. La promozione \u00e8 assicurata grazie al 1\u00ba posto nel gruppo D del Championnat de France amateur 2005-2006.\nLa stabilizzazione in National (2006-2015).\nRitornato nel terzo livello del calcio francese, il PFC si fissa gi\u00e0 come obiettivo la promozione in Ligue 2 all'orizzonte 2009.\nNella sua prima stagione in National, il club termina in 6\u00aa posizione. L'anno dopo, allenato da Jean-Guy Wallemme, il PFC realizza un exploit nei trentaduesimi di finale della Coupe de France superando il Toulouse, ma \u00e8 eliminato nel turno successivo dal Dijon FCO. In campionato, la stagione \u00e8 media, con una 10\u00aa posizione, a tredici punti dalla promozione in Ligue 2. La stagione successiva, malgrado il ritorno dell'allenatore Jean-Marc Pilorget, il Paris FC termina solo alla 6\u00aa posizione. L'obiettivo di una \u00abpromozione in tre anni\u00bb, fissato nel 2006, non \u00e8 dunque raggiunto.\nNel 2009-2010, il Paris FC \u00e8 nuovamente candidato alla promozione. Ma l'inizio stagione \u00e8 deludente e l'allenatore Jean-Marc Pilorget \u00e8 esonerato dopo la sconfitta contro il Cassis-Carnoux. I dirigenti sceglieranno allora Jean-Luc Vannuchi, l'allenatore della promozione del N\u00eemes Olympique in D2 nel 2008, per sostituirlo. I risultati migliorano e il PFC termina alla 6\u00aa posizione, grazie soprattutto ai 22 gol dell'attaccante David Pollet. Dopo questo buon fine stagione, il Paris FC continua ad ambire alla promozione in Ligue 2 al termina della stagione 2010-2011. Ma nuovamente, il club termina a met\u00e0 classifica in 12\u00aa posizione. Il presidente Cotret pensava tuttavia di avere quest'anno \u00abla miglior rosa mai avuta\u00bb.\nNel Championnat National 2011-2012, le performance del club sono nuovamente deludenti, infatti, sotto la direzione di Alain Mboma, la squadra fin\u00ec 16\u00aa a una posizione dalla retrocessione. Prima della stagione seguente, i dirigenti ingaggiano Olivier Guillou per sostituirlo e rinnovano in profondit\u00e0 la squadra ingaggiando dei giovani promettenti. Tuttavia, l'inizio della stagione 2012-2013 \u00e8 nuovamente deludente: dopo 10 partite, il club \u00e8 in zona retrocessione e Guillou \u00e8 esonerato. Il suo allenatore in seconda, Alexandre Monier lo sostituisce, senza per\u00f2 riuscire a risollevare la situazione. In febbraio, \u00e8 il nuovo allenatore Gaston Diam\u00e9 che cerca di risollevare le sorti della squadra, sempre in zona retrocessione. Malgrado un leggero miglioramento dei risultati il club \u00e8 retrocesso in CFA a seguito della 37\u00aa giornata.\nTuttavia, le retrocessioni amministrative successive del Club Sportif Sedan Ardennes, del Le Mans Football Club e del Football Club de Rouen 1899 decise dalla Direction nationale du contr\u00f4le de gestion (DNCG) conducono al ripescaggio del Paris FC, che rimane dunque in National per la stagione 2013-2014. Il club si trasferisce allo stadio D\u00e9jerine, che ha una capacit\u00e0 pi\u00f9 adatta alle affluenze di pubblico del Championnat National e che \u00e8 anche dotato di un terreno di gioco in erba sintetica. Malgrado un'estate incerta per via delle decisioni della DNCG, l'inizio stagione per PFC in National \u00e8 molto soddisfacente, in particolare grazie a una buona difesa. La squadra ha in seguito un calo di rendimento per finire poi il campionato a met\u00e0 classifica, al 9\u00ba posto.\nI fallimenti ripetuti del Paris FC nel suo obiettivo di risalire in Ligue 2 irritano alcuni osservatori che denunciano gli errori del club (giocatori, finanze, ...). Per la stagione 2014-2015, il club ritorna ambiziosamente allo stadio Charl\u00e9ty. Gli inizi sono molto soddisfacenti poich\u00e9 il club prende la testa del campionato alla fine della 7\u00aa giornata e la conserva fino alla fine del girone d'andata. Il ritmo dei parigini rallenta un poco, e il Red Star FC li supera in marzo. Il club di Saint-Ouen distanzia in seguito il Paris FC, che si ritrova in una lotta a tre, per i due posti disponibili per la promozione, con il Football Club Bourg-P\u00e9ronnas e il Racing Club de Strasbourg, a tal punto che all'ultima giornata, i parigini non sono ancora promossi e hanno bisogno almeno di un pareggio. Essi ottengono un pareggio nell'ultima giornata e finiscono secondi nel Championnat National 2014-2015, e questo gli permette di accedere alla Ligue 2, lasciata 32 anni prima.\nIl ritorno al professionismo (2015-).\nDopo l'eccellente stagione nel Championnat National 2014-2015, nel quale il Paris FC \u00e8 arrivato secondo, il club \u00e8 promosso in Ligue 2, lasciata 32 anni prima, e ritrova nella stessa occasione lo statuto di club professionistico. Dopo una stagione 2015-2016 deludente che li vede arrivare ultimi nel campionato di Ligue 2 e retrocedere nella lega inferiore, il Paris FC riesce ad arrivare terzo nel Championnat National 2016-2017. Questo piazzamento garantisce alla squadra parigina la partecipazione ai play-off promozione nella quale affronta l\u2019, arrivato terzultimo nel campionato di Ligue 2 2016-2017. La sconfitta nel playoff sembra negare alla squadra parigina la partecipazione al campionato professionistico, ma il fallimento dello SC Bastia e il seguente ripescaggio le permettono di disputare la Ligue 2 2017-2018, stagione portata al termine con un ottimo ottavo posto in classifica. Tuttavia, la stagione seguente si rivela decisamente positiva, con il club fisso nelle prime posizioni della classifica fin dall\u2019inizio. Nonostante un leggero calo del rendimento nel periodo invernale, i parigini ottengono un notevole quarto posto con 65 punti ottenuti, frutto di 17 vittorie, 14 pareggi e soltanto 7 sconfitte, ma oltre alla fase offensiva sterile che registra appena 36 gol all\u2019attivo (attacco da zone basse della classifica), la fase difensiva vede solo 22 gol subiti, la migliore del torneo (il , vincitore del campionato, uno in pi\u00f9), nonch\u00e9 una delle migliori in Europa. Il quarto posto raggiunto permette al club di disputare il primo incontro dei playoff promozione contro il , col vantaggio del fattore campo; tuttavia, l'incontro viene pareggiato per 1-1 nei 90 minuti regolamentari (pareggio agguantato in pieno recupero) e viene risolto ai calci di rigore, dove gli avversari l\u2019hanno spuntata per 5-4. I parigini sono costretti a dire addio al sogno promozione.\nColori e simboli.\nColori.\nNel 1970, dopo la fusione con lo Stade Saint-Germain, i colori scelti furono il blu e il rosso in riferimento allo stemma di Parigi e il bianco in riferimento allo Stade Saint-Germain che gi\u00e0 utilizzava questo colore per le proprie divise. La prima maglia del PSG nel 1970 \u00e8 quindi rossa con pantaloncini bianchi e calzini blu. Dopo la separazione dal Paris Saint-Germain, il Paris FC ha adottato dal 1972 fino alla fine degli anni settanta e per la stagione 1979-1980 il colore arancione in riferimento all'allora sponsor Bic. Dal 1978 al 1980 il club ha utilizzato una maglia azzurra. Durante gli anni di militanza in Division d'Honneur (1984-1988), il Paris FC ha utilizzato una divisa prevalentemente rosa. Tra il 1989 e il 2002 il club ha riadottato come colore sociale l'azzurro. Dal 2002 i colori della squadra sono diventati il blu e il bianco.\nSimboli ufficiali.\nStemma.\nNello stemma del club campeggiano le stilizzazioni della Torre Eiffel, iconico monumento parigino, e della barca \"Scilicet\", mutuata dallo stemma di Parigi.\nStrutture.\nStadio.\nInaugurato nel 1972, dopo una ricostruzione durata tre anni, il Parco dei Principi ha ospitato le partite del Paris FC dal 1972 al 1974, e dal 1978 al 1979 (contemporaneamente al Paris Saint-Germain).\nCon la retrocessione in Division 2, nel 1974, il Paris FC si trasfer\u00ec allo stadio Porte de Montreuil, un impianto vecchio e fatiscente. Durante la stagione 1974-1975 gli spogliatoi vennero distrutti da un incendio. Il Paris FC fu costretto a girare i vari campi da gioco della periferia parigina. Lo stesso accadde nella stagione 1978-1979, quando gioc\u00f2 le prime due partite allo stadio Olimpico Yves-du-Manoir di Colombes e altre allo stadio Bauer di Saint-Ouen.\nIl Paris FC ritorn\u00f2 poi al Montreuil, rinominato stadio D\u00e9jerine. Durante la stagione 1981-1982, la squadra gioc\u00f2 alcune partite allo stadio de l'Aube, a Troyes, ma torn\u00f2 allo stadio D\u00e9jerine a seguito della scarsa affluenza di pubblico. In seguito il Paris FC torn\u00f2 allo stadio Charl\u00e9ty, appena ricostruito, per l'obbiettivo di ritornare in Division 2. A fine stagione la squadra retrocedette nel Championnat de France amateur e ritorn\u00f2 a disputare le partite di casa al D\u00e9jerine, rimanendovi fino al 2007.\nDisponento di solo posti, l'impianto non soddisfa i requisiti per poter ospitare le partite della squadra nel Championnat National. Il 19 luglio 2006 viene concessa una deroga al Paris FC fino al 31 dicembre 2006 per permettere i lavori di adeguamento. La struttura non fu dunque agibile per le prime tre partite di campionato e la squadra si trasfer\u00ec brevemente allo stadio Marville, a La Courneuve.\nNel 2007 il club ritorn\u00f2 allo stadio Charl\u00e9ty, ma nell'agosto del 2013 venne presa la decisione di ritornare al D\u00e9jerine a causa della scarsa affluenza di pubblico. Tuttavia nell'aprile del 2014 la dirigenza programm\u00f2 il ritorno allo Charl\u00e9ty che avvenne a poche settimane dall'inizio della stagione 2014-2015.\nCentro di allenamento.\nIl Paris FC si allena al Parc Interd\u00e9partemental des Sports\u00a0\u2013Plaine Sud, a Choisy-le-Roi e allo stadio Maryse Hilsz, nel XX \"arrondissement\" di Parigi.\nTifoseria.\nStoria.\nEsistono due gruppi ultra che sostengono il Paris FC: uno \u00e8 chiamato \"Old Club\", fondato nel 2010, mentre l'altro \u00e8 chiamato \"Ultras Lutetia\", formato nel 2014. Un altro gruppo era quello dei \"Blues Wolves\", fondato nel 2008 e che ha cessato l'attivit\u00e0 nel 2010 a causa dei numerosi incidenti venutisi a creare con i tifosi delle squadre avversarie.\nGemellaggi e rivalit\u00e0.\nLa tifoseria del Paris FC intrattiene dei buoni rapporti con i sostenitori inglesi del Hereford e con quelli svizzeri dell'Ajoie, squadra di hockey su ghiaccio.\nTra il 1993 e il 1999, e dal 2007 al 2012, il Paris FC ha incontrato regolarmente il nel Championnat National. In seguito alle varie gare disputate, all'obbiettivo prefissato da entrambe le squadre di ottenere la promozione nella seconda divisione del campionato francese e alla vicinanza tra le citt\u00e0 di Parigi e Cr\u00e9teil si sono verificati degli scontri, come nel corso della stagione 2009-2010.\nUn'altra rivalit\u00e0 \u00e8 quella con il Red Star, squadra della vicina Saint-Ouen. Le squadre si sono incontrate a pi\u00f9 riprese tra il 1972 e il 2019. Ci sono stati diversi scontri tra le due tifoserie che hanno anche causato il ferimento di alcune persone e l'intervento della polizia.\nBibliografia.\nsulla storia del Paris Saint-Germain e quindi sui primi anni del Paris Football Club:"}
{"id": "2411338", "revid": "109237119", "url": "https://it.wikipedia.org/wiki?curid=2411338", "title": "Mar Eemiano", "text": "Il mar Eemiano era una massa di acqua localizzata approssimativamente dove attualmente si trova il mar Baltico, durante l'Interglaciazione Riss-W\u00fcrm, la sua presenza viene datata al tempo dell'evento \"MIS 5e\" nel sistema di misurazione delle temperature terrestri in base agli isotopi dell'ossigeno sul fondo marino \"Stadio dell'isotopo marino\" (\"Marine isotopic stage\", MIS 5e), approssimativamente nell'arco di tempo compreso tra 130.000 e 115.000 anni fa. Il livello del mare era, su scala globale, da 5 a 7 metri pi\u00f9 alto di quello odierno, a causa della precedente fusione dell'acqua dei ghiacciai. Sebbene il termine \u201cEemiano\u201d si applica correttamente soltanto al sistema glaciale del Nord-Europa, alcuni scienziati lo usano in un senso pi\u00f9 ampio per indicare ogni massa d'acqua di grandi dimensioni nell'ultimo Periodo interglaciale.\nIl mar Eemiano, nella fase arcaica, collegava il Mar Bianco lungo la linea del Canale Baltico-Mar Bianco. La Carelia era inondata e i laghi Ladoga e Onega erano solamente depressioni all'estremit\u00e0 poco profonda del Mar Eemiano. Dall'altra estremit\u00e0 il mare si collegava pi\u00f9 estesamente al mar del Nord. Molta parte del Nord Europa era sommersa da acque poco profonde. La Scandinavia era un'isola, e la salinit\u00e0 del mar Eemiano era comparabile a quella dell'Atlantico. Gli scienziati arrivano a queste conclusioni studiando alcuni tipi di microorganismi fossilizzatisi nei sedimenti argillosi depositati nel mar Eemiano, e il rinvenimento di polline di \"Corylus\", \"Carpinus\" e \"Betula\".\nDurante la fase MIS 5e, la temperatura media annuale era di 3\u00a0\u00b0C pi\u00f9 alta di oggi. Al suo termine, durante il preludio pi\u00f9 freddo degli stadi 5 d, c, b, a, la regione continu\u00f2 a sollevarsi isostaticamente. Un po' d'acqua fu \"ricatturata\" dal ghiaccio, i livelli nel mar Eemiano si abbassarono e lo sbocco del mar Bianco venne bloccato. Il lago salmastro post-Eemiano non dur\u00f2 a lungo geologicamente parlando, ma venne ricoperto totalmente dal ghiaccio. La Glaciazione W\u00fcrm sviluppatasi pienamente nella fase MIS 4, con uno stadio intermedio nel MIS 3 e una pi\u00f9 grande estensione nel MIS 2, raggiunse al suo massimo, tra 20.000 e 18.000 anni fa, un'altezza di oltre 3\u00a0km. Poich\u00e9 il fondo lacustre era profondo soltanto poche centinaia di metri, nessun lago poteva continuare a esistere. Il ghiaccio si estese verso sud nel Nord Europa fino alla Francia e verso est fino alla Polonia. Al momento della sua recessione si form\u00f2 il Lago Ghiacciato Baltico."}
{"id": "2411339", "revid": "352448", "url": "https://it.wikipedia.org/wiki?curid=2411339", "title": "Eemiano (Mar Baltico)", "text": ""}
{"id": "2411342", "revid": "110157", "url": "https://it.wikipedia.org/wiki?curid=2411342", "title": "Chiesa di San Giovanni Evangelista (Breggia)", "text": "La chiesa parrocchiale di San Giovanni Evangelista \u00e8 un edificio religioso che si trova a Morbio Superiore, frazione di Breggia in Canton Ticino.\nStoria.\nI primi riferimenti storici alla chiesa risalgono a documenti del 1227. L'originale edificio a tre navate venne ricostruito completamente nel 1789 con una pianta rettangolare e diversa orientazione. Il campanile risale al 1639.\nDescrizione.\nAll'interno si trova un portico con colonne ioniche, una copertura a botte ed una cupola"}
{"id": "2411345", "revid": "1442080", "url": "https://it.wikipedia.org/wiki?curid=2411345", "title": "Regions Morgan Keegan Championships and the Cellular South Cup 2009 - Singolare femminile", "text": "Il singolare femminile del Regions Morgan Keegan Championships and the Cellular South Cup 2009 \u00e8 stato un torneo di tennis facente parte del WTA Tour 2009.\nLindsay Davenport era la detentrice del titolo ma non ha partecipato perch\u00e9 era incinta.\nIl titolo \u00e8 andato a Viktoryja Azaranka che ha battuto in finale Caroline Wozniacki,6-1,6-3."}
{"id": "2411347", "revid": "242434", "url": "https://it.wikipedia.org/wiki?curid=2411347", "title": "Regions Morgan Keegan Championships 2009 - Singolare maschile", "text": ""}
{"id": "2411349", "revid": "136801", "url": "https://it.wikipedia.org/wiki?curid=2411349", "title": "Regions Morgan Keegan Championships and the Cellular South Cup 2009. - Singolare maschile", "text": ""}
{"id": "2411350", "revid": "287204", "url": "https://it.wikipedia.org/wiki?curid=2411350", "title": "Ye Jiangchuan", "text": "Biografia.\nImpar\u00f2 gli scacchi piuttosto tardi, all'et\u00e0 di 17 anni, ma gi\u00e0 all'et\u00e0 di 20 anni vinse il suo primo campionato cinese. Lo vinse in totale sette volte (1981, 1984, 1986, 1987, 1988, 1989, 1994, 1996).\nDivenne nel 1993 il terzo grande maestro cinese, dopo Ye Rongguang e Xie Jun.\nIn gennaio del 2000 fu il primo cinese a superare la soglia dei 2600 punti Elo. Raggiunse il massimo rating in aprile del 2003, con 2684 punti.\nPartecip\u00f2 con la nazionale cinese a 12 olimpiadi degli scacchi dal 1982 al 2004 (sei volte in 1\u00aa scacchiera), vincendo una medaglia d'argento individuale alle olimpiadi di Lucerna 1982.\nVinse tre volte (nel 1995, 1999 e 2001) la \"Dato Tan Chin Nam Cup\".\nNel Campionato del mondo di scacchi FIDE 2002 super\u00f2 al primo turno Aleksej Barsov, al secondo Lev Psachis e al terzo Loek van Wely ma venne superato al quarto turno da Vasyl' Ivan\u010duk per 0,5-1,5.\nNel 2000 divenne il capitano e allenatore della nazionale cinese e dal 2004 prende parte solo saltuariamente ai tornei."}
{"id": "2411351", "revid": "125290224", "url": "https://it.wikipedia.org/wiki?curid=2411351", "title": "Marco Bresciani", "text": "Biografia.\nBresciani inizia l'attivit\u00e0 di doppiatore a met\u00e0 degli anni ottanta per il Gruppo Trenta. Nel 1989 viene scelto come nuova voce italiana del personaggio della Disney Winnie the Pooh nella serie TV \"Le nuove avventure di Winnie the Pooh\", doppiando poi il personaggio in ogni sua apparizione fino ad oggi. Sempre per la Disney ha inoltre dato voce al personaggio di Iago in tutte le sue apparizioni.\nNel 1996 diventa la nuova voce italiana di Taddeo e Porky Pig, partecipando ai nuovi doppiaggi dei cortometraggi animati \"Looney Tunes\" e \"Merrie Melodies\" e a quelli delle opere contemporanee correlate. Tuttavia, due anni dopo viene sostituito nel ruolo di Porky da Massimiliano Alto; Bresciani \u00e8 quindi udibile come voce di Porky solo nel film \"Space Jam\" e nei cortometraggi doppiati prima della sostituzione. Rimane invece come doppiatore di Taddeo fino al 2006, venendo poi sostituito anche in questo ruolo da Marco Baroni.\nHa avuto anche alcune esperienze come attore, drammaturgo e regista teatrale. Nel 1991 \u00e8 co-sceneggiatore e interprete del film di Claudio Risi \"Pugni di rabbia\". Dal 1998 lavora anche come autore televisivo."}
{"id": "2411356", "revid": "1543377", "url": "https://it.wikipedia.org/wiki?curid=2411356", "title": "HMS Battleaxe (F89)", "text": "La HMS \"Battleaxe\" (F89) era una fregata Type 22 della Royal Navy, \u00e8 stata venduta alla marina brasiliana il 30 aprile 1997 e ribattezzata \"Rademaker\" (F-49).\nServizio.\nLa nave \u00e8 entrata in servizio con la Royal Navy prima della guerra delle Falkland, ma non partecip\u00f2 alle operazioni di riconquista delle isole perch\u00e9 in riparazione, arrivando solo dopo a rilevare le navi gi\u00e0 impegnate. Ha partecipato ad operazioni in Medio Oriente, come la prima guerra del Golfo; nel gennaio 1991 era parte della scorta di un gruppo da battaglia composto dalla corazzata classe Iowa USS \"Wisconsin\" (BB-64), l'incrociatore classe Leahy USS \"England\" (DLG/CLG-22), il cacciatorpediniere classe Spruance USS \"O'Brien\" (DD-975), e la fregata classe Leander (Batch 3) HMS \"Jupiter\" (F60).\nCon la marina brasiliana la nave \u00e8 entrata in servizio il 30 aprile del 1997, prendendo il nome dell'ammiraglio Augusto Hamann Rademaker Gr\u00fcnewald (1905\u20131985); a tutto il 2017 \u00e8 attivamente impegnata nelle attivit\u00e0 di squadra, oltre che addestrative; per queste ultime nel 2015 ha imbarcato due elicotteri IH-6B (Bell Jet Ranger III militarizzati) per un corso di perfezionamento dei piloti di elicottero dell'Aviazione Navale; ha partecipato nel febbraio 2017 alla esercitazione Aderex I/2017. Nel 2012 la nave era stata sottoposta ad un ciclo di revisione e ammodernamento degli impianti di propulsione e dell'armamento\nNei media.\nLa HMS \"Battleaxe\", \u00e8 stata citata nel romanzo di Tom Clancy \"Uragano Rosso\", dove durante l'immaginario conflitto con l'Unione Sovietica insieme ad una fregata USA della classe Perry, la USS \"Reuben James\", partecipa alla scorta di vari convogli atlantici ed infine alla scorta di un gruppo da battaglia che deve rioccupare l'Islanda; nel romanzo vengono descritte le caratteristiche principali della nave ed alcune tattiche di guerra antisommergibile usate dalla NATO."}
{"id": "2411359", "revid": "1543377", "url": "https://it.wikipedia.org/wiki?curid=2411359", "title": "Cladonia cenotea", "text": "Cladonia cenotea (Ach.) Schaer. (1823), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva probabilmente dal greco , \"ken\u00f2tes\", che significa \"vuoto\".\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato fresco o montano dell'area boreale. Rinvenuta su legni putrescenti, principalmente su ceppaie e in suoli ricchi di humus. Predilige un pH del substrato da molto acido a valori intermedi fra molto acido e subneutro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 abbastanza rara: \nTassonomia.\nQuesta specie \u00e8 attribuita attualmente da molti autori alla sezione Perviae; alcuni la ascrivono alla sezione Strepsiles, altri alla Unciales; a tutto il 2008 sono state identificate le seguenti forme, sottospecie e variet\u00e0:"}
{"id": "2411361", "revid": "24538713", "url": "https://it.wikipedia.org/wiki?curid=2411361", "title": "Cugliate Fabiasco", "text": ""}
{"id": "2411366", "revid": "363629", "url": "https://it.wikipedia.org/wiki?curid=2411366", "title": "Il sequestro Soffiantini", "text": "Il sequestro Soffiantini \u00e8 una miniserie televisiva del 2002 di Riccardo Milani, interpretata da Claudia Pandolfi, Claudio Santamaria e Michele Placido. Il soggetto \u00e8 tratto dall'opera letteraria \"Il mio sequestro\" di Giuseppe Soffiantini e Tonino Zama.\nTrama.\nNella miniserie TV si raccontano i 237 giorni del sequestro dell'imprenditore bresciano Giuseppe Soffiantini da parte dell'anonima sarda, seguendo le indagini del commissario di polizia Giulia Corrias e l'ispettore dei NOCS Samuele Donatoni.\nCuriosit\u00e0.\nNell'ultima scena ambientata in Australia dove Giuseppe Soffiantini si reca per un confronto con l'uomo che potrebbe essere stato il suo carceriere ma che lui non riconosce come tale, \u00e8 lo stesso Giuseppe Soffiantini ad interpretare se stesso in un cameo ed essere brevemente inquadrato mentre lascia il carcere australiano."}
{"id": "2411370", "revid": "196390", "url": "https://it.wikipedia.org/wiki?curid=2411370", "title": "Michael Krasenkov", "text": ""}
{"id": "2411371", "revid": "196390", "url": "https://it.wikipedia.org/wiki?curid=2411371", "title": "Michael Krasenkow", "text": ""}
{"id": "2411374", "revid": "729019", "url": "https://it.wikipedia.org/wiki?curid=2411374", "title": "Strada europea E962", "text": "La strada europea E962 \u00e8 una strada di classe B il cui percorso si snoda interamente in territorio greco, e precisamente in Attica e in Beozia.\nCollega Eleusi a Tebe.\nA differenza della parallela E75, il cui itinerario scorre pi\u00f9 a est utilizzando l'autostrada 1, la E962 segue un percorso pi\u00f9 tortuoso lungo la strada statale 3."}
{"id": "2411375", "revid": "203463", "url": "https://it.wikipedia.org/wiki?curid=2411375", "title": "Loek Van Wely", "text": ""}
{"id": "2411380", "revid": "648716", "url": "https://it.wikipedia.org/wiki?curid=2411380", "title": "Odo Marquard", "text": "Biografia.\nMarquard studi\u00f2 filosofia, germanistica e teologia all'universit\u00e0 di M\u00fcnster e nella Albert-Ludwig-Universit\u00e4t di Friburgo in Brisgovia. Sostenne la sua tesi dottorale nel 1954, \"Sul problema della logica dell'apparenza in Kant\". \nDivenne assistente di Joachim Ritter a M\u00fcnster e sostenne l'abilitazione nel 1963 con una habilitationsschrift \"Sul depotenziamento della filosofia trascendentale. Motivi filosofici di un nuovo psicologismo nella filosofia\". \nIn seguito insegn\u00f2 come \"privatdozent\" e divenne professore nel 1965 all'Justus Liebig Universit\u00e4t di Gie\u00dfen, divenendovi professore emerito dal 1993. \nLa sua opera ha ricevuto in Germania numerosi riconoscimenti e premi.\nFilosofia.\nGli scritti di Marquard - in genere brevi saggi - si caratterizzano per uno stile polemico e spesso umoristico. I suoi primi lavori concernono soprattutto con la filosofia della natura nell'idealismo tedesco e sul ritorno di motivi idealisti nella psicanalisi. \nMarquard ha intrapreso una critica della filosofia della storia che egli interpreta come reazione alla crisi della teodicea nell'ambito del sapere.\nEgli si rivolge all'antropologia e a una visione scettica sulla finitezza dell'esistenza. L'uomo non pu\u00f2 che attenersi alle convenzioni ereditate e al tentativo di 'compensarle', un fatto che implica una certa dose di conservatorismo.\nMarquard propone cos\u00ec un \"Addio al principiale nella filosofia\", un \"elogio del politeismo\" e la separazione dei poteri oltre che un\"'Apologia del caso\". In questo modo si situa in opposizione alla critica sociale della Scuola di Francoforte che egli considera come un \u00abipertribunale\u00bb della filosofia della storia. Egli rivendica l'\u00abusualismo\u00bb contro l'utopia politica, contro i programmi critici totalitari e le esigenze di legittimazione, ossia una forma di adesione al moderno mondo borghese.\nMarquard ha esercitato un'influenza sulle scienze umane con la sua idea della 'compensazione'. Secondo lui, le scienze umane, e in particolare l'estetica, hanno la funzione di compensare i pregiudizi dell'ambiente umano: \u00abPi\u00f9 il mondo \u00e8 moderno, pi\u00f9 le scienze umane sono indispensabili\u00bb."}
{"id": "2411381", "revid": "729019", "url": "https://it.wikipedia.org/wiki?curid=2411381", "title": "Muscolo orbicolare della bocca", "text": "Nell'anatomia umana il muscolo orbicolare della bocca \u00e8 un muscolo del volto che circonda le labbra.\nAnatomia.\nQuesto muscolo \u00e8 costituito da fibre dei muscoli cutanei che convergono verso le labbra. L'orbicolare della bocca si divide in due parti, una centrale e l'altra periferica. Il muscolo \u00e8 innervato dal nervo faciale. Il nome \"Orbicolare\" intende un muscolo fatto \"a cerchio\" (\"orbiculus\" diminutivo di \"orbis\": orbe, circolo).\nFunzioni.\nSi tratta di un muscolo adibito alla movenza delle labbra nei suoi atti tipici, ad esempio il fischiare, suggere o il baciare."}
{"id": "2411382", "revid": "24539348", "url": "https://it.wikipedia.org/wiki?curid=2411382", "title": "Stolp", "text": ""}
{"id": "2411384", "revid": "729019", "url": "https://it.wikipedia.org/wiki?curid=2411384", "title": "Strada europea E871", "text": "La strada europea E871 \u00e8 una strada di classe B il cui percorso si snoda in territorio bulgaro e macedone.\nCollega Sofia a Kumanovo (Tebe) e segue un percorso lungo la strada statale 6 in Bulgaria e la 2 in Macedonia; soltanto un brevissimo tratto in Bulgaria \u00e8 a carreggiate separate."}
{"id": "2411388", "revid": "124253300", "url": "https://it.wikipedia.org/wiki?curid=2411388", "title": "Edoardo Chiossone", "text": "Fu anche professore di disegno.\nBiografia.\nChiossone nacque ad Arenzano, in provincia di Genova, nel 1833. Comp\u00ec gli studi presso l'Accademia Ligustica di Belle Arti di Genova, diventando professore di disegno e incisione nel 1855. Gi\u00e0 durante gli anni di studio mostr\u00f2 fini doti artistiche.\nPartito da Genova, si impieg\u00f2 dapprima a Firenze nella Banca Nazionale del Regno d'Italia ma successivamente si trasfer\u00ec in Inghilterra e quindi in Germania, lavorando nelle industrie Donforf-Naumann di Francoforte sul Meno per cercare di perfezionare le tecniche di incisione e stampa dei valori.\nFu invitato come oyatoi gaikokujin a ricoprire il ruolo di direttore dell'Officina Carte e Valori del Ministero delle Finanze giapponese. Arriv\u00f2 a Tokyo nel 1875 e prest\u00f2 servizio sino al 1891. In Giappone incise pi\u00f9 di 500 lastre di francobolli, banconote, titoli di stato e bolli di monopolio.\nLavor\u00f2 anche per la \"Perdurante Fragranza della Gloria Nazionale\", una monumentale rassegna curata e stampata dall'Insatsu Kyoku, edita tra il 1880 e il 1883 in quattordici volumi. Suoi dipinti in quell'epoca avevano come soggetti l'imperatore Meiji e l'imperatrice Sh\u014dken, tuttora esposti nel Meiji Kinenkan di Tokyo, e altri personaggi come statisti, cortigiani, diplomatici, ministri e militari d'alto rango.\nEdoardo Chiossone continu\u00f2 comunque a risiedere in Giappone anche dopo il ritiro dall'attivit\u00e0 pubblica nel 1891. Mor\u00ec a Tokyo nel 1898, e fu sepolto nella sezione riservata agli stranieri del cimitero di Aoyama; nel suo testamento dispose che le opere di sua propriet\u00e0 fossero donate al comune di Genova, il quale le impieg\u00f2 per la realizzazione, a partire dal 1905, del Museo d'arte orientale cittadino, dedicato proprio a Chiossone stesso e ospitato nel parco della Villetta Di Negro; negli anni il Museo Chiossone si \u00e8 arricchito di numerosi altri elementi espositivi ed \u00e8 diventato una delle collezioni d'arte orientale pi\u00f9 importanti a livello mondiale.\nIl cugino, David Chiossone, nel 1868 ha fondato a Genova l'Istituto per i ciechi e ipovedenti che tutt'oggi esiste e opera con numerosi tipi di attivit\u00e0 al servizio della persona e dell'autonomia dei disabili visivi.\nGalleria d'immagini.\nAlcuni lavori di Edoardo Chiossone in Giappone:"}
{"id": "2411389", "revid": "1543377", "url": "https://it.wikipedia.org/wiki?curid=2411389", "title": "Colley Cibber", "text": "Il suo colorito libro autobiografico \"Apology for the Life of Colley Cibber\" (1740), descrive la sua vita in modo aneddotico e con uno stile abbastanza stravagante. Fu autore di 25 opere rappresentate dalla sua compagnia del Drury Lane, met\u00e0 di queste opere erano degli adattamenti che Robert Lowe e Alexander Pope definirono come \"miserevoli mutilazioni\" del \"crocifisso Moli\u00e8re e dello sventurato Shakespeare\". Cibber si considerava in primo luogo un attore che divenne popolare per i suoi ruoli comici ma che per il suo voler persistere nei ruoli tragici venne messo alla berlina. La personalit\u00e0 sfacciata ed estroversa di Cibber non andava a genio ai suoi contemporanei e gli furono imputate produzioni teatrali di cattivo gusto, un affarismo da sottobanco ed un opportunismo sociale e politico che gli fece ottenere il titolo di \"poeta laureato\" a discapito di poeti di gran lunga migliori. Raggiunse il vertice di un'infamante notoriet\u00e0 quando divenne il bersaglio principale del poema satirico \"The Dunciad\" di Alexander Pope.\nL'opera poetica di Cibber fu oggetto di derisione e veniva citata solo come esempio di pochezza. La sua importanza nella storia del teatro inglese si basa sul suo essere stato uno dei primi di una lunga serie di attori direttori di teatro, sull'aver scritto un paio di commedie interessanti nel mostrare l'evoluzione del gusto e dell'ideologia agli inizi del XVIII secolo, e sul valore della sua autobiografia come fonte storica.\nBiografia.\nCibber nacque in Southampton Street, Bloomsbury, Londra. Era il figlio maggiore di Caius Gabriel Cibber, uno scultore originario della Danimarca. Sua madre, Jane Colley, proveniva da una famiglia gentilizia di Glaston, nella contea di Rutland. Cibber frequent\u00f2 la King's School di Grantham dal 1682 fino all'et\u00e0 di 16 anni, ma non riusc\u00ec ad essere ammesso al Winchester College, fondato da William di Wykeham, un suo antenato per linea materna. Nel 1688, egli entr\u00f2 a servizio del mecenate di suo padre, William Cavendish, I duca di Devonshire, che fu uno dei principali fautori della Gloriosa Rivoluzione. Dopo la rivoluzione, nel 1690, Cibber inizi\u00f2 a lavorare come attore nella compagnia teatrale di Thomas Betterton al \"Teatro Reale di Drury Lane\". \"Povero, ed in disaccordo con i suoi genitori, entr\u00f2 nel mondo del teatro in un momento in cui gli attori perdevano potere a vantaggio degli impresari teatrali\", il 6 maggio 1693 spos\u00f2 Katherine Shore, la figlia di Matthias Shore, sergente trombettista nella banda reale.\nCibber e Katherine ebbero 12 figli tra il 1694 e il 1713. Sei morirono in tenera et\u00e0 e la maggior parte dei figli sopravvissuti non vennero ben trattati nel suo testamento. Catherine, la figlia maggiore superstite, spos\u00f2 il colonnello James Brown e pare che sia stata la figlia che si prese cura del padre anziano e rimasto vedovo nel 1734. Catherine venne ampiamente ricompensata alla morte del padre che le lasci\u00f2 maggior parte del suo patrimonio. Le altre figlie pi\u00f9 piccole, Anne ed Elizabeth, si misero in affari. Anne gestiva un negozio che vendeva alimentari e casalinghi, spos\u00f2 John Boultby. Elizabeth gestiva un ristorante vicino Gray's Inn, spos\u00f2 in prime nozze Dawson Brett e una volta rimasta vedova spos\u00f2 Joseph Marples. L'unico figlio di Colley Cibber a raggiungere l'et\u00e0 adulta fu Theophilus, che segu\u00ec le orme del padre recitando al Drury Lane, tuttavia fu di grande imbarazzo per il genitore a causa della sua scandalosa vita privata. L'altro figlio maschio che super\u00f2 l'infanzia fu James, che mor\u00ec nel 1717. La figlia minore di Colley Charlotte si dedic\u00f2 alla recitazione, ma per i contrasti con il padre e la sorella Catherine cess\u00f2 ogni rapporto con i suoi.\nDopo un debutto poco felice come attore, Cibber divenne un commediografo popolare scrivendo lavori originali ed adattando testi per il teatro, divenendo un impresario teatrale autorizzato. Assunse la direzione del \"Teatro Reale di Drury Lane\" nel 1710 mostrando grandi attitudini dal punto di vista commerciale, anche se meno dal punto di vista artistico. Nel 1730, Cibber venne nominato poeta laureato, una nomina che procur\u00f2 lo sdegno di Alexander Pope e di altri critici che lo fecero oggetto di feroce satira. Fuori dal palcoscenico fu un abile giocatore d'azzardo e fu tra gli investitori nella South Sea Company.\nNegli ultimi due decenni della sua vita, Cibber rimase un'importante figura nella societ\u00e0 dell'epoca e villeggiava nei migliori centri termali dell'Era georgiana come Royal Tunbridge Wells, Scarborough e Bath. Fu amico dello scrittore Samuel Richardson, dell'attrice Margaret Woffington e della poetessa Laetitia Pilkington. All'et\u00e0 di settantatr\u00e9 anni, Cibber fece la sua ultima apparizione sulle scene con il personaggio di \"Pandulph\" nel suo lavoro \"Tyrannie papale sous le r\u00e8gne du Roi Jean\" al Covent Garden il 15 febbraio 1745, una misera parafrasi dell'opera di Shakespeare. Nel 1750 si ammal\u00f2 gravemente e raccomand\u00f2 a succedergli nel titolo di poeta laureato, il suo amico e protetto Henry Jones. Cibber, comunque, si riprese e Jones, invece, pass\u00f2 nel dimenticatoio. Cibber mor\u00ec all'improvviso nella sua casa in Berkeley Square a Londra, nel dicembre 1757, lasciando esigui lasciti a quattro dei suoi cinque figli superstiti. Lasci\u00f2 1.000 sterline a ciascuna delle sue nipoti, Jane ed Elizabeth (le figlie di Theophilus) e il resto del suo patrimonio alla figlia maggiore Catherine. Colley Cibber venne sepolto il 18 dicembre probabilmente nella Grosvenor Chapel in South Audley Street.\nL\"'Autobiografia\".\nLa colorita \"An Apology for the Life of Colley Cibber\" (1740), \u00e8 impostata su un tono pettegolo, aneddotico, fatuo ed \u00e8 a volte imprecisa. Il termine \"apologia\", \u00e8 da intendere come una dichiarazione in difesa delle proprie azioni piuttosto che una dichiarazione di rammarico per aver trasgredito.\nNel testo vengono ignorati praticamente la moglie e la famiglia di Cibber, che invece scrisse in dettaglio del suo tempo dedicato al teatro, specialmente i suoi primi anni da attor giovane al Drury Lane, offrendo un vivido resoconto delle micidiali rivalit\u00e0 e degli imbrogli che a quel tempo caratterizzavano l'attivit\u00e0 delle compagnie teatrali, oltre a fornire delle attente descrizioni degli attori con i quali ebbe modo di lavorare. Comunque l\"'Apology\", come \u00e8 stato sottolineato dai contemporanei e dai commentatori successivi, per quanto concerne la prima parte della carriera di Cibber, \u00e8 inaffidabile riguardo alla cronologia e alla descrizione di altri fatti nudi e crudi, visto che fu scritta 50 anni dopo gli eventi narrati e senza far riferimento alcuno a diari o appunti. Nondimeno, \u00e8 una preziosa fonte per la conoscenza di tutti gli aspetti della vita teatrale nella Londra della prima met\u00e0 del XVIII secolo, la cui documentazione resta comunque scarsa. Poich\u00e9 Cibber lavor\u00f2 con molti attori fin dai primi giorni del teatro del periodo della Restaurazione inglese, come Thomas Betterton ed Elizabeth Barry e visse fino a vedere recitare David Garrick, \u00e8 da considerarlo come un testimone del passaggio dai precedenti stili recitativi manierati a quelli successivi pi\u00f9 naturalistici.\nLa \"Apology\" ebbe successo e favor\u00ec un buon intrito per Cibber. Il suo autocompiacimento, comunque, fece infuriare alcuni dei suoi contemporanei, in particolare Pope, tuttavia il solito critico Samuel Johnson dovette ammettere che era \"molto divertente e molto ben fatta\". L\"'Apology\" ebbe quattro edizioni e generazioni di lettori l'hanno trovata divertente e coinvolgente, formandosi l'immagine di un autore sempre \"felice per le sue personali opinioni, le migliori di tutte; pieno di vivido spirito e capace di unire la stringatezza del giovane con la loquacit\u00e0 dell'anziano.\"\nCibber, l'attore.\n Cibber inizi\u00f2 la sua carriera di attore al Drury Lane Theatre nel 1690 e per diversi anni riscosse poco successo. \"La prima idea che si accende nella testa di un giovane attore\" scrisse nella sua autobiografia mezzo secolo pi\u00f9 tardi, \"\u00e8 quella di essere un eroe: questa mia aspirazione croll\u00f2 a causa della insufficiente mia voce; a cui si poteva anche aggiungere una magrezza estrema...ed una carnagione pallida da morto. In queste condizioni, avevo scarsissime speranze di poter mai recitare nel ruolo di amante con Mrs. Bracegirdle, cosa che speravo la mia giovent\u00f9 un giorno mi avrebbe consentito di realizzare.\"\nA quel tempo il teatro a Londra era in una situazione di decadenza dopo i fasti degli inizi della Restaurazione. Le compagnie teatrali, King's Company e Duke's Company avevano costituito un monopolio che ridusse gli attori in una posizione di debolezza negoziale e in balia del tirannico gestore Christopher Rich. Quando gli attori di maggior spicco si ribellarono e fondarono una loro societ\u00e0 cooperativa nel 1695, Cibber\u2014\"saggiamente\", come si legge nel \"Biographical Dictionary of Actors\"\u2014rimase con i resti della vecchia compagnia, \"in cui la concorrenza era meno assillante\". Dopo cinque anni, Cibber non aveva ancora conseguito un successo significativo come attore e non gli erano state assegnate le agognate parti da eroe o da amoroso. Tuttavia, il riaccendersi della rivalit\u00e0 tra vecchia e nuova compagnia cre\u00f2 un'improvvisa richiesta di nuovi lavori teatrali e Cibber colse al volo l'occasione per scrivere una commedia nella quale si riserv\u00f2 un importante e scoppiettante ruolo. Consegu\u00ec un duplice trionfo: la sua commedia \"Love's Last Shift, or Virtue Rewarded\" (1696) fu un grande successo e la sua disinibita esibizione nei panni del damerino alla francese, Sir Novelty Fashion (\"un bellimbusto che ama essere il primo in tutte le leziosit\u00e0\") delizi\u00f2 le platee. Cibber veniva ormai indicato come commediografo e come attore.\nIn seguito, quando spett\u00f2 a Cibber dire l'ultima parola nella scelta degli attori al Drury Lane, scrisse o adatt\u00f2 varie tragedie per soddisfare la sua continua brama di interpretare \"un Eroe\". Tuttavia, le sue interpretazioni di parti del genere non incontrarono mai il consenso del pubblico, che voleva vederlo interpretare leziosi damerini, una sorta di personaggio che alla fin fine andava bene sia per la sua reputazione privata di uomo vanitoso, sia per il suo ampolloso modo di recitare e la sua abitudine di improvvisare. Il suo ruolo pi\u00f9 famoso per il resto della carriera rimase quello di \"Lord Foppington\" in \"The Relapse\", una continuazione di \"Love's Last Shift\" per\u00f2 scritta da John Vanbrugh, che ebbe la prima nel 1696 con Cibber che riprendeva la sua prestazione come \"Sir Novelty Fashion\", per\u00f2 nelle vesti del nuovo personaggio, il nobile Lord Foppington. Pope riferisce del tripudio del pubblico nel salutare il minuto Cibber che indossava l'enorme parrucca di Lord Foppington, allorch\u00e9 entrava in scena portato nella sua portantina. Vanbrugh, presumibilmente, scrisse la parte di Lord Foppington proprio per \"soddisfare le eccentricit\u00e0 tripiche dello stile recitativo di Cibber.\".\nGli sforzi che Cibber pose in atto per interpretare ruoli tragici vennero ridicolizzati dai suoi contemporanei: quando Cibber nel ruolo di Riccardo III interpret\u00f2 la scena d'amore con Lady Anne, il \"Grub Street Journal\" cos\u00ec scrisse, \"Cibber sembra un borseggiatore, con il suo stringersi nelle spalle e con le sue smorfie pare uno che ha in mente di far sua la borsetta pi\u00f9 che il cuore di lei\". Cibber calc\u00f2 il palcoscenico ogni anno, salvo in due occasioni (nel 1727 e nel 1731), fra il debutto nel 1690 ed il suo ritiro nel 1732, interpretando pi\u00f9 di 100 ruoli in quasi 3.000 rappresentazioni documentate. Dopo aver venduto nel 1733 la sua quota di partecipazione nel Drury Lane Theatre e pur godendo di una vecchiaia benestante, Cibber di tanto in tanto ritornava sul palcoscenico per interpretare le classiche parti da bellimbusto della commedia del periodo della Restaurazione, nelle quali era molto apprezzato dal pubblico. Rimasero leggendarie le sue interpretazioni di \"Lord Foppington\", \"Sir Courtly Nice\" e \"Sir Fopling Flutter\". Il critico John Hill nella sua opera del 1775 \"The actor, or, A treatise on the art of playing\", descrisse Cibber come \"il miglior Lord Foppington di sempre, perch\u00e9 nella vita reale (con tutto il rispetto da parte di uno che lo ama) egli aveva proprio un che del bellimbusto\". Nella stagione 1738\u201339, Cibber interpret\u00f2 \"Shallow\" nell'Enrico IV, Parte II di Shakespeare ed ottenne ottime critiche, ma il suo \"Riccardo III\" (nell'adattamento da lui fatto) non fu ben accolto. Nel bel mezzo della rappresentazione, Cibber sussurr\u00f2 al collega attore Benjamin Victor che voleva tornarsene a casa, forse perch\u00e9 si era reso conto che era troppo vecchio per quella parte e per gli impegni psicofisici che essa richiedeva. Cibber tent\u00f2 anche l'interpretazione di ruoli tragici scritti da Ben Jonson, John Dryden ed altri, ma sempre con poco successo. Verso la fine della sua carriera, il pubblico era ormai preso dall'innovativo realistico modo di recitare della stella nascente David Garrick, che debutt\u00f2 a Londra nel 1741 interpretando la parte di \"Riccardo III\" proprio nell'adattamento di Cibber. Cibber ritorn\u00f2 sul palcoscenico per un'ultima volta nel 1745 nel ruolo del \"cardinale Pandulph\" nel suo dramma \"Papal Tyranny in the Reign of King John\".\nCibber, l'impresario.\nLa carriera di Cibber sia come attore che come impresario teatrale \u00e8 di notevole rilievo nella storia del teatro inglese perch\u00e9 egli fu uno dei primi di quella lunga e illustre serie di attori-impresari come David Garrick, Henry Irving ed Herbert Beerbohm Tree. Passando da attore del Drury Lane a consigliere dell'impresario Christopher Rich, Cibber gradatamente giunse a controllare la compagnia teatrale, innanzitutto trattenendo molti dei suoi attori\u2014tra cui Thomas Doggett, Robert Wilks e Anne Oldfield\u2014per costituire una nuova compagnia al Queen's Theatre in Haymarket. Dopo che a Rich venne revocata la lettera-patente, i tre attori poterono acquisire il controllo della compagnia e nel 1711 ritornarono al Theatre Royal. Dopo alcuni anni tempestosi caratterizzati dalla lotta per il comando fra il prudente Dopggett e lo stravagante Wilks, Doggett venne sostituito da un nascente attore, Barton Booth e Cibber, in pratica, divenne amministratore unico del Drury Lane. A Cibber si deve l'impostazione della linea di condotta a cui si attennero gli attori di successo e pi\u00f9 carismatici che gli sarebbero succeduti nel ruolo di attori-impresari. Il suo quasi contemporaneo David Garrick, cos\u00ec come gli attori-impresari del XIX secolo, Irving e Tree, avrebbero strutturato le loro carriere di commediografi e la loro identit\u00e0 di impresari a partire dalle loro sorprendenti personalit\u00e0 di \"animali da palcoscenico\". Il \"forte\" di Cibber come attore-impresario fu invece nella sua abilit\u00e0 organizzativa. Fu un imprenditore intelligente, innovativo e senza scrupoli che al contempo coltiv\u00f2 sempre in s\u00e9 l'amore per la recitazione. Il suo trionfo consistette nel aver raggiunto una posizione tale che, in conseguenza del suo potere esclusivo di produzione e assegnazione delle parti presso il Drury Lane Theatre, il pubblico londinese dovette accettarlo come attore. L'unico rilevante errore commesso da Cibber come impresario teatrale fu quello di non aver accettato di rappresentare \"L'opera del mendicante\" di John Gay, che invece risult\u00f2 un successo eccezionale per l'impresario John Rich che la mise in scena al Lincoln's Inn Fields. Quando Cibber cerc\u00f2 di imitare il successo di John Gay con la sua ballata\u2014\"Love in a Riddle\" (1729)\u2014venne sonoramente fischiato tanto da annullare la replica della sua opera. Comunque, Cibber recuper\u00f2 la parte comica di quell'insuccesso riversandola in una nuova opera, \"Damon and Phillida\".\nCibber aveva imparato dal cattivo esempio dell'impresario Christopher Rich ad essere per i suoi attori un datore di lavoro attento e alla mano, tuttavia si fece dei nemici fra i letterati a causa del potere che esercitava sugli autori. Egli respingeva tutte le opere che non riteneva foriere di buon incasso oppure le rielaborava a suo piacere, senza piet\u00e0. Molti autori erano indignati dai suoi metodi orientati al solo business, come esempio di ci\u00f2 basti ricordare come Cibber si dimise da impresario. Nel 1732, Booth vendette la sua quota partecipativa a John Highmore mentre la quota di Wilks fin\u00ec nelle mani di John Ellys, alla morte di Wilks. Cibber cedette in uso al figlio, lo scapestrato Theophilus, la propria quota per 442 sterline, ma quando Teophilus litig\u00f2 con gli altri impresari, questi ultimi si rivolsero direttamente a Cibber senior per acquistare la sua quota. Senza consultare il figlio, Cibber vendette per 3.000 sterline la sua quota agli altri due impresari che subito misero da parte Theophilus. Secondo alcuni, fu Cibber a spingere suo figlio a mettersi a capo della ribellione degli attori del 1733 e a lavorare per l'Haymarket Theatre, rendendo cos\u00ec senza alcuna valore la quota che aveva precedentemente venduta.\nA nome di suo figlio, Cibber fece richiesta di una lettera patente per esibirsi al Haymarket, ma questa venne respinta dal Lord Ciambellano, che era rimasto \"disgustato dalla condotta di Cibber.\" I gestori del Drury Lane cercarono di opporsi a Cibber facendo arrestare per vagabondaggio il suo primo attore, John Harper. L'opinione pubblica si schier\u00f2 con Theophilus Cibber e Harper venne scarcerato. I gestori del Drury Lane furono sconfitti e Theophilus riprese il controllo della compagnia teatrale alle sue condizioni.\nCibber, il poeta.\nLa nomina di Cibber a poeta laureato nel dicembre del 1730 venne ampiamente considerata come un riconoscimento politico piuttosto che artistico, come una ricompensa per il suo indefesso sostegno dei Whig, il partito del Primo Ministro Robert Walpole. La maggior parte degli scrittori, quali Jonathan Swift, Alexander Pope e Henry Fielding, vennero esclusi dal concorso perch\u00e9 appartenevano al Partito Tory. I versi di Cibber ebbero pochi ammiratori e di loro egli disse con ironia che non gliene importava un bel niente. Le sue odi indirizzate alla famiglia reale ed altri componimenti che era tenuto a stilare come Poeta Laureato furono accolti con particolare disprezzo e fatti segno di una raffica di parodie anonime, alcune delle quali Cibber sostenne nella sua \"Apology\" di avere lui stesso scritte. Nel XX secolo, D. B. Wyndham-Lewis e Charles Lee ritennero alcune delle poesie di Cibber abbastanza divertenti da includerle nella loro classica \"antologia di brutti versi\", \"The Stuffed Owl\" (1930). Tuttavia, Cibber fu perlomeno altrettanto illustre quanto i quattro immediati predecessori poeti laureati, tre dei quali erano anche drammaturghi pi\u00f9 che poeti.\nCibber, il \"somaro\" per Alexander Pope.\nGuerra di \"pamphlet\".\nSin dagli inizi del XVIII secolo, quando Cibber inizi\u00f2 ad essere l'uomo di fiducia di Rich al Drury Lane Theatre, il suo opportunismo e la sua personalit\u00e0 insensibile furono all'origine di molte stoccate da parte della stampa, in particolare rivolte contro le sue opere raffazzonate. I primi attacchi furono per lo pi\u00f9 anonimi, ma non ci volle molto a capire che Daniel Defoe e Tom Brown potevano esserne gli autori. In seguito, anche Jonathan Swift, Henry Fielding e John Dennis fustigarono Cibber dalle colonne dei giornali. Tuttavia, il contrasto pi\u00f9 famoso per l'epoca fu quello tra Colley Cibber e Alexander Pope.\nIl primo ad accendere le polveri fu Pope nel 1717 quando collabor\u00f2 con John Arbuthnot e John Gay a scrivere una farsa, \"Three Hours After Marriage\", in cui uno dei personaggi, \"Plotwell\" era modellato sulle caratteristiche di Cibber. Ci\u00f2 nonostante, Cibber port\u00f2 in scena la commedia al Drury Lane e interpret\u00f2 la parte di Plotwell, ma la rappresentazione non fu ben accolta. Durante la rappresentazione di un'altra commedia, Cibber introdusse pesanti allusioni rivolte agli autori di \"Three Hours After Marriage\", proprio mentre Pope si trovava tra il pubblico. Pope si infuri\u00f2, mentre Gay arriv\u00f2 addirittura allo scontro fisico con Cibber in occasione di una successiva rappresentazione. Pope pubblic\u00f2 un violento pamphlet contro Cibber e continu\u00f2 il suo assalto letterario per i successivi 25 anni.\nNella prima stesura del suo poema satirico \"Dunciad\" (Asineide) (1728), Pope si rivolgeva in modo sprezzante a Cibber e alle sue opere definendole \"rappezzate, vecchie, resuscitate\" e frutto di un \"ingegno inferiore a quello che Dio ha concesso ad una scimmia\". La nomina di Cibber a poeta laureato nel 1730 fece s\u00ec che Pope fosse ancor pi\u00f9 sferzante nei confronti di Cibber. La preferenza accordata a Cibber nasceva da motivi politici, poich\u00e9 era dalla parte dei Whig e del primo ministro Robert Walpole, Pope, invece, stava dalla parte dei Tory. La nomina di Cibber a poeta laureato fu presa come qualcosa di stravagante, visto che a quel tempo andavano per la maggior ben altri nomi, come Pope, Gay, Thomson, Ambrose Philips ed Edward Young. Un icastico epigramma dell'epoca cos\u00ec recitava: \nPope, mortificato per la nomina di Cibber a poeta laureato e allibito dalla vanagloria profusa da Cibber nella sua \"Apology\" (1740), non perse occasione per attaccarlo e avere dalla sua il pubblico divertito. Per la maggior parte delle volte Cibber replic\u00f2 abbastanza di buon umore alle frecciate di Pope (\"alcune delle quali sono chiaramente di cattivo gusto\" fece notare Lowe), finch\u00e9 nel 1742 Cibber inferse un colpo basso a Pope indirizzandogli \"A Letter from Mr. Cibber, to Mr. Pope, inquiring into the motives that might induce him in his Satyrical Works, to be so frequently fond of Mr. Cibber's name\". In questo pamphlet, l'attacco da parte di Cibber part\u00ec da un riferimento a quanto scritto da Pope in \"Epistle to Arbuthnot\" (1735) riguardo ad \"una puttana\", la quale offr\u00ec a Cibber la possibilit\u00e0 di rispondere a Pope citando uno scandaloso aneddoto sulla visita di Pope in un bordello. \"Devo proprio\", scrisse Cibber, \"dire che credo di sapere pi\u00f9 io del tuo bazzicare puttane che tu del mio; perch\u00e9 non ricordo di aver mai fatto a te confidenza delle mie frequentazioni, mentre io sono stato pi\u00f9 che un testimone oculare delle tue.\" Dal momento che Pope era alto poco pi\u00f9 di metri 1.30 ed aveva la gobba per una tubercolosi ossea contratta da giovane, Cibber considerava la vista di Pope insieme ad una donna come qualcosa di divertente ed ironizzava sulla \"ridotta virilit\u00e0\" di Pope. Per una volta chi si divertiva era dalla parte di Cibber e la storiella \"sollev\u00f2 un'omerica risata a spese di Pope\". Pope non rispose direttamente, ma si prese una delle pi\u00f9 celebri rivincite nella storia della letteratura. Nella edizione rivisitata della \"Dunciad\" pubblicata nel 1743, Pope mise Colley Cibber come il \"Re dei Somari\" al posto di Lewis Theobald.\nIl \"Re dei Somari\".\nLe allusioni sprezzanti nei confronti di Cibber nelle versioni consecutive dell'eroicomica \"Dunciad\" di Pope, susseguitesi nell'arco temporale 1728-1743, si andarono sempre pi\u00f9 elaborando, man mano che il conflitto tra i due uomini sai acuiva sempre pi\u00f9, fino a quando, nella versione finale del poema, Pope incoron\u00f2 Cibber \"Re dei Somari\". Dall'essere solo un sintomo della decadenza artistica della Gran Bretagna, Cibber venne trasfigurato nel semidio della stupidit\u00e0, il figlio legittimo della dea Ottusit\u00e0. A prescindere dalle questioni personali, Pope aveva i suoi buoni motivi di opportunit\u00e0 letteraria perch\u00e9 Cibber prendesse il posto di Lewis Theobald nella parte del \"Re\". Theobald, che aveva messo in imbarazzo Pope contrastando la sua edizione di Shakespeare fatta nel 1725 con la propria edizione accademica del 1726, scrisse anche propaganda elettorale per il partito Whig, cos\u00ec come le opere drammatiche che per Pope erano un abominio per il loro miscuglio di tragedia e per le pantomime di \"basso profilo\". Comunque, Cibber veniva ancor meglio nei panni del Re, perch\u00e9 era una persona di pi\u00f9 alto livello, sia come opportunista politico che come potente gestore del Drury Lane Theatre. Per di pi\u00f9 la letteraria incoronazione a Re si collegava pi\u00f9 che bene con la nomina a Poeta Laureato ottenuta tramite le raccomandazioni politiche e i succesasi teatrali. Per tutto ci\u00f2, Cibber era per Pope l'epitome di tutto ci\u00f2 che era sbagliato nella mondo letterario inglese. Pope, nella prefatoria \"Hyper-critics of Ricardus Aristarchus\" della edizione del 1743 di \"Dunciad\", spiega che Cibber \u00e8 il personaggio perfetto di una parodia eroicomica, poich\u00e9 nella sua \"Apology\" si trovano tutte le caratteristiche necessarie per avere in negativo un eroe epico. Per Pope, un eroe epico deve essewre dotato di saggezza, coraggio e amor gentile e quindi l'anti-eroe epico deve essere vanitoso, impudente e dissoluto. Come saggezza, coraggio e amore si combinano per dar vita ad un eroe magnanimo, cos\u00ec vanit\u00e0, impudenza e dissolutezza si combinano per rendere la buffonagine di un anti-eroe. Le revisioni di \"Dunciad\" da parte di Pope, tuttavia vennero considerate un po' troppo sbrigative dai critici che sottolinearono come Pope, pur di godersi la sua vendetta, cadde nell'incoerenza di alcuni passaggi che danneggiarono il suo poema.\nScrivendo del degrado del gusto causato dagli effetti teatrali, Pope cita proprio le parole della \"confessione\" di Cibber nell\"'Apology\": \nA tal proposito, nelle note aggiunte alla \"Dunciad\", Pope definisce Cibber un ipocrita.\nUna volta che Pope colp\u00ec nel segno, Cibber divenne un facile bersaglio di altre satire. Venne attaccato come l'epitome dell'opera letteraria brutta esteticamente e moralmente, e ancor di pi\u00f9 per i peccati confessati nella sua autobiografia. Infatti, nell\"'Apology\", Cibber parla audacemente di se stesso e si autoincensa. Anche se le principali figure del tempo erano gelose della loro fama, un'autopromozione cos\u00ec sfrontata fu davvero scioccante perch\u00e9 Cibber offese al contempo l'umilt\u00e0 cristiana e la modestia signorile. Inoltre, Cibber coerentemente non si accorge delle proprie colpe, elogia i suoi vizi e non chiede scusa per le sue malefatte; perci\u00f2 a scioccare i contemporanei non fu l'autobiografia in se stessa ma il modo in cui venne composta. Il suo stile prolisso e pettegolo, convenzionale in poesia e a volte incoerente in prosa, era destinato ad apparire ancor peggio di quanto fosse allorch\u00e9 venne sotto la lente di un maestro quale era Pope. Il confronto indusse Henry Fielding a scrivere , nel numero di \"The Champion\" del 17 maggio 1740, di essere tentato di accusare Cibber di assassinio della lingua inglese. L'arguzia Tory ebbe un tale successo nel bersagliare Cibber che l'immagine storica di quest'uomo fu quasi cancellata e fu come \"Re dei somari\" ad essere trasmessa ai posteri.\nOpere teatrali.\nI lavori indicati di seguito vennero rappresentati al \"Teatro di Drury Lane\", salvo menzione contraria. Le date sono quelle della prima rappresentazione conosciuta.\n\"Bulls and Bears\", una farsa presentata al Drury Lane il 2 dicembre 1715, \u00e8 stata attribuita a Cibber ma non venne mai pubblicata. \"The Dramatic Works of Colley Cibber, Esq\". (London, 1777) comprende una commedia intitolata \"Flora, or Hob in the Well\", ma non \u00e8 di Cibber. \"Hob, or the Country Wake. A Farce. By Mr. Doggett\" venne attribuita a Cibber da William Chetwood nella sua \"General History of the Stage\" (1749), ma John Genest nella sua \"Some Account of the English Stage\" (1832) riteneva fosse di Thomas Doggett. Altre opere attribuite a Cibber ma probabilmente non sue sono \"Cinna's Conspiracy\", presentata al Drury Lane il 19 febbraio 1713 e \"The Temple of Dullness\" del 1745."}
{"id": "2411392", "revid": "729019", "url": "https://it.wikipedia.org/wiki?curid=2411392", "title": "Strada europea E852", "text": "La strada europea E852 \u00e8 una strada di classe B, il cui percorso si snoda interamente in territorio macedone lungo le sponde del Lago di Ocrida.\nCollega Ocrida al confine con l'Albania."}
{"id": "2411393", "revid": "73843", "url": "https://it.wikipedia.org/wiki?curid=2411393", "title": "Camilo Torres Restrepo", "text": "Biografia.\nInfanzia e formazione universitaria.\nCamilo Torres nacque il 3 febbraio 1929 a Bogot\u00e0, in Colombia. I suoi genitori provenivano da famiglie ricche della borghesia liberale. Segu\u00ec i suoi genitori in Europa gi\u00e0 all'et\u00e0 di due anni, tornando poi in Colombia nel 1934. Tre anni pi\u00f9 tardi, nel 1937, la coppia si sciolse, lasciando Camilo e suo fratello Fernando insieme con la madre.\nEspulso per aver criticato i suoi professori e la sua scuola, il Colegio Mayor de Nuestra Se\u00f1ora del Rosario di Bogot\u00e0, complet\u00f2 gli studi secondari in un liceo privato cattolico maschile nel 1946.\nSi iscrisse alla Facolt\u00e0 di Giurisprudenza dell'Universit\u00e0 Nazionale di Colombia, ma frequent\u00f2 solo un semestre. Per influsso delle idee sociologiche di due sacerdoti domenicani francesi conosciuti tramite il padre della sua ragazza, l'idea di diventare prete cominci\u00f2 a interessare Camilo; per prendere questa decisione si ritir\u00f2 a meditare sulle pianure orientali. Cos\u00ec entr\u00f2 nel Seminario Teologico di Bogot\u00e0, dove rimase sette anni, durante i quali continu\u00f2 a interessarsi agli studi sociali.\nLa vita sacerdotale e accademica presso l'Universit\u00e0 Nazionale di Colombia.\nLe tematiche della povert\u00e0 e dell'ingiustizia sociale attirarono la sua attenzione come cristiano, cos\u00ec, col suo compagno di classe Gustavo P\u00e9rez cre\u00f2 un circolo di studi sociali, che prosegu\u00ec la sua attivit\u00e0 anche dopo che Torres venne ordinato sacerdote, nel 1954.\nPer conseguire una specializzazione, Torres si rec\u00f2 in Belgio nel 1955, per studiare alcuni anni presso l'Universit\u00e0 Cattolica di Lovanio. Fond\u00f2 con un gruppo di studenti colombiani dell'universit\u00e0 l'ECISE (Equipe Colombiana di Ricerca Socio-Economica), ed entr\u00f2 in contatto con la Democrazia Cristiana, il movimento sindacale cristiano e con il gruppo di resistenza algerina a Parigi. Per l'ECISE fond\u00f2 le sezioni di Bogot\u00e0, Parigi e Londra.\nNel 1958 l'universit\u00e0 belga gli confer\u00ec il titolo di dottore in sociologia. La sua tesi, \"Un approccio statistico alla realt\u00e0 socio-economica di Bogot\u00e0\", un lavoro pionieristico sulla sociologia urbana in America Latina, fu pubblicata nel 1987 sotto il titolo di \"La proletarizzazione di Bogot\u00e0\".\nQuando torn\u00f2 in Colombia nel 1959 si sent\u00ec costretto a sostenere attivamente la causa dei poveri e della classe operaia. In quell'anno fu nominato cappellano ausiliario della Universit\u00e0 Nazionale della Colombia a Bogot\u00e0. Venne anche assunto al Dipartimento di Sociologia della Facolt\u00e0 di Economia come professore e fu socio fondatore e presidente del \"Movimiento Universitario de Promoci\u00f3n Comunal\" (MUNIPROC). Realizz\u00f2, insieme a insegnanti e studenti, programmi d'azione comunitari nei quartieri di Bogot\u00e0.\n1960: Partecipa con Orlando Fals Borda, Carlos Escalante, Eduardo Umana, Maria Cristina Salazar, Dario Uribe Botero, Virginia Guti\u00e9rrez de Pineda e Thomas Ducay, tra gli altri, alla fondazione della prima facolt\u00e0 di Sociologia dell'America Latina (oggi Dipartimento) nella Universit\u00e0 Nazionale, in cui ebbe la cattedra di professore.\n1962: Fu membro del Comitato Tecnico per la riforma agraria per l'INCORA (Istituto Colombiano della Riforma Agraria). Obbedendo agli ordini del cardinale Luis Concha C\u00f3rdoba, rinuncia a tutte le attivit\u00e0 presso l'Universit\u00e0 Nazionale.\n1963: Fu presidente del Primo Congresso Nazionale di Sociologia tenutosi a Bogot\u00e0 e present\u00f2 lo studio \"Violenza e cambiamenti socio-culturali nelle zone rurali della Colombia\".\nCamilo Torres ritiene che per garantire la giustizia sociale, i cristiani erano tenuti a partecipare alla lotta armata.\nIl Fronte Unito.\nL'arrivo del Fronte nazionale ha indotto Camilo Torres a formare il Fronte Popolare Unito, un movimento di opposizione ai partiti della coalizione di liberali e conservatori. Il suo movimento ha cercato di rispondere alle esigenze delle zone rurali e urbane, fornendo la partecipazione e l'apporto della Chiesa nella Teologia della Liberazione. Mentre era ancora professore alla Universit\u00e0 Nazionale organizz\u00f2 una marcia pacifica con i suoi studenti. Il Fronte Unito serv\u00ec come braccio politico dell'ELN (\"Ejercito de Liberacion Nacional\") e permise a Camilo Torres di entrare in contatto con i leader del movimento guerrigliero.\nLa vita nella guerriglia.\nDopo aver lasciato il suo lavoro di insegnante, sciogliendo il Fronte Unito e arruolatosi nella guerriglia, partecip\u00f2 a questa come membro di basso rango e forn\u00ec sostegno spirituale e ideologico da una prospettiva cristiana e marxista. Mor\u00ec nella sua prima esperienza in combattimento, in un'imboscata tesa a una pattuglia militare colombiana dall'ELN. Dopo la sua morte, Camilo Torres \u00e8 diventato un martire ufficiale del ELN.\nMorte.\nTorres mor\u00ec il 15 febbraio del 1966 a Patio Cemento, dopo aver combattuto contro le truppe della Quinta Brigata di Bucaramanga, guidata dal colonnello Alvaro Valencia Tovar. L'esercito nascose il corpo in una posizione strategica separato da altre fosse comuni e il luogo non fu comunicato al pubblico.\nAnni dopo, Valencia Tovar, ora generale in pensione, scrisse il libro La fine di Camilo, dove chiar\u00ec i dettagli della morte di Camilo Torres. Secondo Valencia Tovar, Torres fu sepolto in un luogo preparato da loro per dare i resti alla famiglia.\nIl generale Alvaro Valencia Tovar ha detto in un'intervista alla rivista \"Semana\" che il corpo di Camilo Torres \u00e8 stato riesumato tre anni dopo la sua sepoltura, e che i suoi resti sono stati messi in un'urna e trasportati nella citt\u00e0 di Bucaramanga, dove per volont\u00e0 dello stesso generale, fu creato il cimitero militare della Quinta Brigata, e, come rivelato dal generale, i primi resti sepolti in quel pantheon sono stati quelli di Camilo Torres, ma non ha rivelato la sua esatta posizione."}
{"id": "2411398", "revid": "24539835", "url": "https://it.wikipedia.org/wiki?curid=2411398", "title": "Utopia politica", "text": ""}
