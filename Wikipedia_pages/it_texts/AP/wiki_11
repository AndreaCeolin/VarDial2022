{"id": "2215800", "revid": "2067110", "url": "https://it.wikipedia.org/wiki?curid=2215800", "title": "Monte Buet", "text": "Il monte Buet (3.096 ) \u00e8 una montagna delle Prealpi del Giffre nelle Prealpi di Savoia. Si trova nel dipartimento dell'Alta Savoia.\nDalla vetta si gode di una vista eccezionale sulla catena delle Aiguilles Rouges e sul massiccio del Monte Bianco.\nStoria.\nIl monte Buet ha svolto un ruolo importante nella nascita dell'alpinismo e nella conquista del monte Bianco nel XVIII secolo:"}
{"id": "2215811", "revid": "2048388", "url": "https://it.wikipedia.org/wiki?curid=2215811", "title": "Reynosa", "text": "Reynosa \u00e8 una citt\u00e0 messicana situata nel nord-est del paese nello stato federale del Tamaulipas, presso il confine con gli Stati Uniti d'America; \u00e8, inoltre, capoluogo della omonima municipalit\u00e0.\nL'intera municipalit\u00e0 conta 608.891 abitanti (2010) e ha una estensione di 3138,97\u00a0km\u00b2.\nLa citt\u00e0 ospita l'Aeroporto Internazionale Generale Lucio Blanco.\nStoria.\nReynosa \u00e8 stata fondata il 14 marzo 1749 da Carlos Cant\u00fa sotto il comando di Jos\u00e9 de Escand\u00f3n y Helguera, conte di Sierra Gorda.\nIl primo nome della citt\u00e0 fu \"Villa de Nuestra Se\u00f1ora de Guadalupe de Reynosa\". Sorgeva in origine a circa 20\u00a0km dalla attuale posizione, ma fu trasferita dove si trova ora dopo la disastrosa alluvione del 1802. Fu una delle prime\ncitt\u00e0 ad insorgere durante i moti indipendentisti del 1810."}
{"id": "2215827", "revid": "110157", "url": "https://it.wikipedia.org/wiki?curid=2215827", "title": "Chiesa di San Carlo Borromeo (Barbengo)", "text": "La chiesa di San Carlo Borromeo, conosciuta dai locali come Cattedrale del deserto, \u00e8 un edificio religioso che si trova a Cernesio, nel quartiere luganese di Barbengo.\nStoria.\nLa chiesa venne costruita fra il 1891 ed il 1895 su progetto di Costantino Maselli e voluta dal Cavalier Carlo Martinetti, che dopo esser emigrato da giovane in Algeria dove fece un voto a San Carlo, decise di dedicargli una chiesa nel caso in cui avesse avuto successo in Africa.\nDescrizione.\nLa chiesa ha una pianta a croce latina.\nLa parte inferiore della facciata esterna \u00e8 realizzata in blocchi lavorati di porfido rosa del Ceresio, una pietra naturale tipica del luogo proveniente dalle vicine cave."}
{"id": "2215833", "revid": "439868", "url": "https://it.wikipedia.org/wiki?curid=2215833", "title": "Isola di Ariano", "text": "L'isola di Ariano \u00e8 un territorio di origine alluvionale pianeggiante, quasi a livello del mare, difeso da imponenti opere di arginatura, all'estremit\u00e0 sud/est della Regione Veneto. L'isola \u00e8 delimitata dai rami del Po di Goro a sud/ovest, dal Po di Venezia a nord e dal Po di Gnocca a sud/est. Un piccolo tratto ad est, tra le foci del Po di Goro e di Gnocca \u00e8 sul Mare Adriatico. La superficie complessiva attuale supera i 178 km quadrati. La cartina rappresenta tra l'altro l'isola prima del Taglio di Porto Viro del 1600, la cui superficie allora era poco pi\u00f9 di 36 km quadrati.\nIl territorio fa parte del Delta del Po. Esso comprende interamente i Comuni di Ariano nel Polesine, Corbola e Taglio di Po, in Provincia di Rovigo.\nLa parte sud/ovest, lunga circa 45 km si estende per tutta la lunghezza del Po di Goro, il quale \u00e8 anche confine tra le Regioni Veneto ed Emilia-Romagna.\nDal punto di vista idrogeologico sono presenti e ancora visibili dei paleo alvei, antichi alvei del fiume Po abbandonati, inglobati nei fertili terreni circostanti. A testimonianza della giovinezza del territorio i terreni sono torbosi e diventano pi\u00f9 sabbiosi man mano che ci si avvicina al mare. Sono ancora visibili, sopravvissute a dissennate attivit\u00e0 di cava, alcune dune fossili, testimoni dell'antico confine col mare, formatesi pi\u00f9 di 2.000 anni fa.\nAlluvioni.\nSino alla costruzione delle grandi arginature nel XX secolo l'isola \u00e8 sempre stata soggetta ad alluvioni sin dai tempi antichi.\nL'isola di Ariano non \u00e8 stata coinvolta nell'alluvione del 1951; ha tuttavia subito negli anni successivi due alluvioni, entrambe dovute alla rottura dell'argine sul Po di Goro:"}
{"id": "2215835", "revid": "721282", "url": "https://it.wikipedia.org/wiki?curid=2215835", "title": "Swan (regista)", "text": "Biografia.\nSwan (Bergman) comincia la sua attivit\u00e0 di regista negli anni ottanta, fondando anni dopo una propria casa di produzione. Sue le regie live dei seguenti tour di Vasco Rossi: Rewind tour (1999), Stupido Hotel tour (2001), Vasco @ S.Siro 03 (2003), Buoni o Cattivi tour (2004-2005), Vasco Live 2007 (2007), Vasco.08 Live in concert (2008), Tour Europe indoor (2009 - 2010), Vasco Live Kom '011 (2011), Vasco Live Kom '013 (2013), Vasco Live Kom '014 (2014), Vasco Live Kom '015 (2015). Vasco live kom 016 ROMA.\nHa inoltre lavorato per diverse agenzie (Mc Cann Erickson, Z&amp;lig advertising, Aldo Biasi Comunicazione) e prodotto e realizzato contenuti per la telefonia mobile (spot e format) oltre che \"viral spot\" per internet.\nTra gli spot pubblicitari e spot Viral pi\u00f9 recenti: Pierre Cardin, Felce Azzurra Natura, Bartolini corriere espresso, la qualit\u00e0 si fa strada\", Chin\u00f2, scopri il tuo lato oscuro\", Gillette Fusion Campagna viral \"In ritiro con Gattuso\" , Alice Video: \"Pinocchio\", \"Dinamicol\", \"Televendita\", Europe Assistance, Vertical Vision, Cesvi, Candy, Lottomatica, Try change.\nNel campo dei nuovi media ha realizzato i \"templates\" per tutto il mondo (short video per telefonia cellulare) per Nokia (serie 7650)\nHa realizzato probabilmente la prima video-diretta al mondo per cellulari con tecnologia umts, di un evento live musicale in occasione della data del tour di Vasco Rossi \"Buoni o cattivi\" nella location di Catanzaro (25 settembre 2004).\nNel corso della sua carriera, ha realizzato centinaia di videoclip per artisti nazionali ed internazionali.\nIl 5 settembre 2011 il video \"Manifesto futurista della nuova umanit\u00e0\" riceve il \"Premio Speciale Italia\" consegnato al Future Film Festival al regista Swan \u00abPer il riuscito collage di diverse tecniche del passato integrate a quelle moderne: la prospettiva forzata, le scenografie ricostruite, i modelli in scala su paesaggi reali e i modelli in scala su paesaggi sintetici si integrano con green screen e tracking, animazione 2D e compositing. Una tecnologia asservita al significato, che dona al video un grande valore creativo e poetico.\u00bb\nHa curato la direzione artistica di \"Square Theatre Show\", evento con accesso gratuito in Piazza Maggiore a Bologna, in cui veniva proiettato un concerto live dell'artista Vasco Rossi.\nFilm.\nHa realizzato svariati spot pubblicitari con le pi\u00f9 importanti agenzie ed anche diverse pubblicit\u00e0 progresso per AISM (Associazione Italiana Sclerosi Multipla)"}
{"id": "2215837", "revid": "1610933", "url": "https://it.wikipedia.org/wiki?curid=2215837", "title": "Danneggiato", "text": "Il danneggiato nell'ambito del diritto \u00e8 definito distintamente dalla persona offesa dal reato perch\u00e9 \u00e8 quella persona che ha subito il danno derivato dal reato ma al contempo non \u00e8 titolare dell'interesse giuridico tutelato dalla norma riguardante quel reato.\nPer esempio nel caso di falso in atto pubblico la persona offesa \u00e8 la Pubblica amministrazione mentre il danneggiato \u00e8 colui che ha subito il danno causato dal falso.\nNaturalmente nella maggior parte dei casi la persona offesa coincide con il danneggiato ma questa distinzione ha delle ripercussioni perch\u00e9 al danneggiato \u00e8 garantito il diritto di costituirsi parte civile ma non pu\u00f2 presentare querela n\u00e9 ha diritto di esser avvisato dell'archiviazione del caso."}
{"id": "2215838", "revid": "110157", "url": "https://it.wikipedia.org/wiki?curid=2215838", "title": "Oratorio di Santa Maria (Bedano)", "text": "La chiesa-oratorio di Santa Maria \u00e8 situata a Bedano \u00e8 una costruzione trecentesca.\nStoria.\nL'oratorio fu edificato tra il 1365 e il 1367 da Turcolo ed Antonio de Fontanella da Como, che cedettero il giuspatronato alla famiglia Rusca. Sub\u00ec trasformazioni poco prima del 1636. Il campanile fu aggiunto nella prima met\u00e0 del XIX secolo.\nDescrizione.\nL'edificio si presenta ad aula unica, col soffitto ligneo a vista; il coro \u00e8 coperto da una volta a vela e a botte lunettata dipinta in stile neoclassico nel secolo XIX. La nicchia dell'altare custodisce la statua seicentesca della \"Madonna\". \nLe pareti laterali furono affrescate da diversi pittori della fine del XIV-inizio del XV secolo."}
{"id": "2215840", "revid": "120323018", "url": "https://it.wikipedia.org/wiki?curid=2215840", "title": "Dot blot", "text": "Il Dot blot \u00e8 una tecnica biochimica che, sfruttando l'ibridazione DNA/DNA, evidenzia la presenza di un gene in uno specifico organismo.\nRappresenta una semplificazione del metodo Western Blot, con l'eccezione che le proteine da rilevare non vengono prima separate mediante elettroforesi. Invece, il campione viene applicato direttamente su una membrana in un unico punto e viene eseguita la procedura di assorbimento.\nLa tecnica offre significativo risparmio di tempo, in quanto cromatografia o elettroforesi su gel, e non sono necessarie le complesse procedure di assorbimento del gel. Tuttavia, non offre informazioni sulla dimensione della proteina target.\nMetodo.\nLe cellule del campione vengono solitamente fissate su un filtro di nylon o nitrocellulosa, che viene posto su un pacchetto di carta assorbente. Dopo aver posizionato quest'ultimo in un contenitore con liquido litico per membrane cellulari (e/o per pareti batteriche) si fissa il DNA sul supporto, inducendo la formazione di dimeri di timina grazie all'esposizione ai raggi UV. Infine si denatura tramite l'aggiunta di soda caustica (non si pu\u00f2 utilizzare il calore come agente denaturante perch\u00e9 potrebbe compromettere l'integrit\u00e0 del filtro). Si procede quindi con l'inserimento di sonde di DNA marcate con un fluorocromo, che siano in grado di riconoscere una sequenza specifica; queste si legheranno con la loro sequenza complementare e dopo autoradiografia metteranno in evidenza, attraverso emissione della fluorescenza, quale delle cellule di partenza possedeva il gene oggetto della ricerca.\nApplicazioni.\nL'esecuzione di un dot blot \u00e8 simile nell'idea all'esecuzione di un western blot, con il vantaggio di una maggiore velocit\u00e0 e costi inferiori.\nLe dot dot vengono anche eseguite per valutare le capacit\u00e0 di legame di un anticorpo."}
{"id": "2215845", "revid": "767487", "url": "https://it.wikipedia.org/wiki?curid=2215845", "title": "Fa' la cosa sbagliata", "text": "Fa' la cosa sbagliata (\"The Wackness\") \u00e8 un film del 2008 scritto e diretto da Jonathan Levine, vincitore del premio del pubblico per il miglior film drammatico al Sundance Film Festival. Il film \u00e8 uscito nelle sale cinematografiche italiane il 28 agosto 2009.\nTrama.\nNew York, 1994. Luke Shapiro \u00e8 un giovane spacciatore neodiplomato, con pochi amici, problemi con i genitori e una difficolt\u00e0 a socializzare con le ragazze, che sta per trascorrere la sua ultima estate nella Grande Mela prima di andare al college. Luke \u00e8 in cura da uno psicoterapeuta, il dottor Jeffrey Squires, con il quale instaura un rapporto di dialogo, complicit\u00e0 e aiuto reciproco, pagandolo con della marijuana. Proprio durante quest'ultima estate, Luke, complice la solitudine di una metropoli che bolle dal caldo, conosce la figliastra del dottor Squires, Stephanie. Con lei finalmente scopre l'amore, ma la ragazza dimostra di non essere realmente interessata a Luke, il quale sprofonda nuovamente in uno stato di depressione, alimentato inoltre da problemi finanziari che scuotono la sua famiglia. Nemmeno il dottor Squires se la passa bene, alle prese con un matrimonio ormai fallito e vari tentativi di suicidio: sar\u00e0 l'amicizia con Luke a salvarlo e a far iniziare una nuova vita per entrambi.\nCritica.\nIl film ha ricevuto durante l'edizione dei Razzie Awards 2008 una nomination come peggior attore non protagonista per Ben Kingsley."}
{"id": "2215847", "revid": "125821801", "url": "https://it.wikipedia.org/wiki?curid=2215847", "title": "Antonio Di Pietro", "text": "Ha fatto parte del \"pool\" di Mani pulite come sostituto procuratore della Repubblica presso il tribunale di Milano; nel 1996 \u00e8 entrato in politica, e nel 1998 ha fondato il partito Italia dei Valori dal quale, nell'ottobre 2014, si allontana lasciando tutti gli incarichi.\nDal punto di vista ideologico Di Pietro dichiara di considerarsi un liberale di fede cattolica.\n\u00c8 stato due volte ministro della Repubblica prima come Ministro dei lavori pubblici nel Governo Prodi I dal 18 maggio 1996 al 20 novembre 1996 e Ministro delle infrastrutture nel Governo Prodi II dal 17 maggio 2006 all'8 maggio 2008.\nBiografia.\nFiglio di Giuseppe Di Pietro e di Annina Palma (1912-1994) ha due sorelle, Concettina e Pierina. Il padre mor\u00ec nel 1987 travolto e schiacciato dal trattore con cui stava arando i campi di barbabietole, mentre la madre si spense nel 1994 dopo un attacco di cuore, i suoi funerali furono sotto la massima scorta. Di Pietro aveva una sorella gemella, Angelina, morta all'et\u00e0 di quattro anni nel sonno accanto al fratello; Di Pietro dir\u00e0 che questo \u00e8 il suo primo ricordo, svegliarsi accanto al corpo freddo della sorella. La sorella maggiore and\u00f2 in convento a Termoli e il giovane Antonio la segu\u00ec in seminario, ma non avendo la vocazione si trasfer\u00ec a Roma nella scuola di perito industriale.\nNel frattempo faceva lavoretti come gelataio, il cameriere, il garagista notturno, il lavamacchine. Dopo aver conseguito il diploma di perito in telecomunicazioni, nel 1971 a 21 anni emigra a B\u00f6hmenkirch, in Baden-W\u00fcrttemberg (Germania); la sua giornata si suddivide fra un lavoro da operaio lucidatore di metalli in una fabbrica metalmeccanica e un altro, il pomeriggio, in una segheria. Tornato in Italia, nel 1973, intraprende gli studi all'Universit\u00e0 degli Studi di Milano presso la facolt\u00e0 di giurisprudenza, mentre lavora come impiegato civile dell'Aeronautica Militare.\nNel 1978 termina gli studi universitari conseguendo la laurea; l'anno successivo, attraverso un pubblico concorso, assume le funzioni di segretario comunale in alcuni comuni del comasco. Nel 1980 vince un concorso della Polizia di Stato per Commissario e frequenta la Scuola Superiore di Polizia. Successivamente viene inviato alla questura di Milano come responsabile del IV distretto di Polizia giudiziaria. Nel 1981, sempre alternando lavoro e studio, vince il concorso di uditore giudiziario: \u00e8 assegnato, con funzione di Sostituto Procuratore, alla Procura della Repubblica di Bergamo.\nFamiglia.\nAntonio Di Pietro si \u00e8 sposato nel 1973 con Isabella Ferrara, da cui lo stesso anno ha avuto il figlio Cristiano, consigliere regionale del Molise dal 2011 al 2018 per l'IdV.\nDopo il divorzio, si \u00e8 sposato in seconde nozze nel 1994 con Susanna Mazzoleni, avvocato di famiglia bergamasca (padre anch'egli avvocato e nonno notaio). Con lei ha avuto due figli, Anna e Antonio Giuseppe.\nNel 2002 diventa nonno di tre gemelli, Antonio, Chiara e Matteo.\nCarriera in magistratura.\nIl pool di Mani Pulite e Tangentopoli.\nNel 1985 passa alla Procura della Repubblica di Milano, dove si occupa soprattutto di reati contro la pubblica amministrazione. Si fa notare per la sua padronanza degli strumenti informatici, che gli consente una notevole velocizzazione delle indagini e un efficiente collegamento dei dati processuali. In questo modo, all'epoca di Tangentopoli, pu\u00f2 svolgere una notevolissima mole di lavoro. Nel 1989 il Ministero di Grazia e Giustizia lo nomina consulente per l'informazione e membro di alcune commissioni ministeriali per la riorganizzazione informatizzata dei servizi della pubblica amministrazione.\nNel 1991, in un articolo pubblicato sul mensile milanese \"Societ\u00e0 civile\", Di Pietro sostenne che la tangente data al politico dall'imprenditore in cambio dell'appalto costituiva un sistema cos\u00ec pervasivo da rappresentare la norma, nella Milano degli anni novanta; la tangente, che egli chiamava \u00abdazione ambientale\u00bb, a suo parere veniva oramai data talmente per scontata che praticamente non era necessario n\u00e9 chiederla n\u00e9 proporla: era automatica, \u00abambientale\u00bb, appunto.\nLe prove di quanto affermato in quell'articolo arriveranno con l'arresto di Mario Chiesa proprio da parte dell'allora PM Di Pietro, il primo tassello di un gigantesco \"effetto domino\" che dette l'avvio alla fine della I Repubblica. Come pubblico ministero di punta del cosiddetto \"Pool di Mani pulite\", composto anche da altri magistrati come Gherardo Colombo, Piercamillo Davigo, Ilda Boccassini e Armando Spataro, coordinati da Francesco Saverio Borrelli, ha messo sotto inchiesta per corruzione centinaia di politici locali e nazionali, tra cui alcune figure politiche di primo piano, come il segretario del Partito Socialista Italiano, Bettino Craxi.\nIn riferimento ai fatti di quegli anni, Di Pietro ha rivelato, durante la puntata dell'8 ottobre 2009 della trasmissione televisiva \"Annozero\", che, pochi giorni prima della strage di via D'Amelio (19 luglio 1992), in seguito a una nota riservata dei ROS che lo indicava come probabile obiettivo di un imminente attentato, fu messo sotto protezione e fatto espatriare in Costa Rica, sotto il falso nome di Marco Canale.\nDimissioni dalla magistratura.\nIl 6 dicembre del 1994, poco prima che si riuscisse a tenere alla Procura di Milano l'interrogatorio, che era previsto per il 26 dicembre, dell'allora Presidente del Consiglio Silvio Berlusconi, indagato per corruzione, si dimetter\u00e0 dalla magistratura.\nLa spiegazione resa all'epoca fu quella di voler evitare \"di essere tirato per la giacca\", ma su questo dettaglio si ebbero nel tempo, da parte dello stesso Di Pietro, varie versioni: Di Pietro prima addusse l'esigenza che i veleni sul suo conto - dal \"poker d'assi\" di Rino Formica al dossier de \"Il Sabato\", dall'inchiesta del GICO sull'autosalone di via Salomone alle indagini bresciane attivate dalle denunce degli inquisiti - non danneggiassero l'immagine della Procura di Milano. Successivamente lament\u00f2 come ragione scatenante la fuga di notizie sull'avviso di garanzia a Berlusconi, reso noto durante la conferenza di Napoli sul crimine transnazionale mentre Di Pietro si trovava a Parigi per rogatorie internazionali.\nUna sentenza assolutoria nei confronti di diversi imputati, tra cui Paolo Berlusconi e Cesare Previti, accusati di aver fatto indebite pressioni affinch\u00e9 Di Pietro abbandonasse la magistratura, ha sostenuto che Di Pietro si fosse gi\u00e0 determinato a lasciare la toga quando venne avanzata la richiesta di interrogare Silvio Berlusconi. La sentenza afferma anche che alcuni fatti ascrivibili al magistrato potevano presentare rilevanza disciplinare.\nNel 2020 Di Pietro ha rilasciato un'intervista in cui contesta questa versione, d\u00e0 la sua spiegazione e annuncia di aver intenzione di fornire maggior precisazioni in futuro.\nCarriera politica.\nPrima chiamata in politica.\nSubito dopo le elezioni del 27 marzo 1994, Silvio Berlusconi gli chiede di abbandonare la magistratura e di entrare a far parte del suo governo come ministro dell'interno. Quando il Governo Berlusconi I era in formazione, ci furono una serie di incontri tra Silvio Berlusconi e Di Pietro, falliti definitivamente il 7 maggio 1994, con l'ultimo no di Di Pietro a Berlusconi a qualunque incarico di governo.\nDi Pietro di fronte a numerosi giornalisti ha sostenuto che, pur dichiarandosi lusingato, non accett\u00f2 perch\u00e9 preferiva continuare il suo lavoro di magistrato, seguendo il consiglio di Francesco Saverio Borrelli (che avrebbe rivolto, con analogo successo, lo stesso consiglio a Piercamillo Davigo, cui Ignazio La Russa avrebbe offerto il ministero della giustizia). Secondo quanto affermato da Cesare Previti nel 1995, a Di Pietro era stato offerto il ministero dell'interno e quest'ultimo aveva manifestato la sua disponibilit\u00e0. Le affermazioni di Previti contrastano con quelle fatte da Berlusconi durante l'ultima campagna elettorale e nel 1996, quando sostenne di non aver avuto il tempo di formulare l'offerta in questione, poich\u00e9 Di Pietro lo aveva gi\u00e0 messo al corrente del fatto che gli era stato sconsigliato di accettare l'offerta.\nNel luglio del 1995 in un interrogatorio presso la procura di Brescia circa i suoi rapporti con Di Pietro, Silvio Berlusconi rifer\u00ec di aver proposto al magistrato la direzione dei servizi segreti. Anni dopo, nella campagna elettorale del 2008, Berlusconi ha negato di aver offerto un ministero a Di Pietro.\nMinistro dei Lavori pubblici nel Governo Prodi I.\nNel 1996 chiamato da Romano Prodi accetta di divenire ministro nel suo Governo sostenuto dalla coalizione dell'Ulivo, appena insediatosi dopo la vittoria nelle elezioni politiche di aprile.\nL'incarico affidatogli \u00e8 il ministro dei lavori pubblici, ma decide di presentare le sue dimissioni dopo sei mesi, il giorno dopo in cui gli viene notificata da Brescia una nuova indagine nei suoi confronti (avviso di garanzia). Prodi respinge le dimissioni, ma Di Pietro non vuole tornare sui suoi passi. Verr\u00e0 poi prosciolto dai 27 capi di accusa in tutti e dieci i processi perch\u00e9 il fatto non sussiste.\nElezione al Senato e al Parlamento Europeo.\nIl 20 giugno 1997 il senatore del PDS Pino Arlacchi \u00e8 nominato vicesegretario generale delle Nazioni Unite. Nelle settimane successive Massimo D'Alema d'intesa con Romano Prodi offrono a Di Pietro la possibilit\u00e0 di sostituire Arlacchi candidandosi per l'Ulivo nel collegio senatoriale del Mugello, in Toscana. Di Pietro accetta inaugurando cos\u00ec la sua attivit\u00e0 politica.\nIl 9 novembre 1997 si tengono dunque le elezioni suppletive che Di Pietro vince contro Giuliano Ferrara per la coalizione di Silvio Berlusconi, Sandro Curzi per il PRC, e Franco Checcacci per la Lega Nord, con il 67,8% dei voti. Diventa cos\u00ec senatore e, come indipendente, aderisce al gruppo misto. Il neosenatore per\u00f2 lavora subito per la creazione di un gruppo parlamentare proprio, ma nel febbraio 1998 \u00e8 costretto a rinunciarci preferendo lavorare alla creazione di un proprio movimento politico.\nNasce cos\u00ec, il 21 marzo seguente a Sansepolcro, Italia dei Valori. A fondare il movimento ci sono anche Elio Veltri e l'amica di famiglia Silvana Mura (poi parlamentare e capogruppo IdV alla Camera) che vede l'adesione anche di altri parlamentari, e insieme con loro forma un sottogruppo. Dopo la caduta del Governo Prodi I dell'ottobre del 1998, si verificano dei cambiamenti nell'assetto dei partiti alleati. Di Pietro \u00e8 un sostenitore di Romano Prodi, lo considera come unico punto di riferimento, aderisce al progetto dei Democratici, che intende portare avanti l'idea unitaria formale dei partiti che sono a fondamento dell'Ulivo. Cos\u00ec nel febbraio 1999 viene deciso lo scioglimento del giovane movimento, per farlo confluire, insieme con altre formazioni politiche, in quello di Prodi. Di Pietro viene scelto per svolgere l'importante ruolo di responsabile organizzativo.\nI Democratici esordiscono alle elezioni europee dello stesso anno, ottenendo il 7,7% dei voti e sette seggi, e Di Pietro viene eletto eurodeputato con funzioni di Presidente di Delegazione del Parlamento europeo dapprima per le relazioni con il Sud America, poi per l'Asia centrale e infine per il Sudafrica.\nItalia dei Valori.\nIn seguito a ripetuti dissidi con la linea portata avanti da Arturo Parisi, leader del partito, con il culmine nello strappo avvenuto quando Di Pietro sceglie di non votare la fiducia al nuovo governo Amato, il 27 aprile 2000 si separa dai Democratici. Rifonda quindi Italia dei Valori come partito autonomo nel settembre dello stesso anno, sempre con l'obiettivo di portare avanti le proprie battaglie politiche, mettendo sempre in primo piano temi come la valorizzazione e l'affermazione della legalit\u00e0 e la necessit\u00e0 di trasparenza amministrativa e a livello politico.\nPur d'accordo nel contrastare la coalizione guidata da Silvio Berlusconi, per le elezioni politiche del 2001 Di Pietro non riesce a trovare un accordo e si presenta quindi da solo alla competizione elettorale. Tuttavia non risulter\u00e0 eletto, non riuscendo a spuntarla nel collegio uninominale in Molise e non superando, con la sua lista al proporzionale, la soglia del 4%, seppur di poco (3,9%).\nIl 'tentato' Nuovo Ulivo e la rielezione al Parlamento europeo.\nAlla vigilia delle elezioni europee del 2004, Di Pietro aderisce all'appello di Prodi di presentarsi sotto un unico simbolo nel nome dell'Ulivo. Ma non tutti sono d'accordo con l'ingresso di Di Pietro (il fronte dell'opposizione \u00e8 guidato dai socialisti dello SDI). E cos\u00ec nasce una nuova intesa elettorale con Achille Occhetto: insieme presentano la Lista \"Societ\u00e0 Civile, Di Pietro-Occhetto, Italia dei Valori\".\nNel suo simbolo, la lista inserisce la dicitura \"Per il Nuovo Ulivo\", con un piccolo ramoscello d'ulivo, per sottolineare la chiara intenzione di partecipare alla rinascita e al rafforzamento della coalizione. Prodi, in un primo momento, plaude all'idea, ma poi Di Pietro e Occhetto (a campagna elettorale gi\u00e0 avviata) sono costretti a eliminare quel frammento del loro simbolo perch\u00e9 - dicono dalla coalizione - si potrebbe generare confusione fra gli elettori che potrebbero confonderlo con il \"vero\" Ulivo.\nLa lista, comunque, corre regolarmente alle elezioni, ma il progetto \u00e8 un fallimento: raccoglie soltanto il 2,1% dei voti validi. Occhetto abbandona immediatamente l'alleanza, cedendo il seggio di parlamentare europeo in favore del giornalista Giulietto Chiesa (come aveva anticipato prima delle elezioni) e conservando quindi il suo seggio al Senato.\nDi Pietro viene rieletto al Parlamento europeo nella circoscrizione sud, dopo aver ricevuto in tutta Italia quasi 200\u00a0000 preferenze. Iscritto al gruppo parlamentare dell'ALDE; membro della Conferenza dei presidenti di delegazione; della Commissione giuridica; della Commissione per le libert\u00e0 civili, la giustizia e gli affari interni; della Delegazione per le relazioni con il Sudafrica.\nNel 2016, Di Pietro viene condannato a risarcire personalmente 2.694.000 euro di rimborsi elettorali al movimento di Achille Occhetto e Giulietto Chiesa.\nIngresso nell'Unione e il 4\u00ba posto alle primarie.\nIntanto, nasce la nuova coalizione di centrosinistra, chiamata \"L'Unione\", che si apre ai contributi di Italia dei Valori e di Rifondazione Comunista. Il nuovo schieramento esordisce alle elezioni regionali del 2005: IdV ne \u00e8 parte integrante in tutte le 14 regioni chiamate al voto, ma il partito conferma il suo trend negativo, raggranellando soltanto l'1,8% dei voti.\nProdi, in vista delle elezioni politiche del 2006, lancia l'idea delle consultazioni primarie per la scelta del candidato premier. Il progetto va in porto, le primarie si organizzano e Di Pietro presenta subito la sua candidatura. Le primarie si svolgono il 16 ottobre 2005 con sette candidati: Di Pietro \u00e8 arrivato quarto, raccogliendo 142.143 voti (il 3,3% dei consensi), alle spalle di Romano Prodi, che ha ricevuto l'investitura di candidato premier della coalizione, di Fausto Bertinotti e di Clemente Mastella.\nMinistro delle Infrastrutture nel Governo Prodi II.\nLe elezioni politiche del 9 e 10 aprile 2006 fanno registrare un avanzamento dell'Italia dei Valori (che si attesta al 2,3% alla Camera e al 2,9% al Senato) grazie anche al buonissimo risultato conseguito in una circoscrizione tradizionalmente ostica per Di Pietro e il centrosinistra, la Sicilia, in cui decisiva fu la presenza nelle liste dell'IdV di Leoluca Orlando, da un anno segretario regionale del movimento in terra sicula e che successivamente verr\u00e0 nominato presidente del partito.\nIl successo nelle consultazioni arride all'Unione e il 17 maggio 2006 Di Pietro viene nominato ministro delle infrastrutture nel secondo Governo Prodi. Lascia l'incarico di europarlamentare per accettare quello di deputato nazionale.\nIn qualit\u00e0 di ministro delle infrastrutture, sospende la procedura di fusione tra la societ\u00e0 autostrade e l'omologa spagnola Abertis, eccependo il danno economico che lo Stato avrebbe avuto dall'esecuzione di tale piano.\nProtesta sull'indulto.\nNel luglio del 2006 scoppia una polemica interna alla coalizione di governo, in particolare nei confronti del ministro della giustizia Clemente Mastella, a causa della forte contrariet\u00e0 del partito di Di Pietro a inserire i reati finanziari, societari e di corruzione all'interno del provvedimento di indulto. Il provvedimento \u00e8 sostenuto, invece, in maniera trasversale da esponenti e partiti di entrambi gli schieramenti, esclusa la Lega Nord, il Partito dei Comunisti Italiani e gran parte di Alleanza Nazionale.\nDi Pietro manifesta davanti a Palazzo Madama prima dell'approvazione del provvedimento al Senato, insieme con la Lega Nord. Tuttavia, al contrario di tale partito, Di Pietro si \u00e8 dichiarato a malincuore favorevole all'indulto come mezzo per svuotare le carceri solo dopo un cambiamento della riforma Castelli, come previsto dal programma dell'Ulivo.\nTali richieste non vengono accolte e Di Pietro pubblica polemicamente sul suo sito web personale i nomi dei deputati che hanno votato a favore dell'indulto, tra i quali anche Federica Rossi Gasparrini dell'Italia dei Valori, poi passata all'Udeur. Afferma Di Pietro:\nElezioni 2008.\nIn occasione delle elezioni politiche del 2008, Di Pietro entra in coalizione con il Partito Democratico. Il suo partito ottiene il 4,4% alla Camera dei Deputati e il 4,3% al Senato raddoppiando i suoi voti; l'ex magistrato sceglie il seggio conquistato nel nat\u00eco Molise, dove aveva raggiunto il miglior risultato in Italia, superando in entrambe le camere il Partito Democratico.\nElezioni 2013 con Rivoluzione Civile e le dimissioni.\nNel 2013, in occasione delle elezioni politiche del 2013, decide di rinunciare a presentarsi con il suo partito per appoggiare la lista Rivoluzione Civile, guidata dal candidato premier ed ex magistrato Antonio Ingroia. Viene ricandidato per la Camera. Tuttavia i risultati delle elezioni non consentono a questa lista di superare le rispettive soglie di sbarramento per Camera e Senato, cos\u00ec Di Pietro resta fuori dal Parlamento.\nIl 26 febbraio si dimette da presidente dell'Italia dei Valori e il 2 maggio Rivoluzione Civile viene disciolta all'unanimit\u00e0 dai suoi costituenti.\nIl 28 giugno al Congresso dell'Italia dei Valori ufficializza le sue dimissioni da presidente del partito dichiarando di rimanere per\u00f2 militante dello stesso. Il nuovo leader del movimento \u00e8 Ignazio Messina.\nElezioni europee del 2014.\nNel febbraio 2014, nel corso del programma \"L'aria che tira\", annuncia la sua candidatura alle Elezioni europee di maggio non venendo poi candidato.\nAbbandono dell'IdV e sviluppi recenti.\nIl 3 ottobre seguente, poco prima del raduno nazionale di Sansepolcro, Di Pietro decide di lasciare definitivamente l'IdV. Un voto che lo vede nettamente in minoranza (il 95% dei delegati approva infatti la linea politica del segretario Messina) sancisce l'addio al partito che, nel 1998, aveva fondato proprio nella localit\u00e0 toscana. Di Pietro, in particolare, volendo portare avanti un'opposizione dura al Governo Renzi, gi\u00e0 dopo le elezioni europee aveva criticato la scelta di riallacciare un rapporto di dialogo con il PD.\nIn seguito, sia nel 2014 sia nel 2015, esprime la propria intenzione di candidarsi come sindaco di Milano in vista delle elezioni del 2016, cosa che poi non avverr\u00e0.\nAd aprile 2015 Di Pietro annuncia la nascita dell'associazione \"Il Molise di tutti\", fondata da ex militanti dell'IdV, e nel gennaio 2018 annuncia di volersi candidare come indipendente a guida della Regione. Tale intenzione non sar\u00e0 poi concretizzata.\nIn vista delle elezioni politiche del 2018 la sezione molisana del PD gli propone la candidatura nel collegio uninominale di Campobasso al Senato. L'ex magistrato si rende disponibile, ma successivamente il segretario di partito Matteo Renzi pone il veto sulla sua candidatura, poich\u00e9 \u00abDi Pietro rappresenta una cultura giustizialista che noi non abbiamo mai apprezzato\u00bb, preferendo a lui Enrico Colavita, presidente di Confindustria del Molise.\nIndagini giudiziarie e casi controversi.\nInchiesta di Brescia.\nDopo questi anni da protagonista della magistratura italiana, sono partite contro di lui diverse indagini giudiziarie, tutte risolte in assoluzioni piene o archiviazioni. Nel 1995 viene indagato dal sostituto procuratore di Brescia Fabio Salamone, ipotizzando reati di concussione e abuso d'ufficio in seguito a dichiarazioni rese dal generale Cerciello (sotto accusa in un processo sulla corruzione della guardia di finanza) ma il giudice per le indagini preliminari archivia il procedimento. \nUna seconda indagine viene aperta sempre a Brescia sulla base di affermazioni dall'avvocato Carlo Taormina (allora difensore del generale Cerciello), la testimonianza di Giancarlo Gorrini e dossier anonimi su presunti traffici illeciti tra l'ex pm e una societ\u00e0 di assicurazioni. L'inchiesta successivamente prende una strada completamente diversa e il pm Salamone arriva a ipotizzare un complotto finalizzato a far dimettere Di Pietro per mezzo di ricatti e dossier anonimi. Per fare luce sulla vicenda il pm interroga gli ispettori ministeriali Dinacci e De Biase, i ministri Alfredo Biondi, Cesare Previti e il presidente del consiglio Silvio Berlusconi, mentre suo fratello Paolo viene indagato per estorsione, la testimonianza di Giancarlo Gorrini e dossier anonimi su presunti traffici illeciti tra l'ex pm e una societ\u00e0 di assicurazioni. Secondo le ricostruzioni dei pm tutto sarebbe incominciato dopo che fu recapitato a Silvio Berlusconi un invito a comparire dalla procura di Milano il 21 novembre 1994: Previti avrebbe telefonato all'ispettore ministeriale Dinacci e l'avrebbe messo in contatto con Gorrini il quale si sarebbe presentato lo stesso giorno all'ispettorato per presentare le sue documentazioni contro Di Pietro. Questo avveniva il 23 novembre 1994. Il 29 il ministro Alfredo Biondi ha ordinato di aprire l'inchiesta su Di Pietro.\nIl 6 dicembre Di Pietro annuncia le dimissioni e il 10 l'inchiesta viene archiviata. \u00c8 allora che Salamone mette sotto controllo diversi telefoni e dalle telefonate di Gorrini sulla vicenda emerge il nome di Paolo Berlusconi, suo conoscente e l'incriminazione per lo stesso. Successivamente vengono incriminati anche Cesare Previti, Sergio Cusani per estorsione e lo stesso Silvio Berlusconi per estorsione e attentato ai diritti politici del cittadino. In questa inchiesta emerge l'esistenza di un dossier del SISDE su Di Pietro chiamato \"Achille\".\nDopo le indagini si arriva a un processo con imputati Previti, Paolo Berlusconi e gli ispettori ministeriali che indagarono sul Di Pietro. Il 18 ottobre 1996, mentre \u00e8 ancora in corso il processo sul presunto complotto contro Di Pietro, la procura generale di Brescia rimuove dall'incarico i pm Salamone e Bonfigli per una presunta \"grave inimicizia\" con Di Pietro (che comunque non era imputato) che \"giunge al livello di pervicace odio privato\". Il successivo ricorso in cassazione di Salamone contro la decisione della procura viene respinto. Il 21 gennaio 1997 il procuratore che sostiene la pubblica accusa in sostituzione di Salamone (Raimondo Giustozzi) rinuncia a interrogare i testimoni convocati dall'accusa e chiede subito l'assoluzione per tutti gli imputati\". Il successivo ricorso in cassazione di Salamone contro la decisione della procura viene respinto. L'istanza viene accolta dal giudice.\nAccusa di offesa e attacchi verso Napolitano.\nIl 3 febbraio 2009 Di Pietro \u00e8 stato iscritto nel registro degli indagati dalla Procura di Roma con l'accusa di offese all'onore o al prestigio del Presidente della Repubblica (articolo 278 del codice penale). L'atto \u00e8 conseguente alla denuncia presentata il 31 gennaio dall'Unione delle Camere Penali Italiane, secondo la cui lettura dei fatti Di Pietro, nel corso del suo intervento durante la manifestazione organizzata dall\"'Associazione Nazionale Familiari Vittime di Mafia\" il 28 gennaio 2008 a Piazza Farnese, non si sarebbe limitato a criticare il comportamento del Presidente Napolitano, ma avrebbe attribuito un atteggiamento mafioso ai suoi silenzi.\nDal canto suo, Di Pietro ha risposto dal suo blog definendo l'iniziativa \"\"Una mossa puramente politica [...] da parte del professore Oreste Dominioni, che sostiene di \"non essere amico di questo o di quel governo\", ma che \u00e8 anche avvocato di famiglia Berlusconi oltre che Presidente dell'Unione delle Camere Penali\"\", invitando anche a rivedere il video del suo intervento al fine di verificare come l'affermazione \"il silenzio \u00e8 mafioso\" fosse inserita nella frase \"Non siamo d'accordo sull'oblio che le istituzioni hanno nei confronti di questi familiari delle vittime. Vediamo le vittime del terrorismo, della mafia, della criminalit\u00e0 che vengono dimenticate ed abbandonate a s\u00e9 stesse. Lo possiamo dire, o no? Rispettosamente! Ma il rispetto \u00e8 una cosa, il silenzio un'altra: il silenzio uccide, il silenzio \u00e8 mafioso, il silenzio \u00e8 un comportamento mafioso.\".\nProprio in virt\u00f9 di ci\u00f2 il 13 febbraio 2009 la Procura della Repubblica di Roma, per mezzo del Procuratore Giovanni Ferrara e del PM Giancarlo Amato, ha richiesto l'archiviazione, ritenendo che: \nDi Pietro \u00e8 tornato ad attaccare il Presidente della repubblica sostenendo che la bocciatura dei referendum sulla legge elettorale avvenuta il 12 gennaio 2012 da parte della Corte Costituzionale sarebbe stata una scelta non giuridica ma di favore per compiacere il Capo dello Stato e la sua \u00abmaggioranza inciucista\u00bb. Giorgio Napolitano ha replicato immediatamente che si tratta di \u00abun'insinuazione volgare e del tutto gratuita che denota solo scorrettezza istituzionale\u00bb.\nImmunit\u00e0 parlamentare per diffamazione.\nNell'aprile 2009 il Parlamento Europeo ha confermato (654 voti favorevoli, 11 contrari e 13 astenuti) l'immunit\u00e0 parlamentare a vantaggio di Di Pietro, bloccando la causa civile per diffamazione intentatagli dal giudice Filippo Verde a seguito di un articolo pubblicato sul sito dell'Italia dei Valori. Nel commentare il processo pendente dinanzi al Tribunale di Milano per la vicenda IMI-SIR/Lodo Mondadori, Di Pietro affermava che Verde era stato accusato di corruzione per aver accettato una tangente al fine di \"aggiustare\" una sentenza. In effetti, Filippo Verde non \u00e8 mai stato coinvolto nella vicenda processuale del Lodo Mondadori, mentre lo \u00e8 stato nel processo IMI-SIR, nell'ambito del quale era stato assolto da tutte le imputazioni contestategli. L'unico italiano che si \u00e8 espresso con voto contrario \u00e8 stato Roberto Fiore, europarlamentare di Forza Nuova.\nHa invocato l'immunit\u00e0 parlamentare anche nel procedimento civile intentato da Salvatore Cuffaro presso il Tribunale di Palermo. In questo caso, il Tribunale non ha riconosciuto la sussistenza dei presupposti per l'insindacabilit\u00e0 delle affermazioni dell'ex pm di mani pulite e l'ha condannato a risarcire Salvatore Cuffaro. La causa civile era stata avviata perch\u00e9 Di Pietro aveva linkato sul proprio sito internet, www.antoniodipietro.it, il video \"Costanzo Show Cuffaro aggredisce Falcone\" e aveva affermato che Cuffaro avesse screditato Falcone. Il Tribunale di Palermo, con sentenza n. 1742/2013, ha riconosciuto che Cuffaro non aveva detto nulla contro Giovanni Falcone e ha considerato diffamatorie le affermazioni di Antonio Di Pietro.\nSospensione dal Foro.\nL'Ordine degli Avvocati di Bergamo, Foro presso il quale l'ex magistrato attualmente esercita la professione di avvocato, in data 7 luglio 2009, ha inflitto ad Antonio Di Pietro la sanzione della sospensione disciplinare per la violazione del divieto di assumere incarichi contro ex clienti di cui all'articolo 51 del codice deontologico della professione forense. Il riferimento \u00e8 al processo, svoltosi in Corte d'Assise a Campobasso, nel quale Di Pietro era il legale di parte civile per l'omicidio di Giuliana D'Ascenzo, compaesana di Montenero di Bisaccia, e nel quale imputato era Pasqualino Cianci, precedentemente assistito proprio da Di Pietro.\nA cena con SISDE e CIA.\nNel 2010, dal cofondatore dell'IdV Mario Di Domenico per il suo libro \"Il colpo allo stato\", vengono rese pubbliche alcune foto risalenti al 1992 che ritraggono Di Pietro a cena in una caserma dei carabinieri con alcuni esponenti dei servizi segreti, tra i quali Bruno Contrada che solo nove giorni dopo sar\u00e0 arrestato e poi condannato in via definitiva per concorso esterno in associazione di tipo mafioso (condanna successivamente rivista in Cassazione il 7 luglio 2017). Alla cena erano presenti anche alcuni agenti statunitensi della CIA.\nIl 6 luglio 2015, Antonio di Pietro ha ottenuto un risarcimento di 60.000 euro da Mario Di Domenico e i suoi editori.\nCEPU.\nFondato nel 1995, il CEPU ha inizialmente goduto dell'amicizia tra il suo fondatore Francesco Polidori e Di Pietro, che prese parte alle prime campagne pubblicitarie e tenne seminari in qualit\u00e0 di docente di Tecnica processuale. Inoltre, nel 1998 Di Pietro fond\u00f2 l'Italia dei Valori in un hotel di Sansepolcro di propriet\u00e0 del gruppo di Polidori. Successivamente, i legami tra Di Pietro e Polidori si sono indeboliti, e quest'ultimo si \u00e8 candidato nella lista \"Federalismo Democratico Umbro\" senza stringere alleanze con partiti gi\u00e0 presenti in Parlamento.\nInchiesta di Report.\nUna puntata di \"Report\" dell'ottobre 2012 dedicata al patrimonio personale di Di Pietro ha suscitato notevoli polemiche che hanno avuto influenza anche sul partito Italia dei Valori, contribuendo alla fuoriuscita di alcuni esponenti, tra cui Massimo Donadi. Nella trasmissione si \u00e8 affermato che: \"Escludendo da questa lista le 9 propriet\u00e0 della moglie e le 2 del figlio maggiore Cristiano, le propriet\u00e0 sono 45, un dato che comprende anche i terreni, le cantine, i garage...\"\nSempre secondo Report, unendo le propriet\u00e0 familiari sarebbero del valore stimato (per difetto) intorno ai 5 milioni di euro, e che parte di essi sarebbe stato acquistato utilizzando fondi ricavati dai rimborsi elettorali e da un lascito. Peraltro diverse accuse presentate verso Di Pietro erano gi\u00e0 state valutate dalla magistratura, con sentenze a lui favorevoli.\nDi Pietro, tramite il suo blog, si \u00e8 subito difeso portando come prova le visure catastali. Da questi documenti emergerebbe secondo Di Pietro che \"un modesto appartamento diviso in due e da me regalato nel 2008 ai miei figli Anna e Tot\u00f2, a Milano, \u00e8 diventato nella campagna di calunnia 15 case\"; ha aggiunto inoltre di aver \"messo a disposizione di chiunque i documenti che dimostrano come in quell'agguato travestito da inchiesta siano state fatte passare per mie propriet\u00e0 marciapiedi, svincoli, strade di accesso e persino giardinetti pubblici\". Sempre secondo Di Pietro dagli incartamenti del catasto si dedurrebbe che i due appartamenti di Bergamo costituiscono in realt\u00e0 un solo appartamento, acquistato dalla moglie Susanna Mazzoleni. Ha infine dichiarato che sporger\u00e0 querela contro la giornalista di Report che ha condotto l'inchiesta. La risposta della giornalista che riprendeva il servizio della collega oltre a negare le false accuse (56 case), ribadiva: \u201cIl punto per\u00f2 \u00e8 il valore di queste propriet\u00e0. E il fatto che per nove anni Di Pietro, la moglie e la fidata Silvana Mura hanno gestito 50 milioni di rimborsi elettorali senza che il bilancio fosse mai mostrato agli altri membri del partito\u201d. \nTuttavia, nonostante gli annunci, decorso il termine di novanta giorni, Di Pietro non ha sporto querela, ma ha annunciato una causa civile.\nParte civile al processo per compravendita di senatori.\nNel febbraio 2014 si costituisce parte civile per l'IdV al processo sulla presunta compravendita di senatori da parte di Silvio Berlusconi.\nIl lessico \"dipietrese\".\nAlcuni aspetti del linguaggio utilizzato da Antonio Di Pietro, dapprima come magistrato, e, in seguito, dopo l'abbandono dell'ordine giudiziario, nella sua azione politica, sono stati oggetto dell'attenzione dei media, che hanno coniato il neologismo \"dipietrese\", entrato nel gergo giornalistico e usato dallo stesso Di Pietro.\nIl fenomeno ha attratto l'attenzione dei linguisti, con articoli e commenti, per le sue caratteristiche innovative nel tradizionale modo di esprimersi della comunicazione pubblica in Italia, riconosciutegli in gradi diversi dai vari studiosi.\nQuesto modo d'esprimersi \u00e8 salito alla ribalta nelle aule giudiziarie, in occasione delle udienze pubbliche di processi della stagione di Mani Pulite, in cui Di Pietro, in qualit\u00e0 di pubblico ministero, sosteneva il ruolo della pubblica accusa. In particolare, \u00e8 venuto all'attenzione di un vasto pubblico a seguito della messa in onda delle registrazioni delle udienze di quei processi.\nCaratteristiche del dipietrese.\nIl \"dipietrese\" si caratterizza per un lessico e un registro linguistico coloriti e popolari, con uno stile comunicativo spesso scevro da tecnicismi e formalismi, condito da espressioni tipiche, esclamazioni, detti proverbiali, neologismi funzionali, come \u00ab\"dazione\"\u00bb e \u00ab\"dazione ambientale\"\u00bb, \u00ab\"fuggitore di notizie\"\u00bb (autore delle fughe di notizie), \u00ab\"mosca cavallina\"\u00bb, \u00ab\"zanzata\"\u00bb, \u00ab\"benedettiddio!\"\u00bb o \u00ab\"Santa Madonna!\"\u00bb, \u00ab\"che c'azzecca?\"\u00bb (\u00abcosa c'entra?\u00bb), \u00ab\"Non ho capito!\"\u00bb, \u00ab\"Scusi, non ho capito!\"\u00bb (frasi ed esclamazioni rivolte a testimoni o imputati per sottolineare la contraddittoriet\u00e0 di quanto dichiarato), \u00ab\"O \u00e8 zuppa, o \u00e8 pan bagnato\"\u00bb, e l'affermarsi di numerose altre polirematiche e neologismi divenute patrimonio del linguaggio comune, come \"Mani pulite\" e \"Tangentopoli\".\nL'eloquio tende a uno stile nominale, pur senza eccedere, come altri, in nominalismi. Un'altra cifra distintiva \u00e8 l'ampio uso di sigle in funzione di \u00abparole piene\u00bb: \u00abil PG\u00bb (Procuratore generale), \u00abil GIP\u00bb (Giudice per le indagini preliminari), \u00abil PM\u00bb (pubblico ministero).\nInnovativit\u00e0 del linguaggio di Di Pietro.\nQuando il linguaggio di Di Pietro si manifest\u00f2 per le prime volte, offrendosi a una vasta platea giornalistica e televisiva, in esso fu immediatamente riconosciuto un carattere di novit\u00e0, rispetto a formulazioni linguistiche retoriche e stereotipate del linguaggio settoriale normalmente associato all'ambiente giudiziario. La novit\u00e0 del linguaggio si accompagnava alla novit\u00e0 della condotta dibattimentale, anch'essa fuori dagli schemi per quanto riguarda il modo di porgere le prove agli interlocutori del pubblico ministero, anche con l'utilizzo, veramente innovativo per l'epoca, di risorse informatiche e multimediali.\nIl giudizio sull'innovativit\u00e0 linguistica del \"dipietrese\", assume toni diversi nelle opinioni dei linguisti: Michele Cortelazzo, ad esempio, senza negarne gli aspetti di novit\u00e0, considera il linguaggio di Antonio Di Pietro ancora troppo vincolato ai paludamenti del tecnicismo giudiziario. Pi\u00f9 severo \u00e8 il giudizio di Raffaele Simone, che invece riconosce nel \"dipietrese\" i vizi perduranti del linguaggio della comunicazione pubblica italiana, \u00abenigmaticit\u00e0 ed equivocit\u00e0\u00bb, accostate, nel suo caso, a una dose di \u00abscombinatezza\u00bb.\nDi Pietro e Internet.\nA partire dal mese di gennaio del 2006 Di Pietro tiene un blog personale. Tra le iniziative di spicco, oltre alla pubblicazione di riflessioni personali, alla pubblicizzazione delle iniziative e degli incontri nazionali del partito e alla spiegazione della linea politica che egli segue, ha riproposto la spiegazione di tutte le decisioni prese all'interno del Consiglio dei ministri sotto forma di videoclip ospitate su YouTube, a partire col CdM del 19 gennaio 2007 (e pubblicato poi sul blog il 22 gennaio).\nIl 28 febbraio seguente ha annunciato sul suo blog di aver aperto uno spazio per l'Italia dei Valori nella comunit\u00e0 virtuale Second Life, avendo acquistato un'isola su cui ha piantato la bandiera del partito. In seguito l'area \u00e8 stata allestita con nuove costruzioni e, a partire dal 26 marzo, \u00e8 sede per le riunioni di \"IDV AGOR\u00c0\", gruppo di avatar di Second Life che si riconosce negli ideali di Italia dei Valori. Il 12 luglio Antonio Di Pietro tiene la prima conferenza stampa ufficiale del partito su Second Life, davanti all'avatar di numerosi giornalisti e simpatizzanti che hanno interagito, ponendo domande anche per verificare che non fosse una registrazione.\nA causa di un articolo pubblicato sul proprio sito internet dal titolo \"Vi difendiamo tutti da Cuffaro\", Antonio di Pietro \u00e8 stato condannato dal Tribunale Civile di Palermo, con sentenza n. 1742/2013, a risarcire Salvatore Cuffaro con la somma di \u20ac 6.000,00, oltre \u20ac 4.980,00 di spese legali e alla pubblicazione della sentenza su \"Il Corriere della Sera\" e \"La Repubblica\", per aver detto erroneamente che lo stesso avrebbe screditato il giudice Giovanni Falcone nel corso di una trasmissione televisiva andata in onda nel 1991.\nIl 27 luglio 2021, la Corte di Appello conferma la sentenza del Tribunale di Palermo che aveva condannato l'ex PM Antonio Di Pietro per diffamazione nei confronti di Salvatore Cuffaro. La sentenza ha accertato che Cuffaro nel 1991 non si era scagliato contro Falcone e la Magistratura, ma soltanto contro un certo dottor Taurisano."}
{"id": "2215851", "revid": "1305772", "url": "https://it.wikipedia.org/wiki?curid=2215851", "title": "Unexpected", "text": "Unexpected (\"inatteso\" in lingua inglese) pu\u00f2 riferirsi a:"}
{"id": "2215856", "revid": "76963", "url": "https://it.wikipedia.org/wiki?curid=2215856", "title": "Ron Masak", "text": "Biografia.\nDopo gli inizi come attore teatrale, passa alla televisione debuttando nel 1960 in un episodio della serie \"Ai confini della realt\u00e0\". Partecipa alla serie \"Vita da strega\" nell'episodio 25 della quinta stagione, intitolato \"Processo alla strega\", e appare nella serie \"Get Smart\" (1968). \nTra il 1973 e il 1978 \u00e8 tra i personaggi principali del telefilm \"Sulle strade della California\". Partecipa anche a una puntata de \"Il mio amico Arnold\" (1985), nell'episodio della 7\u00aa stagione in cui sua figlia di sette anni va a dormire dai Drummond con il piccolo Sam.\n\u00c8 divenuto noto anche in Italia per avere interpretato, dal 1989 al 1996, il ruolo dello sceriffo Mort Metzger nella celebre serie televisiva \"La signora in giallo\", a fianco di Angela Lansbury. Nel 1998 ha fatto parte del cast dell'episodio \"Scandali a Hollywood\", della serie \"Colombo\", nel ruolo di un taxista ex detenuto. \nIn seguito ha lavorato come doppiatore, prestando anche la voce al personaggio del veterano Holt nella versione originale del videogioco \"\". Negli anni novanta \u00e8 comparso in diversi programmi televisivi statunitensi, come i giochi a premi \"To Tell the Truth\", \"Match Game\" e \"Super Password\".\n\u00c8 sposato dal 1961 con Kay Knebes, da cui ha avuto sei figli."}
{"id": "2215867", "revid": "21915022", "url": "https://it.wikipedia.org/wiki?curid=2215867", "title": "Tritio", "text": ""}
{"id": "2215870", "revid": "38120", "url": "https://it.wikipedia.org/wiki?curid=2215870", "title": "Bad Boys 2", "text": ""}
{"id": "2215871", "revid": "1543377", "url": "https://it.wikipedia.org/wiki?curid=2215871", "title": "Len Duncan", "text": "Carriera.\nCorse nella categoria americana Midget dagli venti agli anni ottanta vincendo otto volte il campionato ARDC tra il 1955 ed il 1967.\nNella Seconda guerra mondiale ebbe l'onore di essere l'autista del Presidente Truman durante una visita in Inghilterra.\nIscritto in quattro occasioni alla 500 Miglia di Indianapolis riusc\u00ec a qualificarsi solamente nell'edizione 1954.\nTra il 1950 e il 1960 la 500 Miglia faceva parte del Campionato Mondiale, per questo motivo Duncan ha all'attivo anche un Gran Premio in Formula 1."}
{"id": "2215872", "revid": "1305772", "url": "https://it.wikipedia.org/wiki?curid=2215872", "title": "Beta EVO", "text": "La EVO o EVO 4T \u00e8 una motocicletta da trial presentata all'Eicma 2008, prodotta dalla Beta Motor per partecipare ai mondiali di trial. \u00c8 destinata a sostituire la precedente Beta REV.\nDescrizione.\nRispetto al precedente modello, adotta un telaio pi\u00f9 compatto e semplificato, con una livrea pi\u00f9 semplice, con l'adozione dello scarico risuonante su tutte le cilindrate con motore a due tempi, accoppiato ad un nuovo silenziatore, inoltre si ha una nuova centralina d'accensione digitale, con doppia mappatura.\nDal 2010 si ha un nuovo radiatore con il tappo spostato al centro e in avanti, per ridurre le probabilit\u00e0 di danno in caso di caduta, rivisitazione delle tarature delle sospensioni e delle curve d'anticipo dell'accensione, nuova scatola filtro, modificate nelle prese d'aria, mentre per le sole motorizzazioni a due tempi, si \u00e8 rivisto l'impostazione del carburatore con il livello benzina nella vaschetta del carburatore, il che ha permesso di ridurre i consumi e i gas di scarico.\nDal 2011 ad eccezione del modello 80\u00a0cm\u00b3, si ha il riposizionamento del motore pi\u00f9 in alto e avanti, il cambio viene rivisto con il sistema ad innesti a zero gradi, la scatola dell'aria viene provvista di un tappo sul fondo in modo da rendere pi\u00f9 veloce il drenaggio dell'acqua, manubrio pi\u00f9 basso, ruota posteriore con cerchio pi\u00f9 leggero (-500 grammi) e sigillato, viene rivista la molla dell'ammortizzatore con una pi\u00f9 rigida e accompagnata dal nuovo tampone di fondocorsa di forma tronco-conica, dal funzionamento pi\u00f9 progressivo, leve freno e frizione pi\u00f9 ergonomiche, nuovo attacco della testata al telaio, viti di fissaggio delle carenature pi\u00f9 grandi.\nPer le sole 125 e 200 2t, si ha anche pistone nuovo, biella alleggerita nuovo albero motore e ridisegnamento della camera di combustione, volano alleggerito, silenziatore rivisto internamente, nuova curva di anticipo.\nPer le sole 250 e 290, si ha anche un nuovo collettore di scarico pi\u00f9 leggero (-200\u00a0g) e che offre una progressione pi\u00f9 lineare e la nuova pompa freno posteriore con serbatoio integrato.\nMentre per i modelli a 4T gli aggiornamenti sono solo per la ruota, dell'airbox e della sospensione posteriore.\nCilindrate.\nLe cilindrate disponibili sono:"}
{"id": "2215875", "revid": "188323", "url": "https://it.wikipedia.org/wiki?curid=2215875", "title": "Beta EVO 4T", "text": ""}
{"id": "2215876", "revid": "188323", "url": "https://it.wikipedia.org/wiki?curid=2215876", "title": "Beta EVO 80", "text": ""}
{"id": "2215877", "revid": "188323", "url": "https://it.wikipedia.org/wiki?curid=2215877", "title": "Beta EVO 125", "text": ""}
{"id": "2215879", "revid": "1305772", "url": "https://it.wikipedia.org/wiki?curid=2215879", "title": "Le onde", "text": ""}
{"id": "2215880", "revid": "188323", "url": "https://it.wikipedia.org/wiki?curid=2215880", "title": "Beta EVO 200", "text": ""}
{"id": "2215881", "revid": "599013", "url": "https://it.wikipedia.org/wiki?curid=2215881", "title": "Serve di San Giuseppe", "text": "Le Serve di San Giuseppe (in spagnolo \"Siervas de San Jos\u00e9\") sono un istituto religioso femminile di diritto pontificio: le suore di questa congregazione pospongono al loro nome la sigla S.S.J.\nStoria.\nLa congregazione venne fondata da Bonifacia Rodr\u00edguez Castro (1837-1905) con l'aiuto del padre gesuita Francisco Javier Buti\u00f1\u00e1 Hospital (1834-1899) per l'apostolato verso il mondo dei lavoratori operai: il 10 gennaio 1874 la Rodr\u00edguez Castro e cinque sue compagne iniziarono a condurre vita comune a Salamanca e, il 19 marzo successivo (festa di san Giuseppe), ricevettero l'abito carmelitano dal vescovo Joaqu\u00edn Lluch y Garriga.\nL'istituto venne approvato da papa Leone XIII il 1\u00ba luglio 1901: le sue costituzioni, riviste dopo la promulgazione del Codice Piano Benedettino, vennero approvate \"ad experimentum\" il 2 luglio 1930 e definitivamente il 14 dicembre 1942.\nLa fondatrice \u00e8 stata beatificata il 9 novembre 2003 da papa Giovanni Paolo II e canonizzata da papa Benedetto XVI il 23 ottobre 2011..\nAttivit\u00e0 e diffusione.\nIl fine delle Serve di San Giuseppe \u00e8 la promozione umana dell'infanzia e della giovent\u00f9 femminile, soprattutto negli ambienti operai: si dedicano ad attivit\u00e0 educative e sociali.\nSono presenti in Spagna, Italia, Repubblica Democratica del Congo, America Latina (Argentina, Bolivia, Cile, Colombia, Cuba, Per\u00f9), Filippine, Vietnam e Papua Nuova Guinea: la sede generalizia \u00e8 a Roma.\nAl 31 dicembre 2005 l'istituto contava 684 religiose in 96 case."}
{"id": "2215882", "revid": "188323", "url": "https://it.wikipedia.org/wiki?curid=2215882", "title": "Beta EVO 250", "text": ""}
{"id": "2215883", "revid": "188323", "url": "https://it.wikipedia.org/wiki?curid=2215883", "title": "Beta EVO 290", "text": ""}
{"id": "2215884", "revid": "188323", "url": "https://it.wikipedia.org/wiki?curid=2215884", "title": "Beta EVO 300", "text": ""}
{"id": "2215885", "revid": "188323", "url": "https://it.wikipedia.org/wiki?curid=2215885", "title": "Beta EVO 4T 250", "text": ""}
{"id": "2215886", "revid": "188323", "url": "https://it.wikipedia.org/wiki?curid=2215886", "title": "Beta EVO 4T 300", "text": ""}
{"id": "2215887", "revid": "22356", "url": "https://it.wikipedia.org/wiki?curid=2215887", "title": "Merostomo", "text": ""}
{"id": "2215888", "revid": "15", "url": "https://it.wikipedia.org/wiki?curid=2215888", "title": "Gianluca Tagliavini", "text": "Biografia.\nNasce a Novellara (RE) nel 1969 ed inizia a suonare le tastiere a 5 anni, preferendo strumenti vintage come l'Organo Hammond. Nel 1994 vince il concorso \"Yamaha Music Quest\". L'affermazione gli vale dapprima la partecipazione ad un concorso musicale a Tokyo, con il brano \"Casto ad ogni costo\", ed un contratto di tre anni al rientro in Italia con la Sony Music per la produzione dell'album \"Anime in cerca di guai\".\nCon i Delinqenti ha diverse apparizioni in televisione e partecipa al tour della Heineken. Successivamente partecipa al tour dei Ladri di Biciclette e di numerosi altri artisti tra cui Carl Palmer, Ian Paice. Nel 2005 fa parte del tour americano ed asiatico della Premiata Forneria Marconi e dal 2006 al 2012 ha sostituito Flavio Premoli come tastierista del gruppo."}
{"id": "2215890", "revid": "15756", "url": "https://it.wikipedia.org/wiki?curid=2215890", "title": "Suore della carit\u00e0 di New York", "text": "Le Suore della Carit\u00e0 di New York (in inglese \"Sisters of Charity of New York\") sono un istituto religioso femminile di diritto diocesano: i membri di questa congregazione pospongono al loro nome la sigla S.C.\nStoria.\nLa congregazione deriva dalle Suore della Carit\u00e0 di Emmitsburg, fondate nel 1809 da Elizabeth Ann Bayley Seton (1774-1821): nel 1817 il vescovo di New York John Connolly chiese a madre Seton di inviare nella sua citt\u00e0 tre suore per dirigere l'orfanotrofio di St. Patrick. Le suore crebbero rapidamente di numero e assunsero la direzione delle scuole parrocchiali di New York.\nNel 1847, a causa di alcuni contrasti tra i vescovi di New York John Joseph Hughes e il superiore delle suore di Emmitsburg Louis Regis Deluol, le case di New York vennero separate dalla congregazione originaria e vennero poste sotto la giurisdizione dell'ordinario locale: come prima superiora generale venne scelta Elizabeth Boyle (1788-1861), gi\u00e0 collaboratrice della Bayley Seton.\nDalle Suore della Carit\u00e0 di New York hanno avuto origine le Suore di Carit\u00e0 di Sant'Elisabetta di Newark e le Suore di Carit\u00e0 di San Vincenzo de' Paoli di Halifax.\nIl film del 2008 \"Il dubbio\" \u00e8 ambientato in una scuola diretta da suore di questa congregazione.\nAttivit\u00e0 e diffusione.\nLe Suore della Carit\u00e0 di New York si dedicano prevalentemente all'istruzione ed educazione cristiana della giovent\u00f9, dirigono ospedali e case di riposo per anziani, assistono i senzatetto: il loro apostolato si rivolge anche alle popolazioni indigene dell'America centro-meridionale.\nSono presenti in alcuni stati americani (Connecticut, New York, Pennsylvania, Rhode Island), alle Bahamas, in Cile e in Guatemala: la sede generalizia, originariamente sita in McGown's Pass (area oggi all'interno di Central Park), nel 1859 venne trasferita sull'Hudson, a Mount Saint Vincent (Riverdale).\nNel 1974 l'istituto contava 1.040 religiose in 106 case."}
{"id": "2215893", "revid": "599013", "url": "https://it.wikipedia.org/wiki?curid=2215893", "title": "Suore di carit\u00e0 di Sant'Elisabetta", "text": "Le suore di carit\u00e0 di Santa Elisabetta (in inglese \"Sisters of Charity of St. Elizabeth\") sono un istituto religioso femminile di diritto pontificio: i membri di questa congregazione pospongono al loro nome la sigla S.C.\nStoria.\nNel 1853 James Roosevelt Bayley, vescovo della neo-costituita diocesi di Newark, chiese alle suore della carit\u00e0 di New York di aprire filiali nella sua citt\u00e0 e di inviare religiose per l'insegnamento nelle scuole parrocchiali, l'assistenza agli orfani e la cura degli ammalati della sua diocesi. L'istituto di New York derivava direttamente dalla congregazione di Emmitsburg, fondata nel 1809 da Elizabeth Ann Bayley Seton, zia del vescovo.\nLe suore di New York, per\u00f2, non furono subito in grado di fornire un numero sufficiente di religiose: solo nel 1859 riuscirono a inviare a Newark una comunit\u00e0 di due professe (Mary Xavier Mehegan e Mary Catherine Nevin) e cinque novizie, formatesi a Cincinnati presso suor Margaret George (gi\u00e0 compagna della Bayley Seton a Emmitsburg).\nLe suore della diocesi di Newark furono autonome da New York sin dalla fondazione: in onore della Bayley Seton, adottarono il nome di suore di carit\u00e0 di Sant'Elisabetta. La congregazione ricevette il pontificio decreto di lode il 30 settembre 1957.\nAttivit\u00e0 e diffusione.\nLe suore di carit\u00e0 di Santa Elisabetta dirigono scuole elementari e medie e lavorano negli orfanotrofi, nelle case di riposo e nelle case di accoglienza per ragazze madri.\nOltre che negli Stati Uniti d'America, sono presenti in El Salvador, Haiti e Messico: nel 1880 la sede generalizia venne trasferita da Newark a Convent Station, presso Morristown.\nAl 31 dicembre 2005 l'istituto contava 497 religiose in 157 case."}
{"id": "2215894", "revid": "188323", "url": "https://it.wikipedia.org/wiki?curid=2215894", "title": "Beta EVO 80 Junior", "text": ""}
{"id": "2215895", "revid": "834", "url": "https://it.wikipedia.org/wiki?curid=2215895", "title": "Time-out", "text": ""}
{"id": "2215896", "revid": "834", "url": "https://it.wikipedia.org/wiki?curid=2215896", "title": "Timeout", "text": ""}
{"id": "2215898", "revid": "599013", "url": "https://it.wikipedia.org/wiki?curid=2215898", "title": "Giuseppe Val\u00e0", "text": "Carriera.\nGiuseppe Val\u00e0, teramano di Villa Rosa, centrocampista, cresciuto nella , inizia la sua carriera con la maglia rossoblu, dove diventa una vera e propria bandiera, e colleziona ben 136 presenze e 5 reti, militando con la Samb per cinque stagioni di fila, e nel campionato di Serie C del 1973-74, conquista la promozione in Serie B, con Marino Bergamasco.\nDopo la promozione in Serie B con la , Val\u00e0 passa alla con cui disputa la Serie A nella stagione 1974-75, poi altre due stagioni con la squadra umbra in Serie B e nuovamente alla Samb dove nel campionato di Serie B del 1977-78, sfiora anche la promozione in Serie A, poi passa al dove ottiene nel 1979-80 una promozione in Serie B, ed infine al .\nIn carriera ha totalizzato complessivamente 15 presenze in Serie A e 123 presenze e 1 rete in Serie B."}
{"id": "2215899", "revid": "599013", "url": "https://it.wikipedia.org/wiki?curid=2215899", "title": "Suore della carit\u00e0 di Cincinnati", "text": "Le suore della carit\u00e0 di Cincinnati (in inglese \"Sisters of Charity of Cincinnati\") sono un istituto religioso femminile di diritto pontificio: i membri di questa congregazione pospongono al loro nome la sigla S.C.\nStoria.\nLa congregazione deriva dalle suore della carit\u00e0 di Emmitsburg, fondate nel 1809 da Elizabeth Ann Bayley Seton (1774-1821): nel 1829 il vescovo domenicano di Cincinnati Edward Dominic Fenwick fece inviare dalla Bayley Seton una comunit\u00e0 di quattro suore per gestire l'orfanotrofio e le scuole parrocchiali della sua diocesi (di recente istituzione).\nNel 1849 le suore di Emmitsburg confluirono nelle figlie della carit\u00e0 di San Vincenzo de' Paoli: delle dodici suore presenti all'epoca a Cincinnati, sei seguirono le sorti della congregazione del Maryland; altre sei, sotto la guida dell'arcivescovo John Baptist Purcell, scelsero di costituirsi in congregazione di diritto diocesano e il 25 marzo 1852 fecero la loro professione dei voti religiosi. La prima superiora della comunit\u00e0 fu Margaret George, gi\u00e0 compagna della Bayley Seton.\nLe suore della carit\u00e0 di Cincinnati ottennero il pontificio decreto di lode il 31 gennaio 1931: le loro costituzioni vennero approvate dalla Santa Sede nel 1939.\nAttivit\u00e0 e diffusione.\nLe suore della carit\u00e0 di Cincinnati si dedicano all'istruzione ed educazione cristiana della giovent\u00f9, all'assistenza agli ammalati e a diverse opere di promozione sociale.\nSono presenti negli Stati Uniti d'America e in Guatemala: la sede generalizia \u00e8 a Mount Saint Joseph (Cincinnati).\nAl 31 dicembre 2005 l'istituto contava 525 religiose in 268 case."}
{"id": "2215902", "revid": "729019", "url": "https://it.wikipedia.org/wiki?curid=2215902", "title": "Tahuata", "text": "Tahuata \u00e8 un'isola appartenente all'arcipelago delle Isole Marchesi nella Polinesia francese. Ha una superficie di 69\u00a0km\u00b2, ed \u00e8 separata da soli 4\u00a0km dalla vicina Hiva Oa posta a nord."}
{"id": "2215903", "revid": "599013", "url": "https://it.wikipedia.org/wiki?curid=2215903", "title": "Suore di carit\u00e0 di San Vincenzo de' Paoli (Halifax)", "text": "Le Suore di Carit\u00e0 di San Vincenzo de' Paoli (in inglese \"Sisters of Charity of St. Vincent de Paul of Halifax\") sono un istituto religioso femminile di diritto pontificio: i membri di questa congregazione pospongono al loro nome la sigla S.C.\nStoria.\nL'11 maggio 1849 il vescovo di Halifax William Walsh fece arrivare da New York quattro Suore della Carit\u00e0 con l'obiettivo di dare inizio nella sua diocesi a una congregazione autonoma ispirata a quella fondata nel 1809 da Elizabeth Ann Bayley Seton (1774-1821). Le suore assunsero la direzione delle scuole parrocchiali e degli orfanotrofi della Nuova Scozia e iniziarono a servire come infermiere negli ospedali.\nIl 17 febbraio 1856, con il permesso di papa Pio IX, le suore di Halifax vennero rese ufficialmente autonome dalla congregazione di New York: la prima superiora generale fu Basilia McCann, gi\u00e0 allieva della Bayley Seton a Emmitsburg.\nNel luglio 1900 una comunit\u00e0 di religiose in servizio presso la \"Saint Francis Xavier University\" di Antigonish si separ\u00f2 dall'istituto, dando inizio alla congregazione delle suore di Santa Marta.\nL'istituto ottenne il decreto di lode dalla Congregazione de Propaganda Fide il 17 maggio 1908.\nAttivit\u00e0 e diffusione.\nLe Suore di Carit\u00e0 di San Vincenzo si dedicano all'istruzione ed educazione cristiana della giovent\u00f9, all'assistenza agli infermi, a opere di promozione sociale e al ministero pastorale.\nSono presenti in Canada, negli Stati Uniti d'America, alle Bermuda, nella Repubblica Dominicana e in Per\u00f9: la sede generalizia \u00e8 ad Halifax.\nAl 31 dicembre 2005 l'istituto contava 561 religiose in 212 case."}
{"id": "2215905", "revid": "2082070", "url": "https://it.wikipedia.org/wiki?curid=2215905", "title": "Baganza", "text": "Il Baganza, o la Baganza, \u00e8 un torrente della provincia di Parma che scorre nell'omonima Val Baganza. Ha un'area di bacino di 228\u00a0km\u00b2.\nIl corso.\nNasce nell'Appennino parmense alle falde del monte Borgognone (m 1.401), poco a est del passo della Cisa.\nScorre poi verso nord per circa 55\u00a0km e confluisce nel torrente Parma in corrispondenza della citt\u00e0 di Parma, poco prima del Ponte Italia.\nSfiora le localit\u00e0 di Berceto, Fugazzolo, Casaselvatica, Chiastre, Ravarano, Calestano, Ronzano, Marzolara, San Vitale Baganza, Felino, Sala Baganza, San Ruffino e Gaione.\nIl Baganza \u00e8 l'unico corso d'acqua pensile a monte della via Emilia. Presenta arginature storiche da Sala Baganza a Parma. Nei pressi di Sala Baganza lambisce il parco naturale regionale Boschi di Carrega.\nEsondazione a Parma del 2014.\nAlle ore 16.45 del 13 ottobre 2014 il torrente Baganza, ingrossato dalle eccezionali precipitazioni cadute su tutta la Val Baganza nelle ore immediatamente precedenti (con picchi pluviometrici fino a 600 mm/m\u00b2 registrati in alcune localit\u00e0 del suo bacino imbrifero), esonda a Parma. Alcuni affluenti in destra idraulica provocarono danni per straripamento nella zona di Casaselvatica, interrotta la strada provinciale S.P 15, e a Calestano dove un rio intubato nel centro del capoluogo fuoriesce allagando la piazza centrale con danni alle case prospicienti il borgo. Il Baganza con tempi di propagazione minimi, esonda a S.Martino Sinzano (comune di Collecchio) con acque che seguirono un paleoalveo a quote inferiori alla campagna circostante. Esonda a Parma, nei pressi del ponte dei Carrettieri (dove aveva raggiunto una portata di piena record pari a oltre 600 metri cubi al secondo), zona non distante dalla confluenza col torrente Parma che pure, nelle stesse ore, registra una piena eccezionale. Le acque del Baganza inondarono cos\u00ec rapidamente ampie zone dei quartieri Montanara e Molinetto determinando altres\u00ec un diffuso black-out elettrico e gravi danni alle infrastrutture telefoniche a causa dell'allagamento dei locali della centrale di rete per l'Emilia occidentale. Area questa, quartiere Navetta, costituente una vecchia zona di espansione del torrente Baganza (paleoalveo). Nel corso dell'evento alluvionale si registr\u00f2 inoltre il crollo del ponte storico della Navetta ponte ciclopedonale della \"Navetta\"."}
{"id": "2215907", "revid": "599013", "url": "https://it.wikipedia.org/wiki?curid=2215907", "title": "Suore della carit\u00e0 di Seton Hill", "text": "Le Suore della Carit\u00e0 di Seton Hill (in inglese \"Sisters of Charity of Seton Hill\") sono un istituto religioso femminile di diritto pontificio: i membri di questa congregazione pospongono al loro nome la sigla S.C.\nStoria.\nLa congregazione trae le sue origini dalle Suore della Carit\u00e0 fondate nel 1809 a Emmitsburg, nel Maryland, da Elizabeth Ann Bayley Seton (1774-1821).\nIl 20 agosto 1870, su invito del vescovo di Pittsburgh Miguel Domenec, una comunit\u00e0 di cinque Suore della Carit\u00e0 di Cincinnati, guidata da Aloysia Lowe (1835-1889), apr\u00ec una casa ad Altoona, in Pennsylvania: le suore assunsero la direzione delle scuole parrocchiali della regione e presero ad assistere gli infermi negli ospedali. La sede della comunit\u00e0 nel 1882 venne trasferita nella tenuta di Seton Hill, presso Greensburg, da cui le suore presero il nome.\nLe Suore della Carit\u00e0 di Seton Hill si resero indipendenti dalla congregazione di Cincinnati nel 1888: ricevettero il pontificio decreto di lode il 20 dicembre 1948 e nel 1957 le loro costituzioni vennero approvate definitivamente dalla Santa Sede.\nAttivit\u00e0 e diffusione.\nLe Suore della Carit\u00e0 di Seton Hill si dedicano all'istruzione ed educazione cristiana della giovent\u00f9, all'assistenza materiale e spirituale agli anziani e agli ammalati (sia negli ospedali che a domicilio), alla catechesi e all'animazione parrocchiale, al servizio ai poveri e ai senzatetto.\nOltre che negli Stati Uniti d'America, sono presenti in Cina, Corea del Sud e Israele: la sede generalizia \u00e8 a Chicago.\nAl 31 dicembre 2005 l'istituto contava 467 religiose in 87 case."}
{"id": "2215915", "revid": "729019", "url": "https://it.wikipedia.org/wiki?curid=2215915", "title": "Terihi", "text": "Terihi \u00e8 una piccola isola disabitata appartenente all'arcipelago delle Isole Marchesi nella Polinesia francese. Ha una superficie di 0,15\u00a0km\u00b2, ed \u00e8 localizzata a sud di Moho Tani."}
{"id": "2215919", "revid": "1632387", "url": "https://it.wikipedia.org/wiki?curid=2215919", "title": "Socrates Drank the Conium", "text": "Socrates Drank the Conium \u00e8 un gruppo di musica progressive e blues-rock greco, che si form\u00f2 nel 1969, e attivo agli inizi degli anni settanta. Il loro sound era una reminiscenza delle altre band del periodo: Jimi Hendrix Experience, Led Zeppelin, Cream, Jeff Beck e alcuni lavori progressive sperimentali di Black Sabbath. La loro categorizzazione come progressive si pu\u00f2 attribuire principalmente al loro abbondante impiego della marcatura del tempo, non convenzionale. Il gruppo ha avuto molti cambi di formazione negli anni, ma i due membri centrali sono rimasti: il chitarrista Yannis Spata e il bassista/cantante Antonis Tourkoyorgis. Spata mor\u00ec il 6 luglio 2019, a 69 anni.\nStoria.\nI Socrates iniziarono la sua carriera nei club di Atene. Anzich\u00e9 suonare canzoni originali nei concerti, spesso eseguivano cover di brani di Jimi Hendrix, nessuna delle quali presente in dischi in studio. Soltanto una cover di 13 minuti di \u00abI can't get no satisfaction\u00bb dei Rolling Stones fu pubblicata nell'album \u00abTaste of Conium\u00bb del '72. Il chitarrista, Yannis Spathas, come suoi strumenti prediligeva due chitarre Fender Stratocaster, una chitarra sintetizzata Roland GR-505, una Gibson nera modello Les Paul Custom e una Les Paul Standard. Antonis Tourkoyorgis suonava un basso-jazz Fender e cantava, mentre numerosi batteristi erano utilizzati nei concerti e durante le registrazioni.\nNel '74 i Socrates cambiarono il loro stile con il disco \u00abPhos\u00bb, prodotto da Vangelis che collabor\u00f2 anche a molte tracce.\nNel 2002 i Socrates si riunirono in forma estesa (un tastierista e un secondo cantante) per suonare vari concerti nei dintorni di Atene."}
{"id": "2215923", "revid": "767487", "url": "https://it.wikipedia.org/wiki?curid=2215923", "title": "Peseta catalana", "text": "La peseta (in catalano \"peceta\") \u00e8 stata una valuta della Catalogna fino al 1850, quando l'intera Spagna decimalizz\u00f2. Era anche un nome utilizzato in tutta la Spagna per indicare un importo di 4 \"reales de vell\u00f3n\".\nIn Catalogna, la peseta era suddivisa in 6 \"sueldo\", ciascuno dei quali pari a 4 \"quartos\" (chiamati anche \"cuartos\"), a 8 \"ochavos\" o 12 \"dineros\". Cinque \"pesetas\" erano pari a un \"duro\", che era a sua volta pari a 8 \"reales de plata fuerte\" spagnoli (il cosiddetto dollaro spagnolo). Con la nuova valuta decimale la \"peseta\" aveva valore pari a 4 \"reales\".\nIl nome \"peseta\" (in catalano \"pesseta\") riappar\u00ec nel 1868 per la nuova valuta spagnola. Il suo valore era equivalente a quello della \"peseta\" precedente.\nMonete.\nDurante il periodo 1809-14, le monete denominate in \"pesetas\" e \"quartos\" furono coniate a Barcellona."}
{"id": "2215929", "revid": "228587", "url": "https://it.wikipedia.org/wiki?curid=2215929", "title": "Folco III d'Angi\u00f2", "text": "Folco Nerra fu una delle figure di maggior spicco tra la fine del secolo X e la prima met\u00e0 del secolo XI del Medioevo francese, che consolid\u00f2 ed espanse i domini della contea d'Angi\u00f2 ed increment\u00f2 la sua influenza alla corte di Francia, continuando la costruzione di fortezze (come Montbazon) ed edifici religiosi (come l'abbazia di Beaulieu-l\u00e8s-Loches, nel 1007) in Angi\u00f2 e in Turenna; fu anche fautore di \"strade comitali\", costruite sul modello romano. Folco fu di carattere impulsivo e contraddittorio; pur comportandosi, in alcune occasioni, da persona veramente pia, nei suoi abusi nulla poteva fermarlo, tanto meno i comandamenti di Dio.Lo storico francese Achille Luchaire defin\u00ec Folco Nerra: \u00ab\"un des batailleurs les plus agit\u00e9s du Moyen \u00c2ge\".\u00bb\nOrigine.\nSecondo il documento n\u00b0 XXII del \"Cartulaire noir de la cath\u00e9drale d'Anger\", Folco Nerra, nel 1020, fece una donazione in suffragio dei propri genitori (\"pro anima patris mei Gauffredi et matris Adel\u00e6\"), che erano il terzo conte di Angi\u00f2 e conte di Chalon, Goffredo I Grisegonelle (938 circa - 21 luglio 987) e di Adele di Troyes (ca. 950 - \u2020 974), figlia di Roberto di Vermandois, conte di Meaux e di Troyes, e di Adeliaide (930/5- dopo l'agosto 967), figlia di Giselberto di Ch\u00e2lon e di Ermengarda, figlia di Riccardo di Autun e sorella di Ugo il Nero, come confermato dal \"Cartulaire de l'abbaye de Monti\u00e9ramey\".Secondo la \"Chroniques des comtes d'Anjou et des seigneurs d'Amboise, Genealogi\u00e6 comitum Andegavensium\", Adele, che discendeva da Roberto di Vermandois, che a sua volta discendeva da Erberto II di Vermandois, aveva generato Folco Nerra, che a sua volta gener\u00f2 Goffredo Martello.Secondo la \"Chronica de Gesta Consulum Andegavorum, Chroniques d'Anjou\", Goffredo I Grisegonelle era figlio del secondo conte di Angi\u00f2, conte di Nantes e duca di Bretagna, Folco II il Buono e, secondo il \"Cartulaire de l'abbaye de Saint-Aubin d'Angers, Tome I\", della sua prima moglie, Gerberga (\"patris mei Fulconis, matris quoque me\u00e6 Gerberg\u00e6\"), di cui non si conoscono con certezza gli ascendenti (vi sono diverse ipotesi, una dice che era figlia del visconte di Vienne, discendente per parte di madre dal re di Provenza, Bosone; una seconda sostiene che era una Ugonide: Gerberga del Maine (ca 913 - prima del 952, invece lo storico Maurice Chaume dice che era figlia di Goffredo, visconte d'Orl\u00e9ans e conte di G\u00e2tinais).\nBiografia.\nLa paternit\u00e0 di Folco, viene confermata anche dal:\nMente Folco \u00e8 ritenuto nipote di Goffredo I (figlio Maurizio, figlio di Goffredo I e Adelaide) sia dalla \"Chronica de Gesta Consulum Andegavorum, Chroniques d'Anjou\" che dalla \"Historia Comitum Andegavorum, Chroniques d'Anjou\".\nNel 974, sua madre, Adele, secondo il \"Cartulaire de l'abbaye de Saint-Aubin d'Angers, Tome I\", fece una donazione che fu controfirmata dal marito, Goffredo I \"Grisegonelle\" e dai due figli, Folco Nerra e Goffredo.\nSuo padre, Goffredo mor\u00ec nel 987, come riporta il \"Chronico Sancti Michaelis in periculo maris\", mentre la \"Chronica domni Rainaldi archidiaconi sancti Mauricii Andegavensis, Chroniques des Eglises d'Anjou\" precisa che mor\u00ec il 21 luglio (\"XII Kalendas Augusti\"), all'assedio di Mar\u00e7on (\"obsidione Marsonis\"), dove assediava un vassallo del conte di Blois, Oddone I.Nella contea di Angi\u00f2 gli successe il figlio, Folco Nerra, mentre la contea di Chalon, in Borgogna, and\u00f2 al figliastro di Goffredo, Ugo I, che ne era gi\u00e0 conte titolare.\nFolco continuando la politica del padre di appoggio ai Robertingi, riprese la guerra contro il conte di Blois, di Chartres, di Ch\u00e2teaudun, di Tours, di Provins, e di Reims, Oddone I, che invece continuava a sostenere la causa dei Carolingi e che venne costretto a consegnare alcuni ostaggi al re di Francia, Ugo Capeto. Le ostilit\u00e0 continuarono sino alla morte di Oddone I, nel 996.\nFolco continu\u00f2 la politica del padre anche nella costruzione di diversi castelli e fortezze, per migliorare la difesa della contea, cedendoli ad alcune famiglie feudali, che, trasmettendoli ai propri eredi, nell'arco di poco pi\u00f9 di cinquant'anni, divennero praticamente indipendenti, innescando le ribellioni che esplosero nella contea per la successione a suo figlio, Goffredo II Martello.\nLa vita di Folco Nerra fu un'alternanza di atti di violenza seguiti da pentimenti (costruzione di chiese e abbazie oppure penitenze, anche pesanti); secondo il \"Chronico Monasterii Sancti Albini Andegavensis\" il 27 giugno 992, Folco sconfisse, a Conquereuil, il duca di Bretagna e conte di Rennes, Conan I (sostenuto da Oddone I di Blois e dal duca di Normandia, Riccardo I Senza Paura), che fu ucciso, e subito dopo Folco fece donazioni alla chiesa di San Maurizio di Angers, \u00ab\"per la salvezza della sua anima peccatrice che aveva fatto morire una moltitudine di cristiani a Conquereuil\"\u00bb; mentre dopo la presa di Tours, nel 996, arrivato al chiostro di San Martino chiese perdono, a piedi nudi, alla tomba del Santo che aveva offeso.\nAncora secondo il \"Chronico Monasterii Sancti Albini Andegavensis\", nell'anno 1000, ci fu l'incendio di Angers (provocato da Folco Nerra), pochi giorni dopo la morte della prima moglie di Folco, Elisabetta di Vend\u00f4me (accoltellata da Folco, mentre secondo il documento n\u00b0 VI, datato 1032, del \"Cartulaire de l'abbaye cardinale de la Trinit\u00e9 de Vend\u00f4me, Tomes I\", Folco la fece bruciare viva).\nPer chiedere perdono dei suoi peccati si rec\u00f2 tre volte in Terra Santa; la prima volta, che si rec\u00f2 a Gerusalemme, fu tra il 1002 e il 1003 (secondo il \"Cartulaire de l'abbaye cardinale de la Trinit\u00e9 de Vend\u00f4me, Tomes I\", pentito della crudelt\u00e0 contro la moglie), mentre la seconda volta fu nel 1008, quando dovette affrontare le ostilit\u00e0 di alcuni signori musulmani che volevano impedirgli di raggiungere Gerusalemme; ma Folco seppe scansare tutte le trappole escogitate dagli infedeli, con grande acutezza.Infine, nel 1039, a circa settant'anni, non esit\u00f2 ad affrontare le fatiche ed i pericoli di un ultimo pellegrinaggio alla tomba del Salvatore, e venne descritto, per le vie di Gerusalemme, mezzo nudo, con una corda al collo, fustigato da due servi, urlante: \u00abSignore abbi piet\u00e0 del traditore!\u00bb.In questo fu di esempio a molti nobili, compreso il duca di Normandia, Roberto I il Magnifico.\nNel 1008, poco prima del suo secondo pellegrinaggio, Folco si macchi\u00f2 dell'assassinio (ne fu il mandante) del conte palatino, Ugo di Beauvais, sotto gli occhi del re di Francia, Roberto II, con il quale Ugo stava cacciando; dopo l'assassinio, Folco diede immediatamente rifugio nelle sue terre agli assassini del conte e per questo il re lo accus\u00f2 di alto tradimento, mentre un sinodo di vescovi, a Chelles, si pronunciava per la scomunica di Folco, che seguendo il suggerimento del vescovo di Chartres, Fulberto, fece atto di sottomissione e consegn\u00f2 i colpevoli.\nAncora secondo il \"Cartulaire de l'abbaye de Saint-Aubin d'Angers, Tome I\", verso il 1015, Folco Nerra rinunci\u00f2 a tutti i suoi diritti sulle terre del monastero a favore del monastero di Saint-Aubin d'Angers.Folco, assieme alla sua seconda moglie, Ildegarda ed al figlio, Goffredo Martello fondo il monastero della \"Beat\u00e6 Mari\u00e6 Caritatis Andegavensis\" e fece una donazione al monastero de La Charit\u00e9 Sainte-Marie d\u00b4Anjou.\nNel 1016, inizi\u00f2, da parte di Folco Nerra la politica di usurpazione della Turenna. Gi\u00e0 in quell'anno, Folco Nerra inflisse al conte di Blois, Oddone II una sconfitta a Pontlevoy. Poi Folco continu\u00f2, per tutta la vita, la sua penetrazione in Turenna e la guerra contro il potente conte di Blois, come conferma anche il monaco e uno dei maggiori cronisti d'et\u00e0 medievale, Rodolfo il Glabro. Questa situazione, verso il 1025, imped\u00ec a Oddone II di aiutare il re di Francia, Roberto II, contro l'imperatore, Corrado II di Franconia.Folco combatt\u00e9 anche i Bretoni a cui tolse Le Pallet e i duchi d'Aquitania a cui tolse la Mauges e, nel 1026, conquist\u00f2 e saccheggi\u00f2 Saumur, dove non risparmi\u00f2 neppure la chiesa di Saint-Florent.\nIn quel periodo, si guastarono i buoni rapporti che aveva con il conte del Maine, Eriberto I detto Cane Sveglio e, nel 1025, come narra Ademaro di Chabannes, nel par. 64, il conte Eriberto I fu attirato in un'imboscata dal conte d'Angi\u00f2, Folco III Nerra, che lo invit\u00f2 a Saintes, per un incontro chiarificatore sui loro dissidi; Eriberto vi si rec\u00f2, senza sospetti, ma appena vi giunse, fu catturato e incarcerato. Il piano di Folco prevedeva anche la cattura della contessa, la moglie di Eriberto, ma questa parte del piano non and\u00f2 a buon fine, per cui, dopo due anni di carcere, dopo aver subito molte umiliazioni, Eriberto riusc\u00ec a tornare in libert\u00e0.\nNel 1028, Folco fond\u00f2 il monastero femminile di Ronceray, essendo uno dei primi a fondare un monastero femminile.\nDopo il 1036, nacque la rivalit\u00e0 con il suo unico figlio maschio, Goffredo Martello e tale rivalit\u00e0 crebbe tanto che si arriv\u00f2 alla guerra e Goffredo fu sconfitto dal padre, nel 1039; dopo la sconfitta, Goffredo Martello fu costretto dal padre, a percorrere parecchie miglia con una sella sulla schiena e quando lo vide strisciare verso di lui, lo respinse con un piede lanciando un urlo di vittoria.Quello stesso anno Folco III Nerra part\u00ec per la terza e ultima volta per la Terra Santa e l'anno successivo, mentre rientrava in Angi\u00f2 mor\u00ec, come ci racconta ancora Rodolfo il Glabro, a Metz, e il suo corpo fu trasferito a Beaulieu-l\u00e8s-Loches, dove fu tumulato nell'abbazia da lui fatta costruire. Il \"Chronic\u00e6 sancti Albini Andegavensis, Chroniques des Eglises d'Anjou\" ricorda la morte di Folco (\"Fulco comes Andecavorum, pater Gaufridi\"), precisando anche la data, il 21 giugno 1040 (\"MXL - XI Kalend. Julii\"). La \"Chronica de Gesta Consulum Andegavorum, Chroniques d'Anjou\", oltre a rammentare la morte di Folco, conferma che fu sepolto nell'abbazia da lui fatta costruire, dopo che il corpo era stato aromatizzato e traslato, con grandi onori, a \"Lucanse castrum\".Il figlio Goffredo Martello gli subentr\u00f2 nel governo della contea d'Angi\u00f2, come Goffredo II Martello, come ci viene confermato dalla \"Chronica de Gesta Consulum Andegavorum, Chroniques d'Anjou\".\nMatrimoni e discendenza.\nSempre secondo il documento n\u00b0 VI, datato 1032, del \"Cartulaire de l'abbaye cardinale de la Trinit\u00e9 de Vend\u00f4me, Tomes I\", Folco Nerra aveva sposato, in prime nozze, prima del 990, Elisabetta di Vend\u00f4me, figlia di Burcardo il \u00abVenerabile\u00bb, conte di Vend\u00f4me e d'Elisabetta di Melun; Elisabetta, accusata ingiustamente di adulterio dal marito, mor\u00ec verso l'anno 1000, bruciata viva o/e accoltellata dal marito, prima dell'incendio di Angers. Da questo matrimonio nacque una figlia:\nFolco poi spos\u00f2, nel 1001, un'Ildegarda (\u2020 1046), di cui non si conoscono gli ascendenti, ma sicuramente di nobili origini e originaria della Lotaringia; sulle origini di Ildegarda furono formulate varie ipotesi:\ndiscendente dai conti di Sundgau,\ndiscendente dai conti di Nordgau,\nfiglia del duca dell'Alta Lotaringia, Teodorico I e di Richilde di Metz.\nIldegarda viene citata in diversi documenti degli \"Archives d'Anjou, Tome III, Cartularium monasterii beat\u00e6 Mari\u00e6 Caritatis Andegavensis\", assieme al marito, Folco, ed al figlio, Goffredo, inerenti a donazioni e a fondazioni di chiese o monasteri. Il \"Chronic\u00e6 sancti Albini Andegavensis, Chroniques des Eglises d'Anjou\" ricorda la morte di Ildegarda (\"Hildegardis comitissa\"), precisando anche la data, il 1\u00ba aprile 1046 (\"MXLVI - Kal. aprilis\") ed il \"Chronicon Vindocinense\", oltre a confermare la data precisa che si era fatta suora (\"Hildegardis religiosa comitissa Andegavensis\"), mentre lo storico Szabolcs de Vajay, nel suo \"Contribution \u00e0 l'histoire de l'attitude des royaumes pir\u00e9n\u00e9ens dans la querelle des investitures: de l'origine de Berthe, reine d'Aragon et de Navarre,\" precisa che Ildegarda mor\u00ec sulla via di Gerusalemme, dove fu tumulata nella Chiesa del Santo Sepolcro di Gerusalemme.Ildegarda a Folco diede due figli: \nLetteratura su Fulco III Nerra.\nFulco IV scrisse una storia dei conti d'Angi\u00f2 che \u00e8 andata perduta quasi interamente. Il frammento salvato fu inserito nello \"Spicilegium\" di Luc d'Achery che fu tradotto in francese dall'abate, Michel de Marolles nel suo libro \"\"Les Histoires des anciens comtes d'Anjou et de la construction d'Amboise, avec des remarques sur chaque ouvrage\" (1681).\nMentre il \"Gesta Consulum Andegavorum\"\" \u00e8 un testo scritto in latino tra il 1100 e il 1140 da un monaco angioino, su richiesta di Fulco IV il Rissoso, che riguarda la prima dinastia dei conti d'Angi\u00f2 a partire dai visconti d'Angers del IX secolo"}
{"id": "2215930", "revid": "22356", "url": "https://it.wikipedia.org/wiki?curid=2215930", "title": "Westlothiana", "text": ""}
{"id": "2215933", "revid": "1305772", "url": "https://it.wikipedia.org/wiki?curid=2215933", "title": "Gadolinite", "text": "Con il termine gadolinite ci si riferisce ai seguenti minerali in base al loro contenuto di ittrio e cerio:"}
{"id": "2215934", "revid": "253958", "url": "https://it.wikipedia.org/wiki?curid=2215934", "title": "Caoria", "text": ""}
{"id": "2215937", "revid": "767487", "url": "https://it.wikipedia.org/wiki?curid=2215937", "title": "L'anno della cometa", "text": "L'anno della cometa (\"Year of the Comet\") \u00e8 un film del 1992 diretto da Peter Yates.\nTrama.\nIl film racconta le avventure di una giovane enologa e di un miliardario all'inseguimento di una preziosa bottiglia di vino del 1811, anno della grande cometa.\nProduzione.\nLa maggior parte delle riprese si sono svolte in Francia."}
{"id": "2215940", "revid": "1543377", "url": "https://it.wikipedia.org/wiki?curid=2215940", "title": "Beta Minitrial", "text": "La Minitrial \u00e8 una motocicletta da Trial prodotta dalla Beta Motor a partire dal 2003 per i giovani ragazzi (di 6-9 anni) che vengono avvicinati a questo sport.\nDescrizione.\nIl telaio e le impostazioni di guida sono del tutto simili alle gamma da competizione, mentre il motore della sola cilindrata 50\u00a0cm\u00b3 si avvicina molto ai mezzi stradali da enduro o fuoristrada, sia come caratteristiche che come prestazioni"}
{"id": "2215942", "revid": "1543377", "url": "https://it.wikipedia.org/wiki?curid=2215942", "title": "London low emission zone", "text": "La London Low Emission Zone (LEZ) \u00e8 uno schema messo a punto per creare delle zone, nel perimetro della Greater London, in cui \u00e8 limitato il traffico di mezzi ad elevato inquinamento ambientale come quelli dotati di motori diesel di vecchia generazione. I veicoli sono stati classificati in funzione della emissione degli scarichi di elementi incombusti relativamente a determinati livelli ritenuti accettabili. La zona a bassa emissione \u00e8 entrata in funzione il 4 febbraio 2008 ed \u00e8 allo studio una nuova fase tendente a restringere progressivamente i criteri di tollerabilit\u00e0, fino alla completa attuazione che andr\u00e0 a regime nel 2012. Lo schema \u00e8 gestito dal Transport for London agenzia esecutiva della Greater London Authority.\nRetroscena.\nL'inquinamento atmosferico a Londra \u00e8 il peggiore di qualsiasi citt\u00e0 del Regno Unito, e fra i peggiori in Europa, visto che i valori sono andati aumentando di anno in anno. Una indagine del \"Green Party\" (Partito dei Verdi) ha appurato che nel 2007, nove zone della citt\u00e0 di Londra hanno superato i limiti dell'inquinamento atmosferico previsti dalla Unione europea mentre nel 2000 questa situazione aveva riguardato soltanto una zona della citt\u00e0. Sin dal 1993 la \"London Air Quality Network\" del King's College London ha coordinato il monitoraggio delle emissioni atmosferiche in 30 borough di Londra ed a Heathrow, notando che, nel periodo 2005-2006, in quasi tutte le postazioni monitorate si era verificata una eccedenza sulla media annuale di diossido di azoto di 40 \u00b5gm-3 (21 ppb), con undici siti eccedenti i limiti orari di 200 \u00b5gm-3 (105 ppb) almeno in 18 occasioni per sito. (La strada A23, a Brixton ha presentato questa situazione per pi\u00f9 dei due quinti del periodo.) Ci\u00f2 comparato ai dati del 2002 quando un solo sito eccedeva questi limiti. Venne anche notato che i livelli di ossido di carbonio si ridussero rapidamente nei tardi anni novanta, per rimanere pressoch\u00e9 stabili fino al 2002.\nIl 72% della popolazione \u00e8 sensibile al problema dell'inquinamento atmosferico. Il Transport for London (TfL) ha dichiarato che vi sono circa 1.000 casi all'anno di morti premature e altrettanti di ospedalizzazioni, legate al fenomeno dell'inquinamento atmosferico nell'area della Greater London\nVerso la fine del 2006, il sindaco di Londra propose di cambiare la tariffa del congestion charge, portandola ad valore diverso in funzione del grado di inquinamento di ciascun veicolo. Il bando dei veicoli venne calcolato in base a risultati di test di laboratorio atti a calcolare la percentuale di emissione teorica, in grammi di CO2 per chilometro, per veicoli in buone condizioni di esercizio. I risultati, descritti come \"punto limite\" dal capo redattore della rivista specializzata \"What Car?\", vennero presi come punto di riferimento. Il valore pi\u00f9 basso, \"Banda A\", venne stilato per i veicoli con una emissione di CO2 fino a 100 g/km, mentre la pi\u00f9 elevata, \"Banda G\", venne stabilita per i veicoli con emissione di CO2 maggiore di 225 g/km. A seguito dell'introduzione di questo schema, i veicoli ricadentio nella \"Banda A\" ebbero una riduzione della tassa se non addirittura l'esenzione dalla stessa, mentre quelli in \"Banda G\" vennero tassati per una somma di 25 sterline al giorno. Determinate categorie di veicoli, come ad esempio quelli a trazione elettrica, vennero esentati dal pagamento della tassa. Queste proposte vennero sottoposte a pubblica consultazione nell'agosto del 2007\nNei primi mesi del 2006, a seguito della consultazione popolare si pervenne ad un altro schema per i veicoli che entravano a Londra. Con questo nuovo schema, la tassa veniva applicata ai veicoli responsabili del maggior inquinamento atmosferico come camion per il trasporto merci, bus e pullman con motori diesel. Le automobili erano esplicitamente escluse. L'obiettivo del nuovo schema era quello di favorire il raggiungimento dei limiti di inquinamento previsti dalle norme dell'Unione europea nel campo dell'inquinamento ambientale, quale parte del programma di rendere Londra la citt\u00e0 pi\u00f9 verde del mondo. Nonostante parecchie opposizioni, il 9 maggio 2007 il sindaco conferm\u00f2 di voler procedere con il progetto \"London Low Emission Zone\", focalizzato interamente sulle emissioni dei veicoli, che prevedeva la riduzione delle emissioni nocive del 16% entro il 2012.\nIl TfL, che era responsabile dell'introduzione del provvedimento, sotto la supervisione del sindaco di Londra, mise in atto una campagna di informazione sia sui media che con l'affissione di manifesti, in tutti i luoghi frequentati da automobilisti\nAttualmente Londra ha uno dei peggiori livelli di inquinamento atmosferico in Europa e quello determinato dai trasporti \u00e8 responsabile del 50% dei livelli di PM10 e NOx. L'obiettivo della \"Low Emission Zone\" \u00e8 quello di eliminare, per quanto possibile, la circolazione dei maggiori inquinanti come veicoli dotati di motori diesel di vecchia generazione come autocarri, bus, pullman, furgoni ed altri mezzi di trasporto\nSchema.\nIl provvedimento entr\u00f2 in vigore il 4 febbraio 2008 sulla maggior parte del territorio della Greater London, ad eccezione di alcune zone in cui delle deviazioni consentivano di evitare un traffico pesante al loro interno. L'autostrada M25 non era inclusa nel provvedimento in quanto quasi completamente ad di fuori dell'area della Greater London. Vennero sistemate segnalazioni nelle zone in cui il provvedimento era in vigore per 24 ore al giorno per tutti i giorni della settimana - la pi\u00f9 grande area al mondo. In essa vi sar\u00e0 una fase di introduzione di altri provvedimenti che andr\u00e0 a regime entro il gennaio 2012. Provvedimenti futuri potranno disciplinare il traffico di ulteriori tipologie di veicoli.\nLo schema applicato ai veicoli dotati di motori diesel superiori a 1,205 tonnellate non viene applicato alle autovetture ed ai motocicli. I veicoli che non rispondono a queste condizioni e vengono trovati in circolazione, debbono pagare una multa di 200 sterline che in caso di mancato pagamento pu\u00f2 arrivare a 1.500. Un limitato numero di veicoli pu\u00f2 ottenere uno sconto sulla tariffa. Il pagamento della LEZ \u00e8 addizionale a qualunque altro genere di tassa sulla congestione del traffico Il TfL stabil\u00ec che per i primi 28 giorni dall'entrata in vigore del provvedimento, i vicoli non in regola entrati nella zona potevano richiedere l'eliminazione della multa. Alcuni veicoli non modificarono l'emissione per l'eccessivo costo dell'operazione di messa in regola del veicolo stesso\nI veicoli immatricolati dopo l'ottobre 2001 erano generalmente in regola con il primo stadio delle disposizioni in quanto dotati di motori Euro 3, condizione soddisfatta anche da alcuni veicoli immatricolati prima di quella data. Altri veicoli, dopo un adeguamento alle norme, potevano essere registrati presso il TfL per ottenere un certificato di \"Low Emission\" soggetto a verifica periodica. Stessa procedura era prevista per i veicoli non immatricolati in Gran Bretagna.\nCos\u00ec come per la congestion charge, la zona viene controllata a mezzo di una rete di telecamere che registrano i numeri di targa dei veicoli circolanti. I veicoli vengono controllati mediante confronto con i dati del \"Driver and Vehicle Licensing Agency\" (ente similare all'italiano PRA.), per consentire al TfL di multare i veicoli che non hanno pagato. Per i veicoli immatricolati al di fuori della Gran Bretagna, viene utilizzata una azienda di recup\u00e8ero crediti internazionale per addebitare tasse non pagate e multe. Lo schema verr\u00e0 gestito, su base giornaliera, dalla IBM dal novembre 2009.\nReazioni.\nLo schema venne contestato dall'associazione dei trasportatori che propose l'esenzione per gli autocarri con meno di otto anni e maggiori periodi per gli altri tipi di veicoli. Essi fecero anche notare che i limiti erano anche pi\u00f9 severi delle norme Euro 5 ancora non entrate in vigore. L'associazione dei trasportatori si oppose portando a giustificazione che i costi del provvedimento sarebbero stati superiori ai benefici ottenuti, non giustificando cos\u00ec l'introduzione del provvedimento.\nScuole ed operatori di ambulanze, fecero notare che il provvedimento avrebbe gravato eccessivamente sulla gestione dei loro mezzi penalizzata da una elevata carenza di fondi.\nLa proposta venne invece accolta con favore dalle fondazioni per la preservazione della salute dei cittadini\nCambiamenti per la fase 3 - proposta di sospensione degli aggravi per il 2010.\nIl 2 febbraio 2009 il sindaco di Londra, Boris Johnson, annunci\u00f2 la sua intenzione di cancellare la terza fase del LEZ per i furgoni, sottoponendola a referendum popolare in seguito. L'associazione dei trasportatori ha accolto con interesse questa notizia con la seguente fonte di agenzia del 3 febbraio."}
{"id": "2215943", "revid": "729019", "url": "https://it.wikipedia.org/wiki?curid=2215943", "title": "Keith Wood", "text": "Biografia.\nFiglio di Gordon Wood, anch'egli rugbista internazionale per l', Keith inizi\u00f2 la propria carriera rugbistica in patria nel Garryowen (Limerick) con il quale vinse due AIB League nel 1992 e nel 1994; passato professionista, si trasfer\u00ec in Inghilterra negli Harlequins, club nel quale rimase fino al 2003, anno di fine carriera, con una parentesi irlandese nel 1999/2000 al Munster, durante la quale raggiunse la finale di Heineken Cup.\nCon gli Harlequins Wood vinse la Challenge Cup nel 2001.\nEsord\u00ec in Nazionale irlandese a Brisbane contro l' durante il \"tour\" del 1994; prese parte al Cinque Nazioni 1995 e, a seguire, a tutte le edizioni di tale torneo dal al , nonch\u00e9 a tre edizioni consecutive della Coppa del Mondo, dal 1995 al 2003, nel corso della quale disput\u00f2 il suo ultimo incontro internazionale, a Melbourne contro la .\nFurono 58 gli incontri totali in Nazionale, 33 dei quali da capitano.\nTra i suoi record vanta anche quello di essere il tallonatore che ha realizzato il maggior numero di mete internazionali (15).\nWood fu convocato anche in due \"tour\" dei British and Irish Lions, nel 1997 in Sudafrica e nel 2001 in Australia, con 5 \"test match\" (due contro gli \"Springboks\", tre contro gli \"Wallabies\"), che portano il totale di incontri internazionali disputati a 63.\nDopo il ritiro si \u00e8 dedicato all'attivit\u00e0 giornalistica e a quella imprenditoriale; da giornalista lavora come \"freelance\" per diverse testate, tra cui la BBC come commentatore, e il \"Daily Telegraph\" per il quale cura una rubrica fissa; da imprenditore, si occupa della vendita di propriet\u00e0 immobiliari, in particolare di alloggi in prossimit\u00e0 di campi da golf, offerta rivolta a coloro che hanno la passione per tale sport ma poco tempo per coltivarlo; \u00e8 anche un apicoltore dilettante.\nA livello individuale Keith Wood fu insignito nel 2001 del riconoscimento di miglior giocatore IRB dell'anno e, dal 2005, figura tra i giocatori ammessi nella International Rugby Hall of Fame."}
{"id": "2215946", "revid": "107325102", "url": "https://it.wikipedia.org/wiki?curid=2215946", "title": "Radio Gemini One", "text": "Radio Gemini One era un'emittente radiofonica torinese operativa tra la fine degli anni 70 e la prima met\u00e0 anni 80.\nStoria.\nLa prima : Radio Gemini One \"(Torino, 1975-1981)\".\nInizi\u00f2 le trasmissioni sui 102,730\u00a0MHz alle ore 16:35 del 2 agosto 1975, con la canzone \"Imagine\" di John Lennon. Fondata da un gruppo di studenti poco pi\u00f9 che ventenni, guidati da Guglielmo \"Gulli\" Bruno, una delle primissime \"radio libere\" italiane, quando in tutta Italia, in quel periodo, ne esisteva meno di una ventina. Fu anche la prima a trasmettere dalla citt\u00e0 di Torino, in quanto Radio Torino International trasmetteva in realt\u00e0 da Pinerolo, comune dell'hinterland torinese. Il nome \"Gemini\" prese ispirazione da una Radio pirata in lingua inglese che trasmetteva dal 1972 in Onde corte dall'Irlanda. Presto fu aggiunto il \"One\", per motivi eufonici. La radio copriva tutto il Piemonte con la sola potenza di 10 watt, e i primi tempi si poteva ricevere anche nella citt\u00e0 di Milano . Entro tre anni, col proliferare delle emittenti, dovette dotarsi di un trasmettitore di 10.000 Watt per coprire al meglio la sola provincia di Torino. Cambi\u00f2 diverse sedi operative: a Moncalieri, in Strada Santa Brigida, Torino in Corso Mediterraneo, Corso Francia 405/a, Via Carlo Alberto 47, Corso Unione Sovietica 256). Fu tra le prime a puntare sulla tecnologia, a sperimentare trasmissioni da postazioni mobili, e a lavorare con i fonici in regia, separati dai conduttori, ricalcando il modello della Rai e di Radio Monte Carlo. Fu anche tra le prime a curare molto il format, usando gi\u00e0 dal 1977 autori, per i testi dei programmi culturali , programmatori per le scalette musicali ed elaborando jingle molto curati, sullo stile di Radio Luxembourg. In quell'anno gli studi della radio vennero utilizzati per girare alcune scene di \"Torino violenta\" di Carlo Ausino. I personaggi che appaiono nella scena per\u00f2, non sono membri della radio, bens\u00ec attori del film. \nTermin\u00f2 le trasmissioni nel 1981, cedendo la sua frequenza a Radio Radicale, ma la sua storia non fin\u00ec l\u00ec.\nLa seconda Radio Gemini One \"(Torino, 1987-1990)\".\nNel 1987 a Torino, Piero Chiambretti, Arturo Villone e un gruppo di ex collaboratori di Radio Gemini One che gravitavano attorno allo studio \"Sigma\", rifondarono la storica emittente torinese sulla frequenza dei 98\u00a0MHz. Nel giro di pochi mesi torn\u00f2 ad essere l'ottava radio pi\u00f9 ascoltata del capoluogo piemontese. In quel periodo, grazie a una collaborazione col quotidiano La Stampa di Torino, Radio Gemini One trasmetteva ogni ora i notiziari di Stampa Sera, e avvi\u00f2 anche collaborazioni con il settimanale Ciao 2001 per le classifiche musicali ed il mensile Astra per l'oroscopo. Rest\u00f2 attiva fino al 1990.\nLa terza Radio Gemini One \"(Torino, 2009)\".\nNel 2009, grazie a Facebook, si riunisce il gruppo degli ex collaboratori della storica emittente torinese e, con spirito essenzialmente goliardico, Radio Gemini One rinasce cos\u00ec nella sua terza edizione. Dal gennaio 2010, a 35 anni dal suo esordio, ha ripreso a trasmettere sul web e sul digitale terrestre tv, con copertura di tutto il nord-ovest, sulle frequenze di Telecupole Piemonte. Nell'arco degli anni, e nelle sue varie edizioni, Radio Gemini One ospit\u00f2 voci prestigiose, tra cui Piero Chiambretti, Bob Stewart e Benny Brown, di Radio Luxembourg, Mario Zucca ,Cabarettista di \"Drive In\" di Italia 1, Anna Radici, Doppiatrice di Radio RAI, Mr.Mixo, di Radio RAI e Radio Capital, e Maurizio Di Maggio di Radio Monte Carlo. Oltre a quest'ultimo, vennero realizzati nel tempo scambi nella conduzione l'emittente monegasca: il compianto Maurizio Eynard, Gabriella Giordano e Raffaella Bragazzi. Nell'attuale gruppo di Radio Gemini One figurano voci storiche che, dal 1975 ad oggi hanno partecipato a tutte le edizioni dell'emittente: Gene, Beppe Di Rienzo e Marco Murtas, ed altri che avevano, in passato, gi\u00e0 fatto parte della radio : Mauro Morittu, Giorgio Moncagatta, Cicco, Marco Tripaldi. Collaboratori del primo gruppo sono stati anche Laura Mo, Ennio Dry, Flaviano Collin, Gianni Greco.\nLa Radio Gemini di Padova.\nNel 1982 un disc-jockey veneto, Emanuele Conte, che aveva iniziato la sua carriera a Torino, fond\u00f2 a Padova una nuova Radio Gemini, dichiaratamente ispirata a quella torinese, divenendo in breve tempo una delle radio pi\u00f9 ascoltate del triveneto, restando operativa fino a tutti gli anni novanta, quando fu acquisita da Radio Company."}
{"id": "2215948", "revid": "599013", "url": "https://it.wikipedia.org/wiki?curid=2215948", "title": "Danny Kladis", "text": "Iscritto in otto occasioni alla 500 Miglia di Indianapolis riusc\u00ec a qualificarsi solamente nelle edizioni 1946 e 1954.\nTra il 1950 e il 1960 la 500 Miglia faceva parte del Campionato Mondiale, per questo motivo Kladis ha all'attivo anche un Gran Premio in Formula 1.\nKladis muore nel 2009 ed \u00e8 stato sepolto nel cimitero di Calumet Park a Merrillville, Indiana."}
{"id": "2215962", "revid": "782789", "url": "https://it.wikipedia.org/wiki?curid=2215962", "title": "Episodi di 30 Rock (seconda stagione)", "text": "La seconda stagione di \"30 Rock\" \u00e8 stata trasmessa negli Stati Uniti d'America dal 4 ottobre 2007 all'8 maggio 2008.\nIn Italia la serie \u00e8 andata in onda sul canale satellitare Lei dal 2 aprile al 30 aprile 2009 ogni gioved\u00ec alle 21.00 con ben 4 episodi a settimana (dopo che due episodi erano gi\u00e0 stati trasmessi per sbaglio il mese precedente). In chiaro va in onda su Rai 4 nel 2011."}
{"id": "2215966", "revid": "104458", "url": "https://it.wikipedia.org/wiki?curid=2215966", "title": "Adrien Th\u00e9aux", "text": "Biografia.\nStagioni 2003-2010.\nResidente a Val Thorens, stazione sciistica nel comune di Saint-Martin-de-Belleville, e arrivato in Coppa Europa nella stagione 2002-2003, Th\u00e9aux ha esordito in Coppa del Mondo l'anno successivo. Il 28 febbraio 2004 ha infatti preso parte allo slalom gigante di Kranjska Gora, in Slovenia, senza per\u00f2 qualificarsi per la seconda manche. I primi punti nella competizione li ha invece conquistati l'11 dicembre 2005 con il 19\u00ba posto nella supercombinata di Val-d'Is\u00e8re, in Francia.\nNel febbraio 2009 ai Mondiali della Val-d'Is\u00e8re (i secondi ai quali ha partecipato dopo quelli di \u00c5re 2007) ha ottenuto il 5\u00ba posto nella prova di discesa, mentre nella supercombinata \u00e8 uscito nella seconda manche, . All'esordio olimpico, in occasione dei XXI Giochi olimpici invernali di , \u00e8 stato 16\u00b0 nella discesa libera, 13\u00b0 nel supergigante e 12\u00b0 nella supercombinata.\nStagioni 2011-2012.\nNella stagione 2010-2011 Th\u00e9aux ha ottenuto i suoi primi risultati di rilievo in Coppa del Mondo: il 4 dicembre 2010 il primo podio, giungendo secondo nel supergigante di Beaver Creek negli Stati Uniti alle spalle dell'austriaco Georg Streitberger; successivamente il primo podio anche in discesa, giungendo terzo nella gara di Kitzb\u00fchel vinta dall'elvetico Didier Cuche.\nAi Mondiali di Garmisch-Partenkirchen 2011 ha ottenuto il miglior tempo nelle prove cronometrate della discesa. . Il 16 marzo alle finali di Coppa, disputate a Lenzerheide in Svizzera, ha ottenuto il suo primo successo, vincendo l'ultima discesa della stagione con un solo centesimo di margine sull'austriaco Joachim Puchner.\nStagioni 2013-2021.\nAi Mondiali di Schladming 2013 \u00e8 stato 10\u00ba in discesa libera e 9\u00ba in supergigante, mentre l'anno dopo, ai XXII Giochi olimpici invernali di , si \u00e8 classificato 18\u00b0 nella discesa libera, 11\u00b0 nel supergigante e 17\u00b0 nella supercombinata.\nNella stagione successiva ha vinto la medaglia di bronzo nel supergigante ai Mondiali di Vail/Beaver Creek 2015, dove \u00e8 stato anche 8\u00ba nella discesa libera; due anni dopo, ai Mondiali di Sankt Moritz 2017, si \u00e8 classificato 27\u00ba nella discesa libera, 16\u00ba nel supergigante e 9\u00ba nella combinata. Ai XXIII Giochi olimpici invernali di si \u00e8 classificato 26\u00ba nella discesa libera e 15\u00ba nel supergigante e ai Mondiali di \u00c5re 2019 \u00e8 stato 15\u00ba nella discesa libera e 5\u00ba nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "2215967", "revid": "5695", "url": "https://it.wikipedia.org/wiki?curid=2215967", "title": "Piramidi egizie", "text": "Le piramidi egizie sono costruzioni architettoniche di forma piramidale con base perlopi\u00f9 quadrata o, talvolta, rettangolare. Si ritiene, bench\u00e9 in nessuna di quelle note siano state trovate tracce comprovanti tale utilizzo (corpi o corredi funebri), si trattasse di costruzioni facenti parte di un pi\u00f9 ampio complesso funerario per sovrani dell'antico Egitto.\nEtimologia.\nIl termine piramide deriva dalla parola greca \"pyramis\" (\u03c0\u03c5\u03c1\u03b1\u03bc\u03af\u03c2) assegnato ad un tipico dolce di farro e miele, di forma appuntita (conica o vagamente piramidale) che i mercenari greci presentavano come offerta funebre ai commilitoni morti; \u00e8 tuttavia verosimile che la scelta di tale termine sia derivata dall'assonanza della parola greca con quella egizia \"per-em-us\", letteralmente \"ci\u00f2 che va in alto\", che nel papiro matematico Rhind indica l\u2019altezza del solido. Il termine egizio per indicare la piramide era \"MR\" vocalizzato in \"Mer\" in cui \"M\" indica \"luogo\" e \"R\" l'atto di salire con il senso compiuto, perci\u00f2, di \"luogo in cui si sale\", ovvero \"avviene l'ascensione\". Con tale termine, tuttavia, veniva indicato solo il sepolcro del re, mentre per le tombe di altro genere si utilizzavano altri vocaboli Il determinativo per il geroglifico che precisa in quale ambito vada interpretato il segno cui \u00e8 affiancato, \u00e8 un triangolo con il vertice rivolto verso l'alto. Tale segno venne erroneamente interpretato, tra gli altri, da Gaston Maspero che lo ritenne indicare tutte le sepolture regali al punto che, traducendo per primo il Papiro Abbott, chiam\u00f2 \"piramidi\" anche le tombe ipogee della dinastia egizia e della Valle dei Re.\n\u00c8 bene tuttavia tener presente che presso gli egizi anche gli edifici erano indicati con un nome proprio e, perci\u00f2, il termine per indicare genericamente l'edificio piramide era scarsamente utilizzato. La piramide di Pepi, ad esempio, era denominata \"Merenra-Khanefer\", o \"Mennefermare\". I greci, per assonanza, ricavarono Mennefer che grecizzarono con la pi\u00f9 familiare \"Memphys\". Le piramidi erano infatti divinizzate e possedevano personalit\u00e0 giuridica e religiosa. Ciascuna di esse aveva un nome proprio e, dalla IV alla XII dinastia i nomi seguirono sempre (salvo sporadici casi) la stessa struttura grammaticale: \"nome del re - verbo - aggettivo come attributo di una qualit\u00e0 o di un comportamento\". Si ebbero perci\u00f2, ad esempio: \"Cheope appartiene all'orizzonte\"; \"Chefren \u00e8 grande\"; \"Pepi \u00e8 stabile nella perfezione\"; \"Snefru \u00e8 splendente\"; \"Unas \u00e8 bello di recinto\".\nLe origini.\nPer giungere all'elemento fisico-architettonico della piramide egizia, non si pu\u00f2 prescindere dall'elemento immateriale che ne \u00e8, molto verosimilmente, alla base: una vera contesa, forse non solo dottrinale, di ordine teologico-religioso facilmente giustificabile l\u00e0 dove si consideri che l'unificazione dell'Alto e Basso Egitto sotto la I e II dinastia comportava, necessariamente, la creazione di un sistema amministrativo centralizzato, con un apparato burocratico gerarchizzato e distribuito capillarmente sul territorio. Ad una tale opera di amalgama non pot\u00e9 sottrarsi l'ambito religioso in cui si cerc\u00f2 di contemperare le esigenze di unificazione con quelle teologiche proprie dei due regni e delle molteplici divinit\u00e0 esistenti per addivenire, peraltro, ad un pantheon riconosciuto e accettato.\nLe origini dell'opera architettonica vanno perci\u00f2 ricercate anche in ambito religioso e nell'operazione dottrinaria che, nella fase unificatoria del Paese, tese a inglobare miti arcaici e leggende, senza tuttavia far venir meno le relative indipendenze religiose dei regni coinvolti, concentrando l'attenzione su pochi centri di culto sotto l'egida di grandi divinit\u00e0 che gi\u00e0 potevano contare su un clero preparato e su scuole teologiche consolidate.\nTeologia e religione.\n\u00c8 bene precisare che l'assenza di fonti scritte e la valutazione eseguita \"ex post\" sulla scorta di rinvenimenti archeologici e di studi congetturali, non pu\u00f2 garantire certezza; \u00e8 inoltre difficile stabilire se alcune delle divinit\u00e0 emergenti in tale periodo lo siano state strumentalmente, per l'affermazione degli obiettivi che si volevano raggiungere, o se lo fossero, a prescindere, per antica tradizione.\nIl re successore di Horus.\nCon l'unificazione delle Due Terre il titolo \"nesu\", proprio dei re dell'Alto Egitto, si fuse con quello di \"bity\" dei re del Basso Egitto, cos\u00ec costituendo il pi\u00f9 antico dei cinque nomi della titolatura regale, il \"nesu-bity\", letteralmente \"Colui che regna sul giunco e sull'ape\", che caratterizzer\u00e0 il re per tutta la storia dell'antico Egitto.\nSi rendeva tuttavia necessario sancire anche il diritto a regnare sui due regni unificati con un epiteto non legato alle distinte unit\u00e0 territoriali, ma che in qualche modo fosse ad esse sovraordinato, condizione possibile solo facendolo sottostare a una discendenza divina comune.\nDi una tale operazione, forse perch\u00e9 pi\u00f9 preparato o teologicamente pi\u00f9 antico, o forse per una particolare aggressivit\u00e0 e per circostanze politiche particolarmente favorevoli, si incaric\u00f2 il clero di Ra di Eliopoli che concep\u00ec, e rese teologicamente ineccepibile, la discendenza divina del re mediante l'enunciazione della teoria della Grande Enneade che vedeva il dio falco Horus quale ultimo re della dinastia divina e, pertanto, immediato predecessore del re terrestre.\nLa scelta di Horus appare quanto mai ponderata e acuta visto che si trattava di una divinit\u00e0 comune ad entrambe le realt\u00e0 geografiche coinvolte nell'unificazione; Horus era, infatti, dio protettore del maggior centro religioso del sud, Nekhen (Ieracompoli), ma anche dell'analogo importante centro cultuale, per il regno del nord, di Behdet.\nGi\u00e0 in et\u00e0 Thinita si affiancher\u00e0 perci\u00f2 al titolo \"nesut-bity\" il \"serekh\", sovrastato dal dio falco, nel titolo pi\u00f9 antico di \"nome di Horus\". \u00c8 bene tuttavia tener presente che il mito della Grande Enneade comprendeva anche la nascita di Ra ed il suo sorgere, come Ra-Atum, sulla pietra \"benben\" di Eliopoli\nUn facile accostamento consentirebbe, data la forma piramidale della pietra \"benben\", di far derivare da questa la forma finale del monumentale sepolcro, ma ci\u00f2 sarebbe una soluzione alquanto semplicistica che non terrebbe conto, peraltro, della lunga evoluzione di carattere teologico che ruota attorno alla forma definitiva della tomba.\nL'oltretomba solare del re.\nCaratterizzata cos\u00ec, anche teologicamente, la figura del faraone vivente, nulla ancora lo differenziava nel momento del trapasso al mondo dell'aldil\u00e0 giacch\u00e9 le mastabe reali della I e II dinastia, a Saqqara, non erano molto dissimili architettonicamente da quelle dei funzionari, legate concettualmente al sud del Paese e, segnatamente, alla citt\u00e0 di Abido e al culto di Osiride, un culto funerario, tuttavia, che gi\u00e0 prevedeva embrionalmente, per il re, un destino differente da quello dei comuni mortali. Proprio su tale differente concezione di un aldil\u00e0 riservato esclusivamente al re, si sarebbe innestata la diatriba dottrinale, e forse non solo, che voleva il re destinato non al mondo sotterraneo di Osiride, ma a quello celeste di Ra.\nAppare chiaro che una tale concezione \"solare\" contrastasse nettamente con la sepoltura primordiale nei pozzi sovrastati dalla mastabe che, bench\u00e9 sicuramente in grado di garantire un'agiata vita nell'aldil\u00e0, erano, nondimeno, ben lontane dall'aldil\u00e0 celeste che si andava delineando.\nBench\u00e9 difficile individuare un momento preciso in cui la teologia solare ebbe il sopravvento sull'osiriaca, e quando la struttura tombale divenne mezzo reale per il raggiungimento del fine ultimo, si ritiene tuttavia che questo possa essere individuato verso la fine della II dinastia e un primo riflesso del conflitto teologico, e della possibile soluzione, sarebbe riscontrabile nella duplice sepoltura di re Djoser a Saqqara l\u00e0 ove al pozzo sotterraneo, nascosto sotto la piramide a gradoni, vera tomba del re, si affianca la cosiddetta Tomba meridionale, o \"tomba a sud\" interpretata come cenotafio a imitazione delle doppie mastabe dei precedenti re (a Saqqara e ad Abido), ma forse anche direttamente connessa alla nuova concezione teologica che voleva l'esistenza dell'oltretomba reale, nelle regioni celesti, riservata solo ai re per ricongiungersi al padre Ra.\nA tale concezione solare, per l'oltretomba reale, si ricollegano i Testi delle Piramidi che esprimeranno palesemente il destino solare del re e che se compariranno, per la prima volta, nel corso della V dinastia, vedranno la loro evoluzione svilupparsi proprio a partire dalla III e IV.\nIn base a tale concezione teologica il re, figlio di un dio e dio egli stesso, era il tramite nel rapporto tra il mondo terreno e quello delle divinit\u00e0, garantiva al suo popolo benessere e prosperit\u00e0, ordine e giustizia e suo compito era, infatti, il mantenimento della Maat sulle Due Terre, ma la sua attivit\u00e0 protettiva non veniva meno con la morte giacch\u00e9 nell'occasione del trapasso saliva tra le stelle circumpolari (quelle che gli egizi chiamavano \"Stelle Imperiture\") e sedeva accanto a Ra; da qui, grazie al culto funerario quotidiano di cui era fatto oggetto il suo Kha, proseguiva la sua sollecitudine verso i suoi sudditi terreni.\nChe l'affermazione dell'oltretomba solare per i re, destinati non ad occidente, come i comuni mortali, ma a oriente, non sia stata del tutto pacifica, si ha traccia dal tono stesso di alcune formule dei Testi delle Piramidi; un'intera sezione, da 1264a a 1279c, presenta addirittura invettive violentissime contro gli dei del ciclo osiriaco per impedire loro di entrare nella piramide, dominio solare.\nE sono ancora le formule dei Testi delle Piramidi a giustificare teologicamente l'idea stessa della scala verso il cielo costituita, prima, dalla piramide a gradoni e poi, dalla piramide perfetta.\nL'arrivo in cielo del re \u00e8 inoltre salutato dagli stessi dei che lo considerano pienamente loro pari e talvolta anche ad essi stessi superiore, come rilevabile nei testi della piramide di Pepi, o, addirittura, iperbolicamente in s\u00e9 comprendente tutti gli dei.\nL'eco della vittoria del clero di Ra su altri, \u00e8 ancora desumibile dai testi delle piramidi che, per la prima volta, appaiono nella tomba di Unis (V dinastia) l\u00e0 ove si sottolinea con insistenza quasi ossessiva proprio la nascita eliopolitana del re e dello stesso Ra.\nE il concetto solare della piramide, intesa teologicamente, e materialmente, come scala verso il cielo si rafforza e si stabilizza nei testi dell'Antico Regno da cui \u00e8 desumibile, peraltro, un'altra interpretazione della struttura piramidale come raggi di pietra solidificati filtranti dalle nubi.\nArchitettoniche.\nEvoluzione delle sepolture: neolitico.\nNel periodo neolitico (Predinastico egizio), cui appartengono le pi\u00f9 antiche sepolture di cui si abbia conoscenza in Egitto, non si ha traccia di sarcofagi per la sepoltura dei defunti anche se vengono impiegate comunque varie forme di ricovero che, embrionalmente, al sarcofago intanto faranno riferimento. Fin da tale periodo arcaico, tuttavia, si assiste ad una netta differenziazione fra le culture dell'Alto e Basso Egitto testimoniate anche nella diversit\u00e0 dei riti funerari. I cadaveri sono generalmente deposti in posizione fetale, coricati su un fianco, in fosse rotonde oppure ovali che ricordano la planimetria delle abitazioni, scavate nella terra, talvolta foderate di stuoie.\nGi\u00e0 a partire dalla prima met\u00e0 del neolitico, tuttavia, si avverte il bisogno di riparare il morto dalla sabbia di cui veniva riempita la fossa, nonch\u00e9, superiormente, dalle incursioni di animali predatori: si giunger\u00e0 all'uso di vere e proprie ceste in vimini, giunco, pelle, tessuti in lino, in cui il cadavere veniva rinchiuso; superiormente vengono apposte stuoie come tettoia talvolta cementate con fango, infine la parte esposta della sepoltura veniva ricoperta di brecciame e pietre che costituivano anche visibile segnacolo per il ritrovamento della sepoltura stessa.\nNel periodo di Naqada si ha una prima importante evoluzione delle sepolture che, come per le abitazioni, da tonde o ovali, divengono rettangolari, talvolta, sebbene di rado e nelle sepolture di maggior pregio destinate ai rappresentanti dei ceti pi\u00f9 abbienti, con pareti interne rivestite in argilla o mattoni cotti al sole. Sempre per le sepolture destinate ai capi, o ai sovrani di derivazione divina, si assiste ad un ampliamento della struttura sotterranea, compare una suddivisione interna in vari ambienti realizzata con tavole in legno o mura in mattoni, e un embrione di tetto a cuspide che viene generalmente sovrastato da cumuli di pietre o mattoni di cui, oggi, non \u00e8 possibile stabilire l'altezza per i crolli e per le asportazioni di materiale intervenuti nei millenni.\nEvoluzione delle sepolture: Et\u00e0 Thinita e Antico Regno.\nIn Et\u00e0 Thinita si delinea anche nelle sepolture, la stretta gerarchia esistente nella monarchia faraonica: a Ieracompoli, l'antica Nekhen capitale dell\u2019Alto Egitto, a immagine del monticello Tatenen, emerso dal Nun, l'oceano primordiale da cui la vita ebbe origine, il corpo del sovrano viene \"piantato\" nella terra, come un seme, affinch\u00e9 possa rinascere con l'annuale inondazione nilotica. In tale periodo, e tale usanza permarr\u00e0 sino alla IV dinastia, i corpi sono ancora deposti in posizione fetale e si giunger\u00e0 alla completa estensione ed alla mummificazione artificiale solo alla fine del Primo Periodo Intermedio. Sul corpo del re, nell'area della citt\u00e0 riservata alle sepolture, ai limiti con l'area desertica, viene eretto un tumulo rivestito in mattoni crudi, con i vari corsi sovrapposti inclinati con un angolo di 45\u00b0, circondato da un muro in mattoni di fango di circa 49 m.. Dati i crolli intervenuti nei millenni, non \u00e8 possibile stabilire l'altezza della sovrastruttura tumularia che, tuttavia, doveva verosimilmente essere a sua volta sovrastata dalla cappella \"Per-Wer\", ovvero \"la Grande Casa\" che era il nome del santuario di Ieracompoli e dell\u2019Egitto meridionale. Nello stesso recinto venne rinvenuta da Quibell e Green, nel 1898, la Tavoletta di Narmer ritenuta il simbolo dell'unificazione dell\u2019Alto e Basso Egitto da parte del re meridionale Menes/Narmer della I dinastia.\nA dimostrazione dell'importanza di tale tumulo che, nei secoli, subir\u00e0 sovrapposizioni fino al Nuovo Regno, si consideri che al Medio Regno risale, altres\u00ec, la realizzazione di un complesso in muratura costituito da pi\u00f9 locali che ricalcano quelli previsti per i complessi funerari delle piramidi delle prime dinastie; in uno di questi, al centro del complesso, venne peraltro rinvenuta la testa in oro di Horus, con il capo sovrastato da alte piume, nota come Horus di Ieracompoli.\nLa letteratura egizia riferita alla vita dell'aldil\u00e0 contiene molti riferimenti al divino tumulo primordiale considerato inoltre, specie nel Nuovo Regno, un mezzo per Osiride per ascendere al cielo tanto che il dio viene talvolta rappresentato supino, all'interno di una struttura che ricorda, in sezione, una piramide a gradoni; in tal senso, il tumulo di Ieracompoli pu\u00f2 essere interpretato come una prefigurazione del concetto alla base del pi\u00f9 grande e pi\u00f9 sacro degli tumuli: la piramide.\nI e II dinastia.\nSe politicamente l\u2019unificazione delle due terre poteva dirsi conclusa con il mitico re Menes/Narmer, di fatto non era ancora compiuta e i re della I e II dinastia continuarono a scegliere quale necropoli l\u2019area di Abido . Si tratta ancora di tombe ipogee sormontate da strutture in mattoni crudi che, nel caso della tomba di Khasekhemui, forse l\u2019ultimo re della II dinastia qui sepolto, hanno consentito l'individuazione di strutture murarie che sono state definite \"proto-piramidali\".\nMastabe.\nCon l'unificazione territoriale avvenuta sotto la I dinastia, si rese necessaria la scelta di una nuova capitale che i re meridionali, venuti dall'Alto Egitto, decisero di creare alla confluenza del Nilo con l'estesa area del Delta. Alla fine della II dinastia tale citt\u00e0 sar\u00e0 nota come \"Ineb Hedj\", ovvero \"il Muro Bianco\", che i greci denomineranno Menfi \nNecessitando, in assonanza di quanto praticato nella terra d\u2019origine, di creare un\u2019area da destinare a necropoli ai margini della citt\u00e0, venne scelta, come area della necropoli reale, Saqqara (a circa 30\u00a0km) ove, direttamente derivanti dal tumulo primordiale e dalle pietre sovrapposte a protezione delle sepolture pi\u00f9 antiche, furono ideate strutture pi\u00f9 squadrate ed architettonicamente pi\u00f9 definite, complesse e monumentali: le mastabe . Queste, di forma tronco-piramidale, al pari dei tumuli di pietre, di fatto proteggevano sepolture sotterranee ed erano, in origine, prive di locali interni.\nEsternamente le mastabe erano caratterizzata da un'altezza media di circa 6 m, con pareti a \"rientranze e sporgenze\" in mattoni cotti al sole che ricordavano la cosiddetta facciata di palazzo, rivestite di latte di calce, ad imitazione di stuoie e tende policrome in tessuto\nNel ventennio 1936-1956, sotto la guida dell'egittologo britannico Walter Bryan Emery vennero scavate numerose mastabe di Saqqara riscontrando che, alcune di esse, presentavano riferimenti a re della I e II dinastia di cui erano gi\u00e0 note le tombe ad Abido: questo fece supporre che le mastabe di Saqqara, localit\u00e0 legata territorialmente alla nuova capitale, fossero in realt\u00e0 cenotafi delle sepolture autentiche di Abido o viceversa considerando, peraltro, che tale seconda localit\u00e0 era intimamente connessa al culto del dio dei morti Osiride.\nEvoluzione delle piramidi.\nLa piramide egizia nella sua concezione architettonica finale di \"piramide perfetta\" \u00e8, in s\u00e9, solo parte di un pi\u00f9 ampio complesso funerario che, nella sua definitiva strutturazione, vedr\u00e0 coesistere:\nPrecedentemente a tale strutturazione, tuttavia, la piramide pass\u00f2 attraverso fasi successive la cui genesi, teologica e architettonica, \u00e8 stata sopra delineata. Dal tumulo, semplice segnacolo di sepoltura e protettivo dei resti mortali, si pass\u00f2 a strutture pi\u00f9 complesse che del tumulo erano l'elaborazione architettonica, le mastabe, che furono le sepolture dei re delle prime due dinastie dopo l'unificazione delle Due Terre. Con tali dinastie si assiste alla presenza di doppie sepolture, a Saqqara e ad Abido, verosimilmente per far godere entrambe le terre unificate della presenza funebre divina del re-dio.\nRitenuta immediata predecessora della piramide a gradoni, a sua volta originatrice della piramide perfetta, \u00e8 la \"piramide a crepidoma\" di Nebitka, a Saqqara che, come la successiva piramide di Djoser, di cui ricalca in piccolo struttura e proporzioni, presenta pi\u00f9 fasi edificatorie.\nIII dinastia.\nBench\u00e9 non si abbia contezza di un momento di netta separazione dalle costruzioni funebri precedenti, con il primo re della III dinastia, Djoser, e pi\u00f9 segnatamente con il suo architetto Imhotep, si assiste ad un vero \"salto di qualit\u00e0\" architettonico.\nComplesso di Djoser.\nSi tratta, intanto, della prima costruzione di cui si abbia memoria in cui il mattone crudo viene sostituito dalla pietra squadrata usata per realizzare tutto il complesso. Trattandosi del primo esperimento di uso del nuovo materiale da costruzione, i blocchi in pietra hanno dimensioni di poco maggiori dei precedenti mattoni crudi; \u00e8 tuttavia sintomatico che, di pari passo con l'esperienza acquisita e con la maggior fiducia nella soluzione architettonica, le dimensioni dei blocchi aumenteranno fino a raggiungere, poco pi\u00f9 di un secolo dopo, quelle immani che si riscontrano nelle piramidi perfette di Giza. Il complesso di Djoser a Saqqara \u00e8, per dimensioni, pari a circa 60 volte il pi\u00f9 grande dei cenotafi della II dinastia di Abido e l'architetto Imhotep seppe trasporre in pietra, su scala monumentale, strutture gi\u00e0 esistenti nelle costruzioni precedenti, ma realizzate in materiali deperibili come mattoni crudi, tronchi d'albero, fasci di canne e stuoie. Le soluzioni poste in essere da Imhotep, tuttavia, furono tutt'altro che semplicemente imitative giacch\u00e9 seppe coniugare la novit\u00e0 con il rigoroso rispetto dei precetti del cerimoniale e della dottrina funeraria regale, solare, che si era, intanto, instaurata. Non fu verosimilmente avulso da tale concezione il fatto che, tra gli innumerevoli titoli di cui si fregiava, Imhotep possedesse anche quello di Kheriheb her tep, ovvero \"Primo sacerdote lettore\" del clero eliopolitano.\nCome gi\u00e0 per la m\u00e0staba a crepidoma di Nebitka, anche il complesso di Djoser fu eretto per espansioni successive; si trattava infatti, originariamente, di una m\u00e0staba a pareti verticali, a pianta quadrata di 62,90 m x 8,32 d'altezza, a tetto piatto, con rivestimento in calcare. Tutto il complesso, nella parte visibile, costituisce una vera e propria simulazione di edifici giacch\u00e9 la maggior parte di questi non \u00e8 praticabile, quasi si trattasse di una scena teatrale; il vero complesso funerario si sviluppa, infatti, sotterraneamente con undici pozzi funerari, profondi 33 m, difficilmente accessibili, poich\u00e9 ostruiti dall'espansione accrescitiva della piramide, e un gran numero di locali (oltre 400) che, si ritiene, ospitassero ben 40.000 vasi di alabastro, schisto, porfido, cristallo di rocca, serpentino, breccia e altri tipi di pietra, quasi tutti risalenti, per foggia o iscrizioni, alla I e II dinastia, di cui almeno i due terzi recanti i cartigli di predecessori del re Djoser altri i nomi di funzionari ed il monumento a cui erano originariamente destinati e, all'interno, in inchiostro, il nome del donatore e, talvolta, quello del vasaio.\nIl risultato finale \u00e8, comunque, una piramide costituita da sei gradoni, per un'altezza complessiva, oggi, di circa 59 m, una vera e propria scala che doveva agevolare il re nella sua ascesa verso il cielo e il padre Ra, in perfetta aderenza con la teologia eliopolitana cui si richiamerebbe, inoltre, la cosiddetta Tomba a sud.\nAltre Piramidi a Gradoni.\nSi potrebbe supporre che, dopo quella di Djoser, una lunga scia di piramidi a gradoni siano state edificate, ma non fu cos\u00ec; anche se alcuni elementi si riscontreranno anche in complessi successivi, la piramide a gradoni, a base rettangolare, non ebbe grande seguito.\nOltre a quello di Djoser, sono noti ad oggi solo altri tre grandi complessi, attribuibili alla III dinastia, comprendenti una piramide a gradoni: a Saqqara, la piramide di Sekhemkhet; a Zawyet el-Aryan, attribuibile forse al re Khaba; a Meidum, attribuibile a Huni, ma successivamente usurpata da Snefru che la trasform\u00f2 in una piramide perfetta.\nComplesso di Sekhemkhet.\nNel panorama incerto dell'ordine di successione dei re della III dinastia, la piramide di Sekhemkhet, a Saqqara, consente, per una serie di considerazioni oggettive di confermare che tale re fu l'immediato successore di Djoser. Anche il complesso di Sekhemkhet, forse anch'esso realizzato da Imhotep (come rilevabile da una breve iscrizione in geroglifico corsivo che lo menziona), era circondato da un muro, alto oggi 3,10 m dei 10 verosimilmente previsti, a rientranze e sporgenze di calcare bianco. Gli scavi, iniziati nel 1951 dall'archeologo egiziano Zakaria Goneim, hanno consentito di appurare che il complesso non venne mai ultimato, ma che venne ampliato, dagli originali 340 m x 183, fino a 523 x 194 m; dai resti della piramide a gradoni, \u00e8 stato inoltre possibile appurare che la stessa doveva avere una base quadrata di 120 m ed un'altezza, su sette gradoni inclinati di 15\u00b0, di circa 70. In contrasto con l'incompletezza della sovrastruttura, gli appartamenti sotterranei erano giunti quasi ad uno stadio finale e comprendevano una camera funeraria a 32 m di profondit\u00e0, raggiungibile attraverso una rampa per 36 m esterna e per 78 sotterranea, di 8,70 m x 5,20 x 4,50 di altezza. La camera, non ultimata, conteneva un sarcofago in alabastro, chiuso ma vuoto che venne interpretata come seconda sepoltura essendo la principale ancora sotto i detriti della piramide, ad oggi non ancora scavati. I locali sotterranei comprendono un corridoio, che interseca al centro, ortogonalmente, una galleria trasversale di 152 m dalle cui estremit\u00e0 si dipartono, a 90\u00b0, due corridoi di circa 106 m che danno accesso a 132 vani verosimilmente riservati alle offerte funerarie; anche questi vani si presentavano palesemente non ultimati e in alcuni casi pieni dei detriti di lavorazione non ancora asportati. Sospesi i lavori di scavo nel 1959, vennero ripresi nel 1963 portando alla luce, anche in questo caso, una \"tomba a sud\" costituita da una m\u00e0staba molto danneggiata poich\u00e9 utilizzata in antichit\u00e0 come cava di pietre gi\u00e0 lavorate.\nComplesso di Khaba (o Ka'ba).\nA Zawyet el-Aryan, a circa 6\u00a0km da Saqqara, si trovano le scarse vestigia della sovrastruttura di quella che doveva essere un'altra piramide a gradoni, verosimilmente destinata al re Khaba, nota anche come \"Layer Pyramid\", ovvero \"Piramide a Strati\", per la presenza di strati indipendenti perpendicolari al rivestimento di cui, tuttavia, non c'\u00e8 traccia.\nAnche in questo caso, si tratta di un complesso mai ultimato; la piramide a gradoni doveva avere un lato di base di circa 84 m e doveva svilupparsi su cinque gradoni per un totale di 42\u201345 m. Nota da sempre, venne visitata da Karl Richard Lepsius nel 1849, ma solo nel 1900 Alessandro Barsanti ne esplor\u00f2 la parte sotterranea raggiungendo, a una profondit\u00e0 di 29 m e dopo un corridoio lungo 80, una camera sepolcrale di 3,63 m x 2,65, alta 3 m che non conteneva, tuttavia, n\u00e9 sarcofago, n\u00e9 traccia alcuna di sepoltura; anche in questo caso, come per la piramide di Sekhemkhet, un corridoio ne incontrava, ortogonalmente a met\u00e0, un altro di 120 m che, alle due estremit\u00e0, presentava corridoi a 90\u00b0 lunghi 50 m. Complessivamente, in questo caso, i vani che si aprivano sui corridoi, destinati a contenere le offerte funebri, erano 32.\nComplesso di Huni/Snefru.\nTerzo, grande, complesso in cui campeggia una piramide a gradoni \u00e8, a Meidum, quello intitolato a Snefru, della IV dinastia, ma, molto verosimilmente, iniziato durante il regno di Huni, della III. Si tratta forse dell'ultima e la pi\u00f9 grande delle piramidi a gradoni della III dinastia. Si presenta, oggi, come una sorta di torrione a pianta quadrata, che si erge su un alto cumulo di detriti costituiti, di fatto, dal rivestimento della piramide perfetta che Snefru fece erigere appoggiandosi alla preesistente struttura usata, perci\u00f2, come nucleo. Originariamente, la struttura di Huni era costituita da sette gradoni, con sei involucri \"a mantello\" sui quattro lati, di altezza decrescente; successivamente venne aggiunto un settimo involucro avvolgente e, forse, un ottavo, per un lato di base pari a 122 m e un'altezza forse superiore agli 82. Maggiori elementi saranno forniti quando, con la IV dinastia, si tratter\u00e0 delle piramidi di Snefru.\nPiramidi a gradoni minori.\nOltre le citate quattro maggiori piramidi a gradoni, sono note altre sette piramidi minori della stessa fattispecie; si tratta di piramidi, o di quel che ne resta, di piccole dimensioni risalenti alla parte finale della III dinastia che, a fattor comune, presentano la disposizione della muratura del nucleo a \"letti inclinati\", ovvero parallelamente alle facce del rivestimento esterno. Date le dimensioni ridotte, e la quasi totale assenza di esplorazioni archeologiche, si \u00e8 ipotizzato potesse trattarsi di cenotafi, o di piramidi destinate a principi nelle localit\u00e0 di cui erano governatori, o a regine nelle localit\u00e0 di nascita, o che si trattasse di segnacoli per luoghi sacri a Horus e Seth o, ancora, che fossero simboli del monticello primevo da cui scatur\u00ec la vita. Delle 7 piramidi indicate da Lehner, la pi\u00f9 meridionale si trova sull'isola di Elefantina, tre altre si trovano nei pressi di Ombos, una a Sinki, nei pressi di AbAbidoydos, una nel Medio Egitto, a Zawyet el-Aryan e un'altra a Seila, a sud dell'area del Fayyum. Particolarmente interessante appare la piramide a gradoni di Seila ove, nel 1987, una spedizione della Brighman Young University di Provo (Utah) rinvenne una stele intestata al re Snefru, fondatore della IV dinastia, e titolare di altre tre piramidi. La piramide di Seila \u00e8 l'unica che conservi parte del rivestimento in calcare, doveva avere una base di 22,50 m per un'altezza di 17 m ripartita su tre gradoni.\nIV dinastia.\nMeno di un secolo separa l'ascesa al trono di Djoser da quella di Snefru, primo re della dinastia considerata per eccellenza la maggior costruttrice di piramidi. La III dinastia si conclude, architettonicamente parlando, con la costruzione di una piramide a gradoni (forse l'ultima di una serie molto breve) a Meidum, iniziata sotto Huni, che verr\u00e0 proseguita sotto Snefru e portata a uno stadio inimmaginabile solo al tempo dell'architetto Imhotep. Anche quella di Huni, come le precedenti di Djoser e Sekhemkhet, sub\u00ec varianti del progetto in corso d'opera; in particolare, la piramide di Huni era strutturata su sette gradoni con sei involucri \"a mantello\" sui quattro lati, di altezza decrescente, poggianti l'uno sull'altro ed inclinati verso il centro cos\u00ec da scaricare il peso verso il nucleo dell'edificio. Un successivo ampliamento comport\u00f2 l'aggiunta di un settimo \"mantello\" (e forse di un ottavo) talch\u00e9 la piramide conclusa doveva presentare un lato di base pari a 122 m e 82 m d'altezza.\nLe piramidi di Snefru.\nL'Egitto, dopo l'unificazione di Menese/Narmer e la politica delle prime due dinastie, era ormai un paese bene organizzato, ricco di materia prime, con un'agricoltura ben strutturata e con ben individuati contatti e commerci con l'estero; notevoli erano anche le attivit\u00e0 estrattive nel Sinai per il rame e a Wadi Meghara per il turchese, o a Wadi Allaqi e Wadi Hammamat per l'oro. Politicamente \u00e8 gi\u00e0 attestata la figura del \"ti(a)-ty\" (normalmente tradotto con il termine \"visir\"), esistono sei \"Grandi Case\" (hwt-wrt), ovvero sei \"ministeri\" con funzioni ben differenziate, e con cadenza biennale viene costantemente svolto il censimento del bestiame.\nLa \"Falsa piramide\".\nIn questo contesto, di solidit\u00e0 politica e di organizzazione gerarchizzata, sal\u00ec al trono il re Snefru che, circa quindici anni dopo la seconda variante, pose mano alla piramide di Huni per trasformarla in una piramide regolare. Per ottenere tale risultato, vennero colmati i gradoni e su tale riempimento vennero posati i blocchi di rivestimento ottenendo la prima piramide geometricamente perfetta con base quadrata di 144 m, altezza di 91,70 m e angolo di pendenza pari a 51\u00b050'35\". Di questa piramide, forse la prima fatta costruire da Snefru, non resta oggi che una sorta di torre quadrata costituita da tre gradoni (di fatto i gradoni quinto, sesto e settimo, essendo gli altri sepolti dall'alto cumulo di detriti), che sono il nucleo della piramide di Huni. Sul lato nord, ad un'altezza di 18,50 m, si apre l'ingresso di un corridoio in discesa che, dopo 58 m e sette gradini, diviene orizzontale per altri 9,45 m; al termine di tale corridoio, cieco, si apre un pozzo verticale profondo circa 3 m. Nel soffitto tuttavia, ben dissimulata, un'apertura sale verticalmente per 6,65 m e d\u00e0 accesso alla camera funeraria che, per la prima volta, presenta una volta \"ad aggetto\" di 5,90 m x 2,65, con un'altezza (nel culmine) di 5,05 m. Tale camera \u00e8 scavata nella roccia di fondo e solo 0,50 m delle pareti, e l'intera volta aggettante, si trovano all'interno del massiccio della sovrastruttura.\nLa presenza, sul lato est di una piccolissima cappella (9,18 x 9 x 2,30) in calcare bianco, prototipo del \"Tempio Funerario\" dei complessi piramidali successivi, fiancheggiata da due alte stele di 4,20 m completamente non iscritte, ha fatto supporre che la costruzione sia stata nuovamente abbandonata. Il complesso di Snefru a Meidum presenta, di fatto, tutti gli elementi che caratterizzeranno i successivi complessi della IV dinastia: oltre l'embrione di \"Tempio Funerario\" di cui si \u00e8 detto, esiste, infatti, una \"Via Cerimoniale\" lunga 210 m compresa tra due muri alti circa 2 e si suppone esista, data la presenza della Via Cerimoniale, anche un \"Tempio a Valle\" bench\u00e9 ancora non scavato. Sul lato sud si ha inoltre traccia (ne resta solo la base di 26,65 m di lato) una \"piramide satellite\", forse in memoria della Tomba meridionale dei complessi precedenti. La piramide, nel corso dei secoli, divenne una cava di pietre da costruzione e dai resoconti dei viaggiatori risulta che, tra il 1117-1119 (visita di Shaykh Abu Mohammed Abdallah) e il 1737, visita di Frederic Louis Norden, vennero smantellati almeno due gradoni lasciando la struttura per come oggi \u00e8 possibile vederla. L'opera di smantellamento sistematico, specie nel medioevo, fu causa dell'attuale stato di degrado delle strutture anche per l'abitudine dei cava pietre arabi a far precipitare dall'alto i blocchi che venivano rimossi causandone la frattura e la proiezione di detriti e schegge che hanno costituito il cumulo di quasi 50 m d'altezza su cui si erge quanto resta della piramide di Huni. La forma finale attuale, non assimilabile pienamente n\u00e9 a una piramide a gradoni, n\u00e9 ad una piramide perfetta, ha fatto s\u00ec che il complesso di Snefru a Meidum fosse denominato \"Haram el-Kaddab\", ovvero \"la Falsa Piramide\".\nLa \"Piramide romboidale\".\nPer motivi non noti, intorno all'anno quindicesimo di regno Snefru abbandon\u00f2 la necropoli di Meidum spostandosi 40\u00a0km pi\u00f9 a nord, a Dahshur dove fond\u00f2 un'altra necropoli, verosimilmente in un'area ancora vergine, dove eresse altri due complessi funerari, la \"\"Piramide Romboidale\" e la \"Piramide Rossa\".\nLa prima, per la sua forma insolita, \u00e8 stata in pi\u00f9 modi definita: Bent Pyramid (piramide piegata), Knickpyramide (piramide a gomito), Piramide Romboidale, Piramide Curva, ma la definizione pi\u00f9 esatta \u00e8 di certo quella assegnatale da Alexandre Varille di \"Piramide a doppia pendenza\"\".\nLa piramide, infatti, alta complessivamente 101,15 m (originariamente raggiungeva i 105,07) e con una base quadrata di 188,60 m di lato, presenta un'inclinazione delle pareti di 54\u00b03'13\" fino all'altezza di 49,07 m per poi variare in 43\u00b021' per i successivi 56 m. \u00c8, di fatto, la piramide meglio conservata poich\u00e9 \u00e8 ancora quasi completo il rivestimento originale in calcare. Se non fosse stato variato l'angolo di pendenza, avrebbe raggiunto l'altezza di 128 m. Proprio le ottime condizioni del rivestimento esterno non hanno consentito di eseguire ricerche pi\u00f9 approfondite per stabilire l'esatta struttura del massiccio (\"a mantello\" o \"a gradoni\") che tuttavia, dalle poche brecce esistenti, appare costituito da blocchi di calcare posati inclinati verso l'interno per assicurare maggiore stabilit\u00e0.\nVarie sono le ipotesi sul motivo per cui si dovette ricorrere alla doppia pendenza: secondo John Gardner Wilkinson il cambio di pendenza fu dovuto alla necessit\u00e0 di affrettare la costruzione in previsione dell'imminente morte del re; secondo Alexandre Varille, invece, la doppia pendenza era gi\u00e0 stata prestabilita progettualmente come trasposizione architettonica della dualit\u00e0 dell'Alto e Basso Egitto, ipotesi suffragata anche dalla presenza doppia di alcuni elementi (due gli ingressi, due i corridoi discendenti, due appartamenti funerari) ed il fatto che la radice \"sn\" dello stesso nome di Snofru indica il numero due. Pi\u00f9 plausibile appare l'ipotesi avanzata da Jean Yoyotte secondo cui la doppia pendenza sarebbe derivata da motivazioni di carattere tecnico nella considerazione che un'inclinazione troppo spinta, come quella iniziale di oltre 54\u00b0, potesse provocare un sovraccarico delle strutture che avrebbe causato il crollo delle medesime, o di cedimenti effettivamente riscontrati opera durante. A riprova della validit\u00e0 di tale tesi alcune vistose lesioni in alcuni dei blocchi interni che si ripercuotono su tutti gli strati di rivestimento e che sono rilevabili anche in fratture da assestamento all'interno degli appartamenti funerari.\nLa \"Piramide a doppia pendenza\" presenta due ingressi sulle pareti nord e ovest; il primo ingresso a nord, a 11,80 m dalla base, d\u00e0 accesso ad un corridoio lungo 79,53 m che scende fino a 25 m sotto il livello del suolo per poi risalire bruscamente, con una ripida scala, che porta ad una camera funeraria di 6,03 m x 5 con volta ad aggetto alta 17,40 m; alcune lesioni nelle pareti e nel soffitto vennero riparate con malta gessosa. Il secondo ingresso, ad ovest, a 33,32 m dalla base, \u00e8 seguito da un corridoio discendente di sezione quadrata di 1,10 m di lato, lungo 67,65 m, che termina in una sorta di vestibolo oltre il quale un altro corridoio di 20,12 m d\u00e0 accesso alla camera funeraria di 6,56 m x 4,10, con volta ad aggetto alta 16,50 m, posizionata pi\u00f9 in alto, all'interno della struttura, rispetto alla precedente. In questa camera funeraria sono maggiormente evidenti i cedimenti delle strutture ventilati da Yoyotte che giustificarono la variazione di pendenza. Tra le due camere funerarie, che non si trovano sulla stessa verticale, c'\u00e8 un dislivello di 17,25 m. Nessuna delle camere sepolcrali recava traccia di sarcofagi o della presenza di casse in legno.\nLa \"Piramide rossa\", o \"del nord\".\nNon lontano dalla piramide a doppia pendenza, Snefru fece costruire una terza piramide, nota come \"Piramide Rossa\", o \"piramide del nord\"; la stessa \u00e8 localmente nota anche come \"piramide dei pipistrelli\", o \"piramide della catena\", o \"piramide aguzza\", o, ancora, come \"el-haram el-watwat\", ovvero \"piramide cieca\". Bench\u00e9 delle tre piramidi erette da Snefru questa sia la meno studiata e la meno nota, venne progettata, e costruita, con un'inclinazione meno accentuata di 43\u00b022', inclinazione che si ripeter\u00e0 poi successivamente, quasi identica, nelle piramidi seguenti. La \"piramide rossa\" viene universalmente riconosciuta nel mondo egittologico, per la qualit\u00e0 della costruzione, la prima concepita e costruita come piramide regolare perfetta. Su uno dei frammenti di blocco rinvenuti alla base della piramide, \u00e8 stato rilevato il nome di Snefru e la datazione del quindicesimo censimento, ma considerando che questo avveniva con cadenza biennale, ci\u00f2 indicherebbe l'anno trentesimo di Snefru che, per\u00f2, secondo il Papiro di Torino, regn\u00f2 solo 24 anni.\nDi base non perfettamente quadrata (218,50 m x 221,50), \u00e8 alta 104,40 m; l'ingresso si trova a 28,65 m dal suolo e d\u00e0 accesso ad un corridoio discendente di 58,80 m cui segue un altro corridoio orizzontale da 7,40 m che giunge nella camera di 8,35 m x 3,60, con volta ad aggetto alta 12,31 m; da questa un breve corridoio di soli 3 m d\u00e0 accesso a una seconda anticamera di 8,30 m x 4,15, con volta aggettante alta 12,30 m. In questa camera, che come tutto il resto dell'appartamento sin qui visto si trova al di sotto del suolo su cui la piramide \u00e8 stata costruita, a 7,80 m dal suolo si apre un cunicolo di 7,50 m che d\u00e0 accesso alla camera funeraria, questa all'interno del massiccio murario, di 8,30 x 3,60, con volta ad aggetto alta 15,25 m. in cui, unitamente a tracce evidenti di un grande fal\u00f2 e a lavori sistematici di scavo predatorio alla ricerca di ulteriori locali vennero rinvenuti pochi resti umani non assegnabili inequivocabilmente a Snefru.\nStudi eseguiti da Charles Maystre su marchi di cava apposti su alcuni blocchi della Piramide Rossa, hanno consentito di dimostrare che la loro lavorazione avvenne contestualmente a quella dei blocchi di rivestimento della \"Falsa Piramide\" di Meidum e che, quindi, i due cantieri avrebbero lavorato contemporaneamente\nOccorre far menzione, in conclusione, anche di una quarta piramide legata, in qualche modo, a Snefru; si tratta, infatti di una piramide a gradoni minore, a Seila, a sud dell'area del Fayyum, presso la quale, nel 1987, venne rinvenuta una stele intestata a re Snefru.\nLe piramidi di Giza.\nDopo lo spostamento delle necropoli reali da Meidum e Saqqara a Dashuhr, sotto Snefru, con il successore Cheope si assiste a una nuova migrazione dei complessi funerari regali sull'altopiano di Giza, a circa 8\u00a0km dalla capitale Menfi. La struttura del complesso funerario \u00e8 ormai definita nei suoi elementi essenziali e la maestria nella lavorazione della pietra offre livelli precedentemente impensabili.\nSull'altopiano, date anche le ridotte dimensioni, trovano posto solo i tre pi\u00f9 importanti, e famosi, complessi funerari dell'Antico Egitto rappresentati dalle piramidi di Cheope, Chefren e Micerino circondati dalle innumerevoli m\u00e0stabe di funzionari e nobili autorizzati a riposare vicino ai re. L'area, fatte salve alcune sepolture private alla base dell'altipiano e nelle wadi, doveva essere vergine quando Cheope decise di sfruttarla per la realizzazione del suo enorme complesso funebre. \u00c8 bene, preliminarmente, tener presente che durante il Primo Periodo Intermedio la necropoli venne sistematicamente depredata e si salv\u00f2 la sola tomba della regina Hetepheres I, madre di Cheope, poich\u00e9 completamente sotterranea e senza alcun elemento che ne segnalasse la presenza. A tale periodo risalgono, inoltre, i primi prelievi di pietra dai rivestimenti delle piramidi e lo smantellamento dei templi per ricavarne pietre da costruzione; i prelievi proseguirono anche in periodi successivi e, segnatamente, durante il Medio Regno specie sotto le dinastie XI e XII. Per quanto riguarda la suppellettile funeraria, bench\u00e9 interamente depredate delle parti pi\u00f9 preziose e delle ricchezze contenute, se ne ha contezza fino al VII-VI secolo a.C..\nLa piramide di Cheope.\nScarse sono le notizie su Cheope ed \u00e8 paradossale che del costruttore della pi\u00f9 grande piramide d'Egitto, esista solo una delle statue pi\u00f9 piccole (solo 7,6\u00a0cm).\n\u00c8 stato possibile definire, archeologicamente e architettonicamente, le varie fasi costruttive della piramide di Cheope come segue:\nLa piramide si sviluppa attualmente su 203 assise, ma originariamente dovevano essere almeno 210 considerando che, attualmente, sulla cima esiste una piattaforma di 10 m di lato.\nLa base \u00e8 quasi perfettamente quadrata con un lato di circa 230 m e l'altezza attuale raggiunge i 137,25 m che originariamente erano, per\u00f2, assise mancanti e pyramidion compresi, 146,70; la superficie di base occupa 5,24 ettari; l'inclinazione, costante, \u00e8 pari a 51\u00b052' e l'orientamento dei lati vede uno scarto pari a 0\u00b03'06\". Considerando quelli esistenti, pi\u00f9 grandi alla base (circa 1,50 m) e pi\u00f9 piccoli mano a mano che si sale (0,75\u00a0cm alla sommit\u00e0), si ritiene che il rivestimento, completamente asportato nei millenni, fosse costituito da circa 115.000 blocchi di calcare bianco, fino, di Tura.\nQuanto alla struttura interna, con la piramide di Cheope si tenta di ripetere la struttura sotterranea dell'appartamento funerario, ma questo resta incompleto (n.ro 5 nella \"sezione schematica\") e, al contrario di quanto rilevato nelle piramidi precedenti, si assiste al posizionamento dell'appartamento funebre non pi\u00f9 nel fondo roccioso sottostante la sovrastruttura bens\u00ec, verosimilmente per i difficili e duri lavori di scavo, all'interno del massiccio; ci\u00f2 consentiva di lavorare sempre a cielo aperto, mano a mano che la struttura stessa cresceva. Non \u00e8 dato di sapere quando e perch\u00e9 venne abbandonata l'idea della camera sotterranea, ma nel corridoio discendente (n.ri 3 e 4 nella \"sezione schematica\"), a 28,21 m dall'ingresso, venne realizzato un corridoio ascendente (n.ro 6 nella \"sezione\"), con pendenza di 26\u00b02'30\", chiudendo il proseguimento verso il basso in maniera cos\u00ec perfetta da nasconderlo per secoli. Il nuovo corridoio si sviluppa, con una sezione quanto mai angusta di poco pi\u00f9 di 1 m, per 39 m; da qui, in una sorta di piccolo vestibolo, diviene orizzontale (n.ro 8 nella \"sezione\") per 36 m e d\u00e0 accesso a quella che venne impropriamente denominata \"Camera della Regina\" (n.ro 7 nella \"sezione\") e che, molto probabilmente, doveva essere la camera funeraria del re prima di una successiva, ulteriore, modifica in corso d'opera.\nDa quello sopra indicato come \"vestibolo\" si dipartono due strutture che caratterizzano l'interno della piramide di Cheope: un pozzo verticale di 0,60 x 0,65 m di sezione che incrocia il pozzo discendente 60 m pi\u00f9 in basso (n.ro 11 nella \"sezione\"), e quella che, per dimensioni e per concezione, venne definita ed \u00e8 nota come \"Grande Galleria\" (n.ro 9 nella \"sezione\"). Si tratta di un ambiente in salita (che segue la pendenza del corridoio ascendente: 26\u00b02'30\") lunga 46,66 m, e larga 2,06. Le pareti sono verticali per 2,25 m e poi inizia una volta ad aggetto, costituita da 7 assise di blocchi sporgenti ciascuno su quello immediatamente inferiore di 0,7 m. Alla sommit\u00e0 le lastre di copertura sono visibili per 1,04 m e la Galleria \u00e8 complessivamente alta 8,54 m.\nLa Grande Galleria prosegue in un corridoio orizzontale in cui si trovano tre lastre in granito a costituire altrettante saracinesche verticali per chiudere e sigillare la camera funeraria, la \"Camera del Re\" (n.ro 10 nella \"sezione\"), che si apre immediatamente dopo. Si tratta di un ambiente, a 48,28 m dal suolo, di 10,47 m x 5,23 x 5,08 in altezza, interamente rivestito di lastre di granito rosso. Il soffitto, costituito da 9 lastre di granito del peso compreso tra le 25 e le 40 t, si presenta piatto e, mentre la \"camera della regina\" si trovava esattamente sulla verticale del vertice della piramide, questa \u00e8 spostata.\nLa situazione creatasi nella piramide a doppia pendenza di Snefru, con i cedimenti strutturali del rivestimento e della stessa camera funeraria, dovuti all'enorme peso gravante sui vani, costrinse i costruttori a studiare e risolvere il problema predisponendo 5 vani di scarico che sovrastano la Camera del Re. I vani di scarico sono delimitati, superiormente ed inferiormente, da lastre, non rifinite, di spessore variabile tra 0,80 e 1,80 m, che poggiano trasversalmente sulle pareti; solo il vano pi\u00f9 alto (camera di Campbell) \u00e8 realizzato con tetto a spiovente, a \"V\" rovesciata (come la camera della regina) costituito da travi in granito lunghe oltre 4 m, larghe 1 e di spessore superiore ai 2 m.\nProprio all'interno di tali vani di scarico vennero rinvenute scritte, di colore rosso, realizzate dai capisquadra che vi lavorarono; nella Camera di Campbell, la pi\u00f9 alta, fu rinvenuta una scritta (non destinata per posizione ad essere vista da alcuno) facente riferimento al re \"Khnum-Khufu\" (Cheope) titolare della piramide; \u00e8 questo l'unico riferimento al titolare della tomba presente al suo interno.\nNella Camera del Re si trova un sarcofago in granito rosso (come le pareti), largo 2,5 m, che presenta un incavo per accogliere il coperchio (non rinvenuto, ma che doveva comunque esistere poich\u00e9 sono stati rilevati danni dovuti all'inserimento di leve per sollevarlo); date le dimensioni, il sarcofago, come notato da Petrie venne posizionato lavori durante giacch\u00e9 non sarebbe mai potuto passare negli angusti corridoi.\nNon sopite polemiche e interpretazioni hanno suscitato due condotti che, dalla Camera del Re, si dipartono attraversando tutto il massiccio piramidale fino a giungere all'esterno all'altezza dell'85\u00aa assise di blocchi, a circa 76 m dal suolo. Secondo alcune interpretazioni si tratterebbe di condotti con intenti magici per consentire al kha del re di ascendere alle stelle imperiture. Secondo altre ipotesi si tratterebbe unicamente di condotti di aerazione per consentire agli operai di lavorare nelle fasi successive alla chiusura della volta della camera. Altri condotti sono stati rilevati all'interno della Camera della regina, ma non raggiungono l'esterno e si \"perdono\" nel massiccio.\nOltre la piramide, che era originariamente circondata, a 10 m dalla base, da un muro alto pi\u00f9 di 8 m in calcare bianco di Tura, il complesso comprendeva il Tempio Funerario, ove giungeva la Via Processionale, unico ingresso al recinto della piramide, che partiva dal Tempio a Valle, nonch\u00e9 altre strutture come fosse per barche sacre e piramidi minori di cui una \"satellite\" e tre \"delle regine\". Tracce della prima, forse destinata al kha di Cheope, con un lato di base di soli 20 m, sono state rilevate solo di recente; le tre \"piramidi delle regine\" sono denominate (da nord a sud) GI-a, GI-b, GI-c, vennero costruite con minor cura ed avevano un lato di base pari a circa un quinto della piramide principale, circa 40\u201345 m.\nLa piramide di Djedefra.\nDjedefra/Kheper, figlio di Cheope e di una regina minore, forse di origine libica successe al padre sposando la sorellastra Hetepheres II verosimilmente per confermare il proprio diritto al trono; si ritiene, infatti, che erede al trono fosse Khawab, la cui mastaba si trova nei pressi della Piramide di Cheope, e che Djedefra sia stato, perci\u00f2, un usurpatore. Prova ne sarebbe, intanto, la scelta di Abu Rawash, a circa 8\u00a0km da Giza, per far erigere la propria piramide, nonch\u00e9 il rinvenimento di alcune iscrizioni e statue deliberatamente spezzate in una sorta di damnatio memoriae. La piramide di Djedefra \u00e8 oggi ridotta a poche tracce che rendono scarsamente leggibile la struttura che, molto verosimilmente, era una piramide a gradoni. La morte del sovrano, tuttavia, non consent\u00ec di ultimare la tomba che, al momento della sospensione dei lavori, non doveva superare i 10\u201312 m di altezza e venne ulteriormente smantellata in ossequio alla damnatio memoriae sopra ventilata.\nLe condizioni della piramide non consentono di ricavare misure esatte, Howard Vyse indic\u00f2 un lato di base di 97,28 m, mentre Lepsius ne indic\u00f2 95 e oggi si ritiene pi\u00f9 plausibile un lato compreso tra i 104,60 e i 106,20 m; non \u00e8 possibile stabilire quale ne fosse, o quale dovesse esserne, l'altezza e l'inclinazione che doveva, tuttavia essere alquanto ripida. Anche sotto il profilo architettonico Djedefra tenta una rottura con le nuove tendenze facendo nuovamente scavare l'appartamento funerario nel sottosuolo, e non nel massiccio, con un corridoio d'acceso lungo 49 m e una pendenza di 22\u00b035'; i resti di una piccola piramide satellite, del tempio funerario e di una fossa per barca sacra, vennero rinvenuti da Lepsius nell'area che, in assonanza con quelli che erano i complessi della III dinastia, era ricompresa all'interno di un muro di cinta.\nNel 1901 Chassinat rinvenne quelli che dovevano essere i resti del Tempio a Valle (di cui oggi non si ha alcuna traccia); da questo si dipartiva quella che, nonostante i pochi resti, \u00e8 stata definita la pi\u00f9 bella Via Processionale tra quelle conosciute: doveva essere lunga tra 1.500 e 1.700 m, era costruita su una massicciata di blocchi di calcare, per mantenerla in piano e superare i dislivelli che, in alcuni punti, raggiungevano i 12,20 m di altezza; il piano di calpestio era ampio 9 m e, complessivamente, compresi i muri fiancheggianti \"a scarpa\" doveva essere larga oltre 15 m.\nLa piramide di Chefren.\nSuccessore di Djedefra fu Chefren che, verosimilmente, sal\u00ec al trono dopo aver fatto uccidere il predecessore, di probabili origini libiche, per riportare la dinastia nella linea egizia. Figlio, o forse fratello, di Cheope, regn\u00f2, secondo Manetone, 66 anni; Erodoto gli assegna 56 anni di regno, ma \u00e8 plausibile un periodo compreso tra i 25 e i 29 anni. A riprova del contrasto con il suo predecessore, che aveva spostato la necropoli reale ad Abu Rawash, Chefren ritorna all'altipiano di Giza ove fa costruire il suo complesso funerario nelle immediate vicinanze di quello di Cheope. La sua piramide ha un lato di base pari a 215,16 m, un'inclinazione di 52\u00b020' e raggiungeva, originariamente, l'altezza di 143,50 m. La piramide, che presenta ancora in sito, nel quarto superiore (per circa 45 m), parte del rivestimento in calcare bianco, presenta la sommit\u00e0 leggermente contorta, poich\u00e9 le quattro pietre angolari non vennero esattamente posizionate; il rivestimento inferiore doveva essere in granito e gi\u00e0 in epoca egizia il monumento venne sfruttato come cava di pietre, come testimoniato da alcuni graffiti all'interno, di May, \"Capo dei lavori di Sua Maest\u00e0\", che durante il regno di Ramses II asport\u00f2 blocchi per erigere edifici pubblici di Menfi. La spoliazione continu\u00f2 nei millenni anche se un viaggiatore francese del XVI secolo scriveva che il rivestimento inferiore era ancora in buone condizioni. Come nel caso della piramide di Cheope, anche qui manca il pyramidion.\nGli accessi alla piramide, scoperti da Giovanni Battista Belzoni sono due, entrambi sul lato nord: uno sulla facciata, a 12,90 m dal suolo, scende per 37 m, e, dopo una saracinesca in granito, diviene quindi orizzontale per 52 m e giunge nella camera sepolcrale che \u00e8 scavata nella roccia dell'altipiano fino all'altezza del tetto che, costituito da lastre di granito poste a \"V\" capovolta, si trova perci\u00f2 all'interno del massiccio della piramide.\nIl secondo passaggio si apre invece nell'interspazio, 10,47 m, tra la piramide e il muro che la recingeva; pi\u00f9 antico del precedente, venne chiuso con tappi di pietra e mascherato con lastre di calcare bianco della pavimentazione. \u00c8 costituito da un corridoio discendente di 41 m, largo 1,05 e alto 1,20 m, che, dopo una saracinesca in granito, diviene orizzontale per 20 m e risale poi per altri 26 m fin quasi a raggiungere la superficie. Nel tratto orizzontale si apre una camera laterale di 10,46 m x 3,13 x 2,56 d'altezza (con soffitto a \"V\" rovesciata) forse prevista originariamente come camera sepolcrale o, come nel caso della Camera della Regina nella piramide di Cheope, serdab per la statua reale.\nLa camera sepolcrale, in cui campeggia la firma di Belzoni scritta con il nero fumo, \u00e8 larga 14,17 m x 4,97 x 6,84; il sarcofago, ritrovato vuoto salvo alcune ossa che risultarono essere di animale (forse di toro), \u00e8 incassato nel pavimento fino a livello del coperchio, scavato in un blocco di granito e misura 2,63 m x 1,07, con uno spessore variabile tra 0,21 e 0,25 m. Le 17 coppie di lastre di copertura a \"V\" capovolta sono spesse 2 m; la loro perfetta connessione non ha consentito di stabilire se vi siano vani superiori di scarico. Allo stato delle conoscenze attuali, l'intera mole della piramide di Chefren non presenta vani interni ed unico spazio ricavato nel massiccio \u00e8, perci\u00f2, la parte superiore della camera funeraria.\nIl complesso funerario di Chefren \u00e8 abbastanza ben conservato presentando uno dei pochi esempi di Tempio a Valle noto; la piramide era circondata da un muro in calcare bianco, costruito su fondazioni larghe 3,50 m, alto forse 8 m, a 10,47 m dalla base della piramide. L'interspazio era pavimentato con lastre di calcare bianco (che, nel caso dell'accesso scoperto da Belzoni, lo ricoprivano perfettamente), dello spessore di 0,30-0,45 m, che si incastravano in appositi incavi ricavati nella roccia sottostante; il tutto era costruito in leggera pendenza per agevolare il deflusso delle acque.\nIl Tempio a Valle, scavato nel 1909-1910 da Ludwig Borchardt e Georg Steindorff ha pianta quadrata di 44,80 m e le mura, a scarpa, erano alte 13,10 m; sulla facciata si aprivano due porte, alte 6 m e larghe 2,80; al centro, verosimilmente, una statua colossale di Chefren. Le due porte erano originariamente fiancheggiate da due sfingi, di cui non resta traccia se non nei basamenti di 8 m x 2, e davano accesso ad un corridoio trasversale, denominato \"vestibolo\", lungo 20 m e alto 9,40 il cui soffitto era costituito da lastre di granito lunghe 5 m ed il cui pavimento era in alabastro; in questo vestibolo, in un pozzo scavato nel pavimento, Auguste Mariette rinvenne, unitamente ad altre 8 non della medesima fattura, la statua del re in diorite nera oggi al Museo del Cairo. Dal centro del vestibolo un corridoio conduce ad una sala ipostila a forma di \"T\" capovolta, con pareti in granito rosso, in cui erano allineate (come desumibile dagli incavi nel pavimento) 23 statue di Chefren in alabastro, schisto, diorite che venivano illuminate dal basso grazie alla luce che penetrava da feritoie nelle pareti e veniva riflessa dal lucido pavimento in alabastro. Nella parte anteriore del Tempio un piano pavimentato largo circa 8 m \u00e8 stato interpretato come una banchina, un imbarcadero. Su uno dei lati della sala a \"T\" si apriva una scala che portava sul tetto dell'edificio e, da questo, alla via processionale.\nQuesta si sviluppava con un percorso obliquo fino al Tempio Funerario e al recinto della piramide, superando un dislivello di circa 50 m; era lunga 494,60 m e delimitata, lateralmente, da mura a scarpa dello spessore, alla base, di 3,13 m. Il piano di calpestio della Via Processionale era largo 4,50 m e poggiava sulla roccia integrata, l\u00e0 ove vi fosse da correggere il livellamento, da blocchi di calcare grezzo; non si ritiene, dai reperti ancora visibili, che le pareti interne della Via Processionale fossero decorate e la luce veniva molto verosimilmente fornita da feritoie nella parte centrale del soffitto. Tutta la Via Processionale era fiancheggiata da due strade larghe da 4 a 5 m, ma solo la Via Processionale aveva accesso al Tempio Funerario.\nQuest'ultimo, il meno leggibile degli elementi costitutivi del complesso funerario, aveva una facciata quasi uguale a quella del Tempio in Valle, circa 50 m, ma una profondit\u00e0 di quasi 112; anche in questo caso il pavimento era in alabastro, ma ne resta oggi una sola lastra. Cospicuo doveva essere il numero di statue del re presenti anche in questo tempio, ma mentre sono state trovate tracce e resti di statue di piccole dimensioni, cos\u00ec non \u00e8 per quelle di dimensioni maggiori, forse 52 a grandezza naturale, e questo perch\u00e9 vennero asportate per ordine reale durante la XVIII dinastia o, successivamente, durante il lungo regno di Ramses II per essere riutilizzate in altre strutture. Attraverso un corridoio, che si apriva nella sala ipostila, si giungeva in una corte di 30 m x 18, con pavimento in alabastro, circondata da un deambulatorio in cui si aprivano cinque sale, prive di porta, larghe 2,78 m (tranne la mediana di 3,30 m) e profonde 10 m; nell'angolo ovest del deambulatorio si apriva l'unico accesso al recinto della piramide. Lo studio del Tempio Funerario di Chefren ha consentito di individuare un'ipotesi di ricostruzione planimetrica che \u00e8 paradigmatica della struttura di analoghi edifici delle successive V e VI dinastia che si svilupperanno con:\nSul lato sud della piramide venne eretta una piramide satellite, con lato di base di 20,90 m, la cui sovrastruttura \u00e8, oggi, completamente scomparsa.\nLa Sfinge.\nBench\u00e9 non rientrante nell'argomento specifico di questa voce, non si pu\u00f2 tralasciare un breve accenno all'enorme statua del re Chefren in forma di leone: la Sfinge che si erge nei pressi del Tempio a Valle. Si ritiene che durante i lavori di realizzazione della piramide di Cheope venne tralasciato di ricavare materiale, o di demolire, una collinetta di roccia di circa 80 m x 20 d'altezza che, opportunamente sgrossata, divenne il corpo di un leone accovacciato con le zampe distese mentre nella roccia venne scolpito il volto del sovrano. La scultura misura 57 m di lunghezza per 20 di altezza; il volto di Chefren, inquadrato dal copricapo \"nemes\" sulla cui fronte spiccava l'ureus, \u00e8 largo 4,10 m, orecchie e naso sono lunghi 1,70 m e al mento era applicata una barba in blocchi di calcare, che fungeva anche da pilastro di sostegno per la testa.\nLa piramide di Micerino.\nIl Papiro di Torino presenta una lacuna dopo il nome di Chefren abbastanza ampia da poter contenere i nomi di altri due sovrani che potrebbero essere Djedefhor e Ba[u]fre o Bakha. A tali sovrani potrebbe essere assegnata una costruzione ormai ridotta a livello di vera e propria \"Grande Fossa\" (\u00e8 questo il nome con cui \u00e8 effettivamente conosciuta) a Zawyet el-Aryan che si ritiene fosse lo scavo per la realizzazione dell'appartamento funerario di una piramide in fase di costruzione poi abbandonata. Diverse interpretazioni filologiche hanno fornito difformi interpretazioni di un frammento recante il nome di un sovrano variamente interpretato come Aakha (Arthur Weigall), Neferkha (Alessandro Barsanti), Nebkha (Kurt Sethe), Makha (Flinders Petrie); tutti gli studiosi sono tuttavia concordi nell'interpretare la \"Grande Fossa\" di Zawyet el-Aryan come la probabile linea di congiunzione tra il regno di Chefren e quello del titolare della terza grande piramide: Micerino.\nSecondo la Lista di Abido, il Papiro di Torino e le Tavole di Saqqara, Micerino regn\u00f2 18 anni, ma alcuni autori portano tale periodo a 28 basando il calcolo sui censimenti biennali. Scarse sono le notizie sul re Micerino il cui complesso funerario \u00e8 di ridotte dimensioni. Il Tempio Funerario venne costruito in maniera frettolosa e approssimativa, forse per la morte prematura del re, ma la piramide venne progettata nelle dimensioni oggi visibili e, tuttavia, non rilevabili con precisione a causa di pesanti detriti che ricoprono la base che doveva essere di 105,50 m secondo Petrie, o 108 m secondo Lauer, per un'altezza complessiva di 66,40 m pyramidion, perso, compreso. Mentre la parte superiore era comunque rivestita di calcare bianco di Tura, le assise inferiori della piramide di Micerino (forse 16) erano di granito rosa di Aswan tanto che molti autori arabi concordano nel chiamarla \"Maulana\", ovvero \"la Dipinta\". A dispetto delle sue ridotte dimensioni, tuttavia, Micerino ricorse a materiali pregiati, come il granito di Aswan, difficili da estrarre e, data la grande distanza, da trasportare. Lo storico arabo Abd al-Latif al-Baghdadi riferisce che Al-Aziz al Malik Othman, figlio di Saladino, tent\u00f2 di demolire la piramide nel 1196 e lo storico arabo Muhammad al-Idrisi riferisce che la piramide venne esplorata nel 1226 e trovata vuota di tesori. La stessa doveva, comunque, presentare il rivestimento ancora in sito agli inizi del XVII secolo poich\u00e9 molte sono le testimonianze di viaggiatori europei che sono concordi nel fatto che non c'erano gradini per scalarla. Non cos\u00ec gi\u00e0 nella seconda met\u00e0 dello stesso secolo secondo le testimonianze di viaggiatori come John Greaves, o Balthasar de Monconys, o Beno\u00eet de Maillet. Il danno maggiore, la grande breccia verticale visibile sulla facciata nord della piramide di Micerino, si deve ai tentativi di Murad Bey di trovare l'ingresso per la ricerca di tesori nascosti. Tale breccia, tuttavia, ha consentito di studiare la struttura interna della costruzione; si \u00e8 cos\u00ec appurato che, paradossalmente, pur essendo la pi\u00f9 piccola delle piramidi dell'area di Giza, sono stati utilizzati, per costruirla, blocchi di misura maggiore. Il massiccio \u00e8 costituito da blocchi in calcare ben squadrati, di altezza uniforme.\nL'appartamento funerario \u00e8 scavato interamente nel sottosuolo dell'altipiano, a circa 6 m di profondit\u00e0; l'ingresso si trova sulla facciata nord della piramide, a 4,20 m dal suolo (all'altezza della 5\u00aa assise), ed \u00e8 seguito da un corridoio discendente, con un'inclinazione di 26\u00b02', per circa 31 m, qui diviene orizzontale e d\u00e0 accesso ad un \"vestibolo\" decorato, caso unico, con pareti a \"facciata di palazzo\" di 3.65 m x 3,04 x 2,13 in altezza. Dopo un sistema di saracinesche in granito il corridoio prosegue per 12,60 m e porta ad un'\"anticamera\" di 10,48 m x 3,84 x 4 d'altezza; da tale locale un corridoio discendente di 9 m, che diviene poi orizzontale, adduce alla camera funeraria di 6,50 m x 2,30 x 3,50 in altezza. In questo locale Vyse rinvenne un sarcofago in basalto, del peso di 3 t, decorato \"a facciata di palazzo\" che, portato alla luce, venne indirizzato al British Museum di Londra, ma si perse nell'affondamento della \"Beatrice\", la nave che lo trasportava.\nMentre dalla parte orizzontale del corridoio che adduce alla camera funeraria si diparte un breve corridoio che d\u00e0 accesso a una camera su cui si aprono sei nicchie, nell'\"anticamera\" si apre un corridoio ascendente (verosimilmente quello che doveva originariamente essere il corridoio di accesso) lungo circa 20 m, ma che non raggiunge l'esterno e si ferma, perci\u00f2, nel massiccio della piramide poco sopra il livello del suolo. Proprio nell'\"anticamera\", inoltre, Howard Vyse rinvenne, nel 1837, pezzi di un sarcofago in legno, che consentirono l'assegnazione della piramide al sovrano: \"Il re dell'Alto e Basso Egitto, Menkhaura, che vive eternamente, partorito da Nut, erede di Geb, suo prediletto.\".\nA causa, verosimilmente, della prematura scomparsa del re alcune parti del complesso vennero ultimate con mattoni crudi, apparentemente in fretta, dal suo successore Shepseskaf. La sensazione che si ha, osservando il complesso di Micerino \u00e8 che gli antichi costruttori, con un progetto forse iniziato gi\u00e0 sotto Chefren, stessero tendendo a valorizzare maggiormente la parte templare a discapito della piramide vera e propria; durante la restante parte dell'Antico Regno, infatti, a una riduzione delle dimensioni e della qualit\u00e0 delle piramidi, corrisponde un maggior dimensionamento e una maggior cura nell'edificazione e realizzazione del Tempio Funerario e del Tempio a Valle.\nQuest'ultimo, nel caso di Micerino, era verosimilmente stato solo iniziato come risulta dalle fondamenta in pietra in contrasto con le pareti in mattoni, rivestite di uno spesso strato di intonaco in gesso che si dovevano al successore Shepseskhaf che:\"lo fece come monumento eterno per suo Padre, il Re dell'Alto e Basso Egitto Menkhaura\". Di tale tempio, scoperto ed esplorato nel 1909-1910 da George Reisner, non resta traccia essendo oggi scomparso sotto le abitazioni di un villaggio; al suo interno Reisner rinvenne la statua del re Micerino presentato agli dei dalla sposa Khamerernebty II, nonch\u00e9 le triadi rappresentanti il re tra deificazioni di alcuni nomi dell'Egitto\nAnche il tempio funerario venne iniziato sotto Micerino, in granito, e contiene il pi\u00f9 grande e pesante blocco di cui si abbia notizia nella piana di Giza di circa 200 t, ma anche tale costruzione venne poi successivamente completata dal suo successore Shepseskhaf in mattoni crudi intonacati di bianco; analogamente in mattoni crudi, poggianti su blocchi di calcare, venne realizzata la Via Cerimoniale, lunga 608 m, di cui restano scarse tracce e che \u00e8 stata solo parzialmente scavata.\nIl complesso di Micerino comprende, a sud, tre piramidi \"della regina\" di cui una, probabilmente destinata alla regina Khamerernebty II, in forma geometrica, con lato di base di 44 m e altezza pari a 28,40 m, verosimilmente con rivestimento in granito. Le altre due sono esempi di piramidi a gradoni con base di 31,15 m e altezza di 25,40; non \u00e8 dato di sapere se fossero \"perfette\" o se avessero un rivestimento in pietra pregiata.\nShepseskhaf, figlio di Micerino e di una regina minore, successe al padre; il suo regno dur\u00f2, forse, solo 4 anni e, non si sa per quale motivo, forse a causa di morte prematura, interruppe la tradizione delle piramidi riservando per s\u00e9 stesso una m\u00e0staba a Saqqara, oggi nota come Mastabat el-Fara'un, sia pure di enormi dimensioni, con pareti rivestite di calcare fino, eccetto il corso inferiore in granito rosso.\nDopo Shepseskhaf sal\u00ec forse al trono l'ultimo re della IV dinastia, un sovrano di cui, tuttavia, non si ha notizia se non dalla lista manetoniana cos\u00ec come riportata da Sesto Africano ove risulta con il nome greco di Thampththis che si \u00e8 ritenuto potesse essere la traslitterazione del nome egizio Djedefptah, ma non si ha alcuna traccia di un re di tal nome anche se il Papiro di Torino presenta, dopo il nome di Micerino, una lacuna che potrebbe contenere il nome di un altro re.\nV dinastia.\nSebbene non si abbia notizia di una transizione traumatica, altrettanto scarse sono le notizie sul momento in cui avvenne il passaggio dai re della IV alla V dinastia che, con Sahura, reinserirono il teoforo Ra nel proprio nome e poi, con Neferirkara Kakai, assumeranno definitivamente il titolo \"Sa-Ra\", ovvero \"figlio di Ra\", tra i cinque nomi regali.\nSotto il profilo architettonico, con la V dinastia si assiste al ritorno alla forma piramidale, ma ad un ridimensionamento considerevole delle strutture a favore dei templi legati al culto del complesso funebre conseguente. Pi\u00f9 in generale, viene data particolare enfasi ai complessi templari destinati al culto di Ra; paradossalmente, tuttavia, la riduzione delle dimensioni delle piramidi da parte dei re della V dinastia, sembra rispondere principalmente a considerazioni di ordine politico.\nDa un lato il destinare le grandi risorse necessarie a usi diversi (e non a caso la V dinastia sar\u00e0 considerata, nell'Antico Regno, una delle pi\u00f9 prolifiche in quanto a spedizioni commerciali), dall'altro la reiterazione del tentativo, ancora, di allontanamento dal clero eliopolitano nonostante la nascita dei grandi templi solari che caratterizzano i primi re di questa dinastia. \u00c8 sintomatico, infatti, che i templi solari, fatto salvo quanto poi si verificher\u00e0 con il Nuovo Regno, costituiscano una parentesi alquanto breve nella storia architettonica dell'Antico Egitto di meno di 100 anni, il che denota una rapida apparizione e una cessazione altrettanto improvvisa quasi coincidente con la comparsa, all'interno delle tombe reali (con Unis), dei Testi delle Piramidi e una modifica della concezione funeraria precedente.\nIn tal senso deve interpretarsi anche lo spostamento della necropoli reale da Giza a Saqqara, prima, e ad Abusir, poi.\nAltra motivazione, di ordine socio-politico, che valga a giustificare le differenti dimensioni e la minor qualit\u00e0 delle piramidi di questo periodo sarebbe da ricercare in un minor afflusso di beni alle casse reali, di pari passo con il decentramento amministrativo e il concomitante, lento, aumento di potere delle gerarchie locali che, iniziato verso la fine della V dinastia, con la VI raggiunger\u00e0 il livello di passaggio al caotico Primo Periodo Intermedio.\nLa piramide di Userkaf.\nFiglio dell'ultimo re della IV dinastia, Shepseskaf, e della regina Khentkhaus, figlia di re Djedefhor, e perci\u00f2 stesso pienamente legittimato ad assumere il potere reale, Manetone indica in Userkaf il primo re della V dinastia che, avendo regnato tra i 7 e i 10 anni, scelse, per la costruzione del suo complesso funerario l'area di Saqqara e, segnatamente, l'area pi\u00f9 prossima al complesso di Djoser. Dopo la breve parentesi degli ultimi re della IV dinastia che avevano privilegiato m\u00e0stabe come loro sepolture, Userkaf ritorn\u00f2 alla piramide perfetta, \"Puri sono i luoghi di Userkaf\". Per costruire la piramide venne spianata un'area in forte pendenza e, in questa fase, proprio sfruttando i lavori di livellamento, venne scavato il corridoio discendente che adduceva all'appartamento. Bench\u00e9 la forma fosse del tutto simile alle piramidi della IV dinastia, quella di Userkaf presentava un nucleo costituito da blocchi grossolanamente squadrati molti dei quali, come testimoniato da scritte in ocra rossa, prelevati da altri monumenti e riutilizzati; l'asportazione totale del rivestimento nei secoli, e specialmente nel medio evo, comport\u00f2 il crollo totale della piramide di cui non resta, oggi che un informe cumulo di blocchi. Jean-Philippe Lauer rilev\u00f2 un lato di 73,30 m, per un'altezza di circa 49 m, ma data l'assenza totale di rivestimento e le dimensioni di alcuni blocchi spezzati rinvenuti alla base, si ritiene che tali misure siano da aumentare fortemente. Alcune tracce di iscrizione sui blocchi di calcare del rivestimento hanno lasciato supporre che la piramide e l'appartamento funerario possano aver subito un restauro nel corso della XIX dinastia.\nNessuna traccia \u00e8 stata rilevata del Tempio a Valle e poche le tracce della Via Processionale; poche tracce restano anche del Tempio Funerario che venne smantellato, fino alle fondamenta, in epoca saitica (XXIV - XXVIII dinastia) per la costruzione di quattro altre tombe\nLe piramidi di Abusir.\nAlla morte di Userkaf sal\u00ec al trono Sahura che, secondo la Pietra di Palermo, regn\u00f2 \"7 censimenti\" ovvero 14 anni giacch\u00e9 avvenivano ogni due anni. Con Sahura la necropoli reale si sposta nuovamente, sebbene di pochi chilometri, da Saqqara ad Abusir. Anche il predecessore Userkaf aveva in qualche modo scelto tale localit\u00e0 poich\u00e9 qui fece erigere il suo \"Tempio Solare\" e qui troveranno posto i complessi funerari di Sahura, Neferirkhara, Raneferef (probabilmente un effimero regnante), Niuserra e della regina madre Khentkhaus\nVI dinastia.\nDurante la VI dinastia tutte le piramidi, di tipo canonico, hanno con buona approssimazione le stesse dimensioni, circa 80 metri di lato di base e 52 metri di altezza, e vi \u00e8 un uso limitato di materiali pregiati.\nCi sono giunte praticamente in rovina e sorgono quasi tutte a Saqqara sull'altopiano che dominava l'antica capitale egizia di Menfi nelle vicinanze della Piramide di Djoser.\nTra le piramidi della VI dinastia annoveriamo quelle di Teti, con sarcofago in basalto, Pepi I, con i resti di una Falsa porta, Merenra II che risulta non terminata ma fornita di cappella a nord, Tempio a valle e Rampa processionale, Pepi II dove nel complesso piramidale troviamo anche tre piramidi secondarie riservate a tre delle consorti del sovrano, le regine Iput II, Neith e Udjebten, Kakara Ibi ancora parzialmente da esplorare ma significativa per l'evoluzione delle iscrizioni dei Testi delle piramidi, a quelli che diventeranno i Testi dei sarcofagi, Khui edificata a Dara.\nLa tradizione iniziata da Unis viene continuata inserendo testi religiosi all'interno delle piramidi, sulle pareti di camere interne. I soffitti di colore blu hanno incise stelle dorate raffigurazione del cielo notturno come nella tomba di Teti. Le pareti sono decorate con geroglifici blu o verdi, colori che rappresentano l'acqua e la rinascita, recitanti i Testi delle piramidi. Di splendida fattura i geroglifici verdi della tomba di Pepi I. La costruzione di piramidi si interrompe durante il primo periodo intermedio.\nLa XII dinastia e le ultime piramidi.\nI faraoni della XII dinastia ripresero l'usanza di farsi seppellire in tombe a forma di piramide. Le loro piramidi erano rivestite di calcare pregiato ma, ad eccezione della piramide di Amenemhat I, il materiale usato non era pi\u00f9 la pietra, ma i mattoni. Lo stato di conservazione in cui ci sono arrivate (esemplificato dalle immagini a lato) \u00e8 assai precario. Le dimensioni erano maggiori di quelle della VI dinastia: l'altezza superava i 100 metri. Viene di nuovo scelto il sito di Dahshur, gi\u00e0 usato da Djoser. In questo periodo si moltiplicano le piccole piramidi costruite per le regine o altri componenti della famiglia reale. Le ultime due piramidi note risalgono alla XIII dinastia, durante il secondo periodo intermedio e con i sovrani del Nuovo Regno furono preferite altre tipologie di tombe.\nElenco.\nL'elenco riporta le principali piramidi in Egitto. In colore giallo scuro le piramidi attribuite a faraoni, in giallo chiaro le piramidi secondarie e in azzurro le altre strutture architettoniche (mastabe, templi solari) identificate in passato come piramidi."}
{"id": "2215970", "revid": "287204", "url": "https://it.wikipedia.org/wiki?curid=2215970", "title": "Adrien Theaux", "text": ""}
{"id": "2215978", "revid": "339216", "url": "https://it.wikipedia.org/wiki?curid=2215978", "title": "Scuola di architettura di Nancy", "text": ""}
{"id": "2215980", "revid": "339392", "url": "https://it.wikipedia.org/wiki?curid=2215980", "title": "Gerolamo Miani", "text": ""}
{"id": "2215982", "revid": "729019", "url": "https://it.wikipedia.org/wiki?curid=2215982", "title": "Sahil G\u00fcvenlik", "text": "La Sahil G\u00fcvenlik \u00e8 la Guardia costiera turca cui compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali e della zona economica esclusiva. \u00c8 parte della forze armate turche.\nLa Guardia Costiera Turca \u00e8 un corpo indipendente della Marina militare turca che opera sotto il comando del Ministero dell'Interno.\nIl pi\u00f9 alto grado \u00e8 T\u00fcmamiral, riservato al comandante del corpo. Il personale ha gli stessi gradi e gli stessi distintivi di grado del personale della marina militare turca, ma con una striscia a forma di un sottile arco arancione, con le parole \"Sahil G\u00fcvenlik\" ricamate in nero, indossata sul braccio destro superiore, vicino alla spalla.\nGradi.\nI gradi della Guardia costiera turca sono uguali a quelli della marina militare turca. Il grado pi\u00f9 alto \u00e8 T\u00fcmamiral riservato solamente al comandante della Guardia Costiera."}
{"id": "2215985", "revid": "339392", "url": "https://it.wikipedia.org/wiki?curid=2215985", "title": "Guardia costiera turca", "text": ""}
{"id": "2215987", "revid": "767487", "url": "https://it.wikipedia.org/wiki?curid=2215987", "title": "Film Finance Corporation Australia", "text": "Film Finance Corporation Australia (abbr. in \"FFC\") \u00e8 stato un ente cinematografico sotto il controllo del governo australiano, con il compito principale di appoggiare via finanziaria produzioni cinematografiche e televisive australiane.\nNel luglio 2008 l'azienda si \u00e8 fusa con Australian Film Commission e Film Australia, formando la Screen Australia.\nDalla fondazione sino allo scioglimento, la FFC ha contribuito a finanziare 1.079 progetti per un investimento totale ammontante a 2.58$ miliardi.\nStoria.\nLa FFC viene istituita dal governo per contribuire il cinema australiano a crescere a pari passo con quello occidentale europeo in uno scenario in cui Hollywood si impone come principale industria cinematografica.\nIniziando a finanziare piccole e medie produzioni, negli anni a venire l'ente comincia ad interessarsi di film pi\u00f9 dispendiosi e caratteristici della societ\u00e0 australiana. \nTra i progetti sempre sotto copertura finanziaria sicura vi erano i film etichettati e approvati dalla Australia Official Co-Production Program.\nL'annuncio di un possibile scioglimento viene dato in maggio 2007 dal governo australiano. Alla luce di una fusione che avrebbe portato pi\u00f9 entrate. \nAll'opzione si prestano la FFC, Australian Film Commission e Film Australia, le tre organizzazioni principali operanti nello scenario cinematografico australiano, e in luglio 2008 si fondono creando la Screen Australia."}
{"id": "2215991", "revid": "339392", "url": "https://it.wikipedia.org/wiki?curid=2215991", "title": "T\u00fcrk Sahil G\u00fcvenlik", "text": ""}
{"id": "2215992", "revid": "1305772", "url": "https://it.wikipedia.org/wiki?curid=2215992", "title": "Stanze", "text": ""}
{"id": "2215997", "revid": "1669436", "url": "https://it.wikipedia.org/wiki?curid=2215997", "title": "Indice alfabetico delle biografie contenute ne Le vite de' pi\u00f9 eccellenti pittori, scultori e architettori", "text": "Indice alfabetico delle biografie contenute ne \"Le vite de' pi\u00f9 eccellenti pittori, scultori e architettori\" di Giorgio Vasari, edizione del 1568."}
{"id": "2216000", "revid": "298055", "url": "https://it.wikipedia.org/wiki?curid=2216000", "title": "Baby You're a Rich Man", "text": "Baby, You're a Rich Man \u00e8 una canzone dei Beatles scritta da John Lennon e Paul McCartney pubblicata come Lato B di \"All You Need Is Love\". Successivamente venne inclusa nell'album \"Magical Mystery Tour\" previsto dapprima per il mercato statunitense e poi stampato e distribuito anche in Europa.\nDescrizione.\nOrigine e storia.\nLa canzone nasce dal mescolamento di due brani differenti non terminati. Il verso preso da \"One of the Beautiful People\" di John Lennon, \u00e8 stato combinato con la strofa del coro composta da Paul McCartney, formando in tal modo una canzone composita simile per la struttura alla celeberrima \"A Day in the Life\".\nRegistrazione.\nLa canzone fu registrata il giorno 11 maggio 1967 all'Olympic Sound Studios grazie al contributo dell'ingegnere del suono Keith Grant: questo fu il primo brano registrato e mixato interamente all'esterno degli studi tradizionali di Abbey Road. La canzone fu registrata durante la sessione per il progetto \"Magical Mystery Tour\".\nLa canzone fu la prima ad essere registrata per il progetto del film \"Yellow Submarine\", ma non venne inclusa nella colonna sonora originale, bens\u00ec fu ripescata con la pubblicazione del CD\n\"Yellow Submarine Songtrack\"."}
{"id": "2216001", "revid": "1305772", "url": "https://it.wikipedia.org/wiki?curid=2216001", "title": "Bastnasite", "text": ""}
{"id": "2216007", "revid": "123323170", "url": "https://it.wikipedia.org/wiki?curid=2216007", "title": "\u00c9cole d'architecture de Nancy", "text": "L\u2019Ecole nationale sup\u00e9rieure d'architecture de Nancy (EAN) \u00e8 una scuola di architettura francese fondata nel 1969 e situata a Nancy, in Lorena, Francia.\nL'istituzione.\nNasce dalla riforma scolastica del 1968 che ha separato l'insegnamento dell'architettura dalla scuola di belle arti di Nancy come \"Unit\u00e9 P\u00e9dagogique de Nancy\".\nRappresenta uno dei ventuno stabilimenti pubblici amministrativi d'insegnamento superiore di architettura in Francia che permettono di conseguire il diploma statale di architetto.\nPrima del 1996, data della costruzione attuale, la scuola era situata nel parco del castello di Villers-l\u00e8s-Nancy sin dal 1970. Questo edificio temporaneo progettato dall'architetto Michel Folliasson, venne distrutto dal fuoco pochi anni dopo il suo abbandono : era un ampio piano aperto coperto da una travatura reticolare di metallo ideata dal designer Jean Prouv\u00e9.\nL'edificio.\nL'edificio \u00e8 opera dell'architetto ticinese Livio Vacchini, e rappresenta un'importante costruzione situata nella zona di urbanizzazione \u00ab ZAC Stanislas-Meurthe \u00bb. La scuola \u00e8 formata con elementi in cemento armato, prefabbricato sul posto.\nLa sua costruzione ebbe inizio il 5 luglio 1994 e inaugurata nel 1996. Livio Vacchini ha disegnato un edificio simmetrico, la cui biblioteca, fungendo da epicentro, sembra propagarsi verticalmente a tutta la costruzione, attraverso il volume dell'atrio. Ed \u00e8 proprio nell'atrio che l'artista Felice Varini ha scelto di proiettare forme di colore blu che illuminano gli elementi architettonici che coprono l'atrio e che si ricompongono quando le si osservano dai piani pi\u00f9 alti.\nL'edificio \u00e8 una struttura evidente, onnipresente, consiste in un assemblaggio di pilastri quadrati (43 \u00d7 43 \u00d7 altezza 296\u00a0cm) e di volte che formano un pavimento anche in cemento armato, con stanze per lo studio che arrivano a misurare a volte oltre dieci metri. Le proporzioni armoniche hanno direttamente origine dal Modulor (schermo costruttivo 2,26 \u00d7 9,57\u00a0m).\nIl cemento bianco lascia intravedere la tonalit\u00e0 rosa dovuta alla sabbia della Mosella con la quale \u00e8 fabbricato. L'edificio stupisce poich\u00e9 a prima vista presenta poche aperture. L'entrata amministrativa \u00e8 posta su Via Bastien Lepage, mentre la facciata dispone, solo al piano terra di vetrate orizzontali. Nel progetto iniziale, i due grandi patii che illuminano le gallerie laterali dei tre piani dovevano aprire su questa via. La facciata laterale sulla Via Henri-Bazin (identica a quella del lato opposto), alterna regolarmente ampie baie verticali a pilastri di cemento armato, inseriti dietro grandi \u00ab fruste \u00bb, una sorta di piloni profilati auto-stabili e di altezza uguale lanciati verso il cielo e disposti ad intervalli uguali. Questa armonica si prolunga davanti alla facciata.\nLa facciata sul quadrato situata sul canale della Marne al Reno \u00e8 considerata la pi\u00f9 monolitica. \u00c8 animata dagli elementi di rivestimento, sotto forma di scatole cave in cemento, le cui le ombreggiature sostengono la visione orizzontale dell'edificio. Questa dimensione delle maglie rettangolari sembra riprodursi nell'alternativa lineare delle parti lastricate e dei nastri di prato inglese che costituiscono il quadrato. Quest'entrata secondaria venne concepita come la vera e propria entrata per gli studenti.\nPer ogni livello, il suolo presenta una superficie uniforme senza giunti, in resina dai colori vivi (rosso per la terra, gialla per la luce al primo piano, ed azzurro per il cielo al secondo piano) che diffondono la loro luce colorata verso le pallide asperit\u00e0 del cemento.\nLe falegnamerie esterne in alluminio sono molto presenti, in modo visivo, al livello dei pat\u00ee esterni. Segue una divisione dei piani per funzioni :"}
{"id": "2216008", "revid": "834", "url": "https://it.wikipedia.org/wiki?curid=2216008", "title": "Stadium Arcadium Special Edition", "text": ""}
{"id": "2216009", "revid": "287204", "url": "https://it.wikipedia.org/wiki?curid=2216009", "title": "Kim Tran-Nhut e Tranh-Van Tran-Nhut", "text": "Biografia.\nNate in Vietnam del Sud rispettivamente nel 1963 e nel 1962, nel 1968 si trasferiscono con la famiglia negli Stati Uniti.\nTre anni dopo si spostano in Francia per completare gli studi superiori, ma Thanh-Van nel 1980 riparte per gli USA per conseguire la laurea in ingegneria meccanica al California Institute of Technology.\nNel 1999 iniziano a scrivere a quattro mani, creando il Mandarino Tan, un giovane magistrato che si muove nel Vietnam del XVII secolo, un personaggio che trae ispirazione dal nonno materno delle autrici, una figura quasi mitica della famiglia, che ebbe accesso molto giovane alla carica di mandarino.\n\"Le temple de la grue \u00e9carlate\", la sua prima avventura viene pubblicata nello stesso anno.\nNel 2002, Thanh-Van parte per un viaggio intorno al mondo che la porter\u00e0 a visitare paesi come il Kenya e l'Alaska.\nDal 2003, Thanh-Van ha proseguito da sola a scrivere le inchieste del Mandarino Tan, vincendo nel 2008 il Prix Lion Noir. Kim si \u00e8 invece dedicata ai romanzi d'avventura per ragazzi.\nBibliografia.\nLe inchieste del Mandarino Tan\nAltre opere di Thanh-Van\nAltre opere di Kim"}
{"id": "2216012", "revid": "1305772", "url": "https://it.wikipedia.org/wiki?curid=2216012", "title": "Fergusonite", "text": "Con il termine fergusonite ci si riferisce comunemente ai seguenti minerali:"}
{"id": "2216015", "revid": "438678", "url": "https://it.wikipedia.org/wiki?curid=2216015", "title": "Harry Kendall Thaw", "text": "Biografia.\nThaw era l'erede di una delle famiglie pi\u00f9 ricche degli Stati Uniti, con immensi investimenti nelle miniere e nelle ferrovie.\n\u00c8 passato alla storia per essere stato l'assassino dell'architetto Stanford White, ucciso al Madison Square Garden il 25 giugno del 1906 e per tutto lo scandalo che ne segu\u00ec.\nHarry era stato un bambino fragile e molto irritabile. Soffriva di un grave ritardo nella parola e manifest\u00f2 fin dall'infanzia atteggiamenti disturbati, al punto che i genitori fecero in modo che il patrimonio di famiglia non finisse mai nelle sue mani.\nIl 13 aprile 1905 Thaw spos\u00f2, a Pittsburgh, Evelyn Nesbit, ex ballerina del noto musical newyorkese \"Florodora\".\nQuando la spos\u00f2, Evelyn aveva ventun anni e qualche anno prima aveva avuto un rapporto molto particolare con l'architetto Stanford White, molto pi\u00f9 vecchio di lei. Questo comport\u00f2 un ennesimo motivo di squilibrio per la psiche gi\u00e0 fragile di Thaw che, per tutta la vita matrimoniale, fu tormentato dalla figura di White e dai rapporti tra lui ed Evelyn.\nLa sera del 25 giugno 1906, durante uno spettacolo al Madison Square Garden, Thaw si avvicin\u00f2 a Stanford White e, estratto un revolver, fece fuoco ripetutamente uccidendolo.\nLa famiglia Thaw riusc\u00ec a far ottenere ad Harry l'infermit\u00e0 mentale, evitandogli la sedia elettrica.\nNel 1917 una perizia medica lo giudic\u00f2 sano di mente e gli fu concessa la libert\u00e0.\nFino al giorno della sua morte, avvenuta per arresto cardiaco a Miami il 22 febbraio del 1947, Harry K. Thaw fu processato pi\u00f9 volte, sempre a causa della sua natura violenta e delle sue perversioni sessuali.\nDella vicenda trattano i film \"L'altalena di velluto rosso\" e \"Ragtime\". Nel primo, il suo personaggio \u00e8 interpretato da Farley Granger, nel secondo da Robert Joy."}
{"id": "2216021", "revid": "307923", "url": "https://it.wikipedia.org/wiki?curid=2216021", "title": "Aeschynite", "text": ""}
{"id": "2216022", "revid": "228587", "url": "https://it.wikipedia.org/wiki?curid=2216022", "title": "Harry K. Thaw", "text": ""}
{"id": "2216024", "revid": "75421", "url": "https://it.wikipedia.org/wiki?curid=2216024", "title": "The Network", "text": ""}
{"id": "2216027", "revid": "599013", "url": "https://it.wikipedia.org/wiki?curid=2216027", "title": "Marques Batista de Abreu", "text": "Caratteristiche tecniche.\nGioca come attaccante. Le sue capacit\u00e0 realizzative gli hanno permesso di diventare capocannoniere del Campionato Mineiro nel 1998.\nCarriera.\nClub.\nMarques inizi\u00f2 la sua carriera da calciatore professionista nel 1993, nel Corinthians e, dopo tre stagioni al Parque S\u00e3o Jorge, gioc\u00f2 brevemente per Flamengo e San Paolo.\nNonostante avesse giocato e vinto titoli sia con il Corinthians che con il Flamengo, fu solo con l'Atl\u00e9tico Mineiro che il giocatore si impose nel panorama nazionale. Nel suo primo anno con il \"Galo\", Marques vinse la Copa CONMEBOL, con una squadra che, guidata da \u00c9merson Le\u00e3o, annoverava giocatori come Ded\u00ea, Taffarel, Doriva, Jorginho e altri nelle sue file. Nei suoi due periodi all'Atl\u00e9tico, Marques ha giocato pi\u00f9 350 partite e ha segnato 131 gol, classificandosi al 9\u00ba posto tra i migliori cannonieri del club (vicino a superare i 138 gol di Ubaldo Miranda), partecip\u00f2 inoltre alla retrocession del club nel 2005, ma si trasfer\u00ec successivamente in Giappone, non partecip\u00f2 alla stagione successiva, che vide l'Atl\u00e9tico tornare in S\u00e9rie A con record di pubblico e 7 punti di vantaggio sul secondo classificato Sport.\nMarques visse i suoi momenti migliori accanto ai due cannonieri Guilherme (capocannoniere del Campeonato Brasileiro S\u00e9rie A 1999, Campionato Mineiro 2000 e Copa Sul Minas 2001) e Valdir Bigode, capocannoniere della Copa Conmebol 1997.\nNel 1999 la coppia formata da Marques e Guilherme, trascin\u00f2 il club fino alla finale della Coppa Libertadores 1999 dopo 19 anni; il giocatore non pot\u00e9 per\u00f2 partecipare alla partita decisiva a causa di un infortunio.\nAlla fine del 2007, dopo due stagioni in Giappone con lo Yokohama F. Marinos, Marques \u00e8 tornato all'Atl\u00e9tico, dove ha espresso il desiderio di chiudere la carriera.\nNazionale.\nCon la Nazionale di calcio del Brasile ha giocato 13 partite, segnando 5 reti in varie partite giocate tra il 1994 e il 2002."}
{"id": "2216038", "revid": "307923", "url": "https://it.wikipedia.org/wiki?curid=2216038", "title": "Allanite", "text": ""}
{"id": "2216040", "revid": "1305772", "url": "https://it.wikipedia.org/wiki?curid=2216040", "title": "Parisite", "text": "Con il termine parisite ci si riferisce comunemente ai seguenti minerali:"}
{"id": "2216041", "revid": "299042", "url": "https://it.wikipedia.org/wiki?curid=2216041", "title": "Tran-nhut", "text": ""}
{"id": "2216048", "revid": "599013", "url": "https://it.wikipedia.org/wiki?curid=2216048", "title": "Felipe L\u00f3pez", "text": ""}
{"id": "2216056", "revid": "287204", "url": "https://it.wikipedia.org/wiki?curid=2216056", "title": "Felipe Lopez", "text": ""}
{"id": "2216057", "revid": "287204", "url": "https://it.wikipedia.org/wiki?curid=2216057", "title": "Cesare Colucci", "text": "Biografia.\nLaureatosi in medicina a Napoli nel 1890 con una tesi sull'istologia della cellula nervosa, strinse rapporti con Leonardo Bianchi con cui collabor\u00f2 sia nell'attivit\u00e0 clinica presso il manicomio sia nell'attivit\u00e0 scientifica presso la clinica psichiatrica dell'Universit\u00e0 di Napoli, dove nel 1906 ottenne la cattedra di psicologia.\nLa sua attivit\u00e0 scientifica fu caratterizzata da un marcato interesse per gli aspetti neurologici e clinici della indagine psicologica (\"Preliminari per una psicologia su base anatomica\", 1910). Fu convinto assertore della teoria delle localizzazioni cerebrali. Tra i suoi contributi pi\u00f9 significativi gli studi relativi al linguaggio e alle attivit\u00e0 sensoriali in soggetti affetti da handicap (\"Per una psicologia dei ciechi\", 1910) e \"La psicologia del bambino\" (1913).\nDal 1914 al 1923 diresse l'Ospedale psichiatrico Leonardo Bianchi di Napoli."}
{"id": "2216065", "revid": "287204", "url": "https://it.wikipedia.org/wiki?curid=2216065", "title": "No Gravity (album)", "text": ""}
{"id": "2216074", "revid": "170204", "url": "https://it.wikipedia.org/wiki?curid=2216074", "title": "LF-57", "text": ""}
{"id": "2216076", "revid": "599013", "url": "https://it.wikipedia.org/wiki?curid=2216076", "title": "Sam Jacobson", "text": ""}
{"id": "2216077", "revid": "819238", "url": "https://it.wikipedia.org/wiki?curid=2216077", "title": "Ferrovia Roma-Albano", "text": "La ferrovia Roma-Albano \u00e8 stata costruita nel 1889 e da quel momento rappresenta una delle tre linee che collegano i Castelli Romani alla Capitale. \u00c8 gestita da RFI.\nFino al 1927 la linea proseguiva fino a Nettuno, ma da quell'anno la tratta tra Albano e Campoleone fu chiusa ed i treni per Nettuno istradati tutti via Campoleone sulla direttissima per Napoli.\nGli incroci dei treni sono possibili nelle stazioni di Ciampino, Marino Laziale e Albano Laziale.\nStoria.\nCon l'unificazione d'Italia nel 1870 i Castelli Romani erano gi\u00e0 serviti di due linee ferroviarie. Infatti lo Stato Pontificio aveva provveduto al collegamento di Roma con Frascati, nel 1856 (Ferrovia Roma-Frascati), e con Velletri, nel 1863 (Ferrovia Roma-Velletri). Rimaneva non servita da ferrovia la zona centrale dei Castelli Romani, da Grottaferrata a Genzano.\nA questa carenza si cerc\u00f2 di ovviare con la realizzazione, nel 1880, del collegamento tra Roma Portonaccio (ora stazione di Roma Tiburtina) Ciampino e Marino. Non si trattava di una linea ferroviaria vera e propria bens\u00ec di una tranvia a vapore. Il forte dislivello da superare tra Ciampino e Marino caus\u00f2 non poche difficolt\u00e0 di esercizio alla linea stessa manifestando subito l'inadeguatezza del tracciato. Il tracciato di tale tranvia, che aveva la stazione di arrivo nei pressi di Piazza Garibaldi a Marino, \u00e8 ora in gran parte occupato dalla Via Romana o Castrimeniense tra Marino e la localit\u00e0 Pantanelle.\nL'anno successivo all'inaugurazione della Portonaccio-Marino (1881) il Re Umberto I firma il decreto per la realizzazione di una nuova ferrovia che colleghi Nettuno ad Albano Laziale passando per Cecchina. Questa nuova linea, inaugurata nel mese di marzo del 1884, a Cecchina incrociava la linea per Velletri. Quindi il collegamento ferroviario Roma-Albano avveniva con lo scalo intermedio di Cecchina (Roma-Cecchina e Cecchina-Albano).\nEra evidente che un collegamento cos\u00ec articolato, sia per la lunghezza del percorso e sia per i tempi di percorrenza, non poteva costituire una soluzione definitiva. Si decise quindi di affrontare il problema del collegamento diretto tra Roma e Albano Laziale superando le difficolt\u00e0 di tracciato dovute alle particolari caratteristiche orografiche della zona.\nPer la realizzazione della ferrovia vennero scavate quattro gallerie (di Colle Cimino, di Marino, di Castel Gandolfo e di Albano Villa Doria) e un viadotto a sei arcate (ponte \"Sei Ponti\" nei pressi di Marino), quindi il 23 ottobre 1889 venne inaugurata la linea tra Ciampino e Albano Laziale.\nL'apertura del nuovo collegamento ferroviario provoc\u00f2 l'inevitabile abbandono di parte della tramvia a vapore Portonaccio-Marino (in molti tratti la ferrovia non era altro che la vecchia tranvia, riclassificata) proprio nel nello stesso anno 1889.\nLa linea era di propriet\u00e0 delle Ferrovie Secondarie Romane (FSR), che ne concesse l'esercizio inizialmente alla Societ\u00e0 Veneta, e dal 1\u00ba novembre 1891 alla Rete Mediterranea.\nNel 1905, con la statizzazione delle ferrovie, l'esercizio pass\u00f2 provvisoriamente alle Ferrovie dello Stato, cessando il 1\u00ba aprile 1908 con il ritorno della linea alle FSR che la gestirono direttamente; il 1\u00ba gennaio 1918 la linea pass\u00f2 definitivamente alle FS.\nSulla linea ferroviaria Roma-Albano-Nettuno avveniva anche un intenso traffico postale e merci come ancora testimoniano gli scali di Marino e di Albano, importanza questa che \u00e8 andata via via scemando fino a sparire del tutto con il prevalere del trasporto su gomma.\nIl collegamento con Nettuno venne prima interrotto a Cecchina quindi nel 1927 venne dismesso anche il tratto Albano-Cecchina.\nIl 18 dicembre 1939 venne abbandonato il vecchio tracciato da Roma Casilina ad Acqua Acetosa, comprendente la stazione di Capannelle e la fermata di Ciampino Superiore, e la linea fu fatta confluire nella stazione di Ciampino nella linea Roma-Cassino.\nIl 22 dicembre 1947 venne attivato l'esercizio a trazione elettrica, con linea aerea alla tensione di , sulla tratta fra Ciampino e Albano (il tratto Roma-Ciampino lo era gi\u00e0 prima della guerra); prima di allora i convogli erano trainati da locomotive a vapore e tra gli anni trenta e il dopoguerra per il trasporto viaggiatori vennero impiegate le \"littorine\" poi sostituite con mezzi elettrici pi\u00f9 moderni.\nSenza dubbio la linea ferroviaria Roma-Albano \u00e8, tra quelle dei Castelli Romani, la pi\u00f9 panoramica con le spaziose vedute su Roma nel tratto Pantanelle-Marino e con lo spettacolare affaccio sul Lago Albano tra l'uscita della galleria di Marino e l'entrata della galleria di Castel Gandolfo dove la ferrovia fiancheggia il costone interno del cratere vulcanico.\nCaratteristiche.\nPercorso.\nL'intero tratto ferroviario \u00e8 elettrificato e lungo , di cui gran parte a binario unico. Solo i primi , corrispondenti al segmento compreso fra Roma Termini e Ciampino, presentano una circolazione a doppio binario.\nOpere infrastrutturali.\nGalleria di Colle Cimino.\nLa Galleria di Colle Cimino \u00e8 una galleria ferroviaria realizzata nel 1886 per superare la collina di Colle Cimino e raggiungere la citt\u00e0 di Marino. \u00c8 posta tra la fermata di Pantanelle e la stazione di Marino Laziale.\nA binario unico, \u00e8 lunga circa , \u00e8 rettilinea ascendente con tunnel realizzato in muratura nel quale si aprono le regolamentari nicchie di ricovero. Poco dopo l'uscita della galleria, in direzione di Marino, la ferrovia attraversa la sottostante vallata su un ponte a sei arcate detto \"Ponte Santa Lucia\".\nLa galleria si trova nel territorio del comune di Grottaferrata nei pressi del confine con quello di Marino.\nDurante la seconda guerra mondiale la Galleria di Colle Cimino \u00e8 stata per molte famiglie della zona sicuro rifugio dalle incursioni aeree e dai bombardamenti degli alleati tra i mesi di febbraio e di giugno del 1944.\nGalleria di Marino.\nLa Galleria di Marino \u00e8 una galleria ferroviaria realizzata nel 1886, per superare il costone roccioso che delimita il versante nord del Lago Albano sottopassando la strada statale 216 Maremmana III e la Via dei Laghi. \u00c8 posta tra la stazione di Marino Laziale e la fermata di Villini.\nLa galleria, a binario unico, \u00e8 lunga circa , descrive una curva ascendente con tunnel realizzato in muratura nel quale si aprono le regolamentari nicchie di ricovero. L'uscita della galleria, in direzione Castel Gandolfo, si apre sul panorama del Lago Albano.\n\u00c8 la seconda per lunghezza delle quattro gallerie che sono state realizzate sul tracciato della ferrovia.\nLa galleria, per gran parte della sua lunghezza, si trova nel territorio del comune di Marino e in piccola parte nel territorio del comune di Castel Gandolfo."}
{"id": "2216078", "revid": "88740", "url": "https://it.wikipedia.org/wiki?curid=2216078", "title": "Biosphere", "text": "Biosphere (\"biosfera\" in inglese) pu\u00f2 riferirsi a:"}
{"id": "2216081", "revid": "767487", "url": "https://it.wikipedia.org/wiki?curid=2216081", "title": "Uno scandalo perbene", "text": "Uno scandalo per bene \u00e8 un film del 1984, diretto da Pasquale Festa Campanile, ispirato al caso Bruneri-Canella, e presentato in concorso alla Mostra del Cinema di Venezia 1984.\nTrama.\nNel 1927 viene pubblicata su alcuni quotidiani una foto di un uomo privo di memoria, di documenti e di denaro che da un anno era ricoverato al manicomio di Collegno. Si fa viva solo una famiglia di Verona.\nUn uomo che si reca a Collegno per incontrare il misterioso smemorato \u00e8 convinto che si tratti di suo fratello, il professor Giulio Canella, dichiarato disperso in Macedonia durante la guerra. La donna, Giulia Canella, che lo accompagna non \u00e8 completamente convinta, ma viene deciso di portarlo a Verona dove sar\u00e0 lentamente riabilitato, fino a fare rinascere nei due l'amore di un tempo. Improvvisamente da Torino giunge una richiesta di incarceramento dell'uomo perch\u00e9 una donna con figli lo reclama come suo marito. Sarebbe un tipografo colpevole di vari furti e imbrogli. La vicenda diviene molto complessa e si allarga a livello nazionale. Varie le fasi dei processi. Giulia lo sostiene con coraggio e dedizione. L'uomo finisce col fare due anni di carcere sui quattro che gli erano stati dati di condanna. Dopo di che la famiglia Canella (avevano avuto due figli) si trasferisce in Brasile, dove lui morir\u00e0 nel 1941."}
{"id": "2216087", "revid": "23", "url": "https://it.wikipedia.org/wiki?curid=2216087", "title": "Metastato", "text": ""}
{"id": "2216091", "revid": "44939", "url": "https://it.wikipedia.org/wiki?curid=2216091", "title": "Leopoldo Caldani", "text": ""}
{"id": "2216094", "revid": "1305772", "url": "https://it.wikipedia.org/wiki?curid=2216094", "title": "Disillusion", "text": ""}
{"id": "2216096", "revid": "599013", "url": "https://it.wikipedia.org/wiki?curid=2216096", "title": "Corey Benjamin", "text": ""}
{"id": "2216106", "revid": "72811", "url": "https://it.wikipedia.org/wiki?curid=2216106", "title": "Accento circonflesso", "text": ""}
{"id": "2216110", "revid": "125047244", "url": "https://it.wikipedia.org/wiki?curid=2216110", "title": "La piccola Fadette", "text": "La piccola Fadette (titolo originale \"La petite Fadette\") \u00e8 un romanzo di George Sand del 1849, ambientato nella Francia rurale ottocentesca. Racconta di due fratelli gemelli, Landry e Sylvinet, e della piccola Fadette, il cui vero nome \u00e8 Fanchon Fadet, un'emarginata, dai comportamenti molto liberi ed anticonformisti, ritenuta - come sua nonna - una piccola strega anche per via del suo nome (\"fadet\" in francese vuol dire fata, folletto) ma di grande intelligenza e profondit\u00e0 superiore alla sua et\u00e0 di adolescente.\nLa storia si incentra sull'amore tra Landry e Fanchon e sulla relazione tra i due gemelli, offrendo uno spaccato realistico sulla visione della gemellarit\u00e0 nel XIX secolo.\nTrama.\nLa nascita dei gemelli.\nAl villaggio giunge la notizia della nascita di due gemelli, Landry e Sylvinet Barbeau, che sconvolge i genitori: le credenze popolari, infatti, definiscono impossibile allevare bene due gemelli, perch\u00e9 uno cresce pi\u00f9 delicato dell'altro, si ammala facilmente e muore giovane. Comare Sagette consiglia a mamma e pap\u00e0 Barbeau di non vestire i figli allo stesso modo e di non affidarli alla medesima balia, perch\u00e9 se i bambini crescessero con gli stessi gusti e idee infatti, non riuscirebbero mai pi\u00f9 a vivere uno lontano dall'altro e sarebbero infelici. Per motivi economici, i due nuovi genitori sono costretti a rifiutare il consiglio. \nI gemelli si separano.\nGiunge per i due il momento di separarsi: per provvedere ai bisogni della famiglia, il padre decide di mandare uno dei gemelli come garzone nella tenuta di compare Caillaud, alla Priche. Landry si propone per l'incarico. Alla Priche Landry stringe amicizia con i figli del proprietario e in particolare con la nipote Madelon, una bella fanciulla bionda. Le nuove abitudini e conoscenze lo distraggono dal pensiero di casa e del fratello lontano. Tuttavia, ogni fine settimana Landry fa ritorno alla \u201cGemellara\u201d (la casa dei Barbeau) impaziente di incontrare il fratello.\nLa gelosia di Sylvinet e l'incontro con Fadette.\nSylvinet avverte fortemente la mancanza del gemello, di cui \u00e8 molto geloso. Una domenica, per non incontrarlo, esce di casa senza dire niente a nessuno. Landry, preoccupato, lo cerca invano lungo il fiume, guidato da un sogno premonitore della madre. Quando ha ormai perso le speranze, incontra la piccola Fadette, una ragazzina di quattordici anni (uno meno dei gemelli) di nome Fran\u00e7oise, nipote di comare Fadet, una vecchia molto povera e avara, considerata un po' strega, sia per il cognome sia perch\u00e9 usa le sue conoscenze riguardo erbe e bevande per guarire uomini o animali malati. Fanchon \u00e8 detta \u201cgrillo\u201d, perch\u00e9 brutta, agile e scura di occhi e carnagione, e Jeanet, il fratellino, \u00e8 detto \u201ccavalletta\u201d, perch\u00e9 zoppo e costretto a camminare con la stampella. I fratellini non sono ben visti per via delle superstizioni nei confronti della nonna e del loro comportamento da monellacci. La ragazzina aiuta Landry a ritrovare il fratello, strappandogli la promessa di una ricompensa. Seguendo le indicazioni della Fadette, Landry trova Sylvinet lungo l'argine, pericolosamente vicino al fiume in tempesta.\nLa festa di Saint Andoche.\nTre mesi dopo, in occasione della vigilia della festa di Saint Andoche, Landry, tornando alla Gemellara di notte, nell'attraversare il fiume, viene confuso e terrorizzato da un \"feu follet\", un fuoco fatuo, rischiando di annegare. Ancora una volta viene salvato dall'intervento di Fanchon. Landry la ringrazia e, per sdebitarsi, esorta la ragazza a chiedergli la ricompensa di cui \u00e8 ancora debitore. La Fadette gli fa promettere di danzare con lei e con nessun'altra per sette volte durante i festeggiamenti dell'indomani. Il giorno della festa, Landry tiene fede alla promessa fatta, suscitando lo scherno degli amici e dei viandanti (per via degli abiti fuori moda della Fadette) e l'ira di Madelon. Tra i due, infatti, era nata una tenera amicizia e molti speravano in un loro fidanzamento. La Fadette viene presa di mira dai monelli, che la umiliano davanti a tutto il paese. Questa volta \u00e8 Landry a intervenire in suo aiuto. La Fadette, allora, scioglie Landry dalla promessa e torna a casa col suo fratellino Jeanet.\nNasce l'amicizia.\nQuella stessa notte, nel tragitto verso la Priche, Landry trova Fanchon in lacrime, nascosta nella vecchia cava. Landry si ferma per consolarla e si intrattiene con lei, dandole dei consigli su come comportarsi per farsi stimare dalla gente: mostrarsi dolce e gentile, evitare i modi da maschiaccio, curarsi di pi\u00f9 della sua persona. Fanchon lamenta, invece, la cattiveria e la superficialit\u00e0 dei ricchi che non sanno guardare oltre la sua bruttezza o i suoi abiti logori. I ragazzi si promettono reciproca amicizia, profondamente colpiti dalla conversazione avuta. Landry, stregato dalla dolcezza e dalla profondit\u00e0 dei ragionamenti della Fadette, le chiede di cantare per lui. Tornando alla Priche, come in trance, riferisce a Madelon di aver incontrato una fata.\nIl cambiamento di Fanchon.\nPer un'intera settimana Landry non incontra la piccola Fadette. La domenica il ragazzo non crede ai suoi occhi: Fanchon \u00e8 vestita con i soliti vestiti, ma ha lavato, stirato e ricucito alla moda ogni cosa, apparendo molto pi\u00f9 graziosa. Il pomeriggio Landry corre a cercarla e le confessa di volerle bene. Da quel giorno in poi i due si incontrano quasi ogni giorno, mentre la stima e l'affetto reciproco crescono e si consolidano.\nSvelato il segreto, Fadette parte.\nPassato un anno, Sylvinet scopre per caso il segreto di Landry. Ne risulta tanto addolorato da ammalarsi. Pur tenendo per s\u00e9 quanto scoperto, viene assalito nuovamente dalla gelosia per il fratello gemello, che non aveva pi\u00f9 da anni. Tuttavia, la notizia dell'affetto tra Landry e Fanchon giunge presto alla Gemellara: i due ragazzi sono sorpresi da Madelon e dal suo nuovo fidanzato, il cugino Caillaud, alla Torre di Jacot, una vecchia colombaia adibita a magazzino. Madelon, per vendetta, sparge in giro la voce di quest'incontro. Tutto il borgo viene a sapere del legame tra il gemello e la nipote di comare Fadet, compresi i Barbeau, che si mostrano prevenuti nei confronti della ragazza, come il resto del villaggio. La Fadette, allora, decide di allontanarsi dal paese e di andare in citt\u00e0 a lavorare, per farsi una piccola dote e per conquistarsi una nuova reputazione. Il giorno della partenza la Fadette racconta a Landry l'ultima favola: la storia di un grillo. Il giovane Caillaud, resosi conto della cattiveria di Madelon, lascia la ragazza e, conosciuta Nanette, una sorella minore dei gemelli, se ne innamora.\nLa malattia di Sylvinet e la partenza di Landry.\nSylvinet riprende a indebolirsi ed avere frequenti attacchi di febbre. Poich\u00e9 nessuno dei medici \u00e8 in grado di guarirlo, i Barbeau lo fanno visitare da comare Baigneux, considerata quasi una maga. Anche lei fallisce, ma avverte i genitori che l'unico rimedio per il malessere del ragazzo \u00e8 quello di farlo sposare, poich\u00e9 Sylvinet ha bisogno di riversare tutto il suo affetto su una donna che amer\u00e0 per tutta la vita e solo allora sar\u00e0 guarito. A nulla valgono, per\u00f2, gli sforzi dei familiari per far conoscere a Sylvinet le brave ragazze del paese. Compare Caillaud propone di provare ad allontanare i due gemelli e manda Landry a lavorare nella sua propriet\u00e0 di Arton.\nLa morte di comare Fadet e il ritorno di Fanchon.\nDopo circa un anno dalla partenza di Fanchon, muore comare Fadet, cos\u00ec la ragazza ritorna in paese e viene a conoscenza dell'eredit\u00e0 lasciatele dalla nonna.\nQuello stesso giorno si reca alla Gemellara, per chiedere consiglio a pap\u00e0 Barbeau su come utilizzare l'ingente somma lasciatele dalla nonna. Il vecchio rimane stupito nel constatare che la ragazza possiede molto pi\u00f9 di quanto possiedono i Barbeau in migliaia di scudi d'oro e d'argento. \nIl giorno dopo pap\u00e0 Barbeau si reca in citt\u00e0 a raccogliere informazioni sulla ragazza e quello che gli viene riferito \u00e8 molto soddisfacente: in citt\u00e0 Fanchon, viene molto apprezzata per le sue qualit\u00e0 e il suo buon cuore; anche la famiglia di Landry, quindi, si mostra favorevole al matrimonio tra i due ragazzi, di cui Sylvinet \u00e8 ancora all'oscuro. All'interno della famiglia, inoltre, si gioisce per un altro matrimonio: quello imminente tra Nanette e il giovane Caillaud.\nFadette guarisce Sylvinet.\nPoich\u00e9 Sylvinet si era nuovamente ammalato, viene chiamata alla Gemellara la piccola Fadette, per cercare di guarirlo. Per diversi giorni Fanchon gli siede accanto, gli parla a bassa voce, canta per lui, senza che Sylvinet si accorga di niente. Durante uno di questi incontri, un improvviso rumore fa svegliare Sylvinet, che chiede spiegazioni alla madre. Il ragazzo viene allora informato delle visite di Fanchon, dell'inchiesta fatta in citt\u00e0 riguardo alla ragazza e del possibile matrimonio tra lei e Landry. Per la prima volta Sylvinet sembra capire e convincersi a dimenticare la sua ingiusta antipatia per il \"grelet\". \nLa ragazza, nel frattempo, decide di investire parte dell'eredit\u00e0 facendo curare la gamba del fratellino Janet. Quando Sylvinet si ammala ancora una volta, pi\u00f9 di spirito che fisicamente, Fanchon per la prima volta gli parla in modo duro, accusandolo e rimproverandolo per i suoi errori e per il suo egoismo. Il ragazzo ne risulta profondamente umiliato, ma consapevole della correttezza dei rimproveri che gli sono rivolti. Finalmente guarito, chiede perdono alla Fadette di averla trattata ingiustamente.\nIl matrimonio.\nNon essendoci pi\u00f9 ostacoli al matrimonio, lo stesso Sylvinet si reca ad Arton per dare la buona notizia al fratello. La cerimonia celebra contemporaneamente l'unione tra Landry e Fanchon e tra Nanette e il giovane Caillaud.\nLa partenza di Sylvinet.\nDopo circa un mese dal matrimonio di Landry, Sylvinet comunica alla famiglia di voler fare carriera militare, destando lo stupore di tutti. L'unica che sembra sapere il motivo di tale decisione \u00e8 proprio la Fadette, ma la madre ne indovina la causa. Come aveva previsto comare Baigneux, infatti, il ragazzo per guarire doveva affezionarsi ad una donna che avrebbe amato per tutta la vita. Sylvinet ha trovato quella donna, ma non pu\u00f2 sposarla, cos\u00ec decide di viverle lontano per dimenticarla. Questa donna \u00e8 la piccola Fadette.\nStoria di un grillo.\nSi tratta dell'ultima favola che la Fadette racconta a Landry prima di partire. Rappresenta una metafora della storia di Fanchon e del suo cambiamento.\nC'era una volta, in un campo di grano, un grillo nero e molto brutto. Gli altri grilli, le cicale e le farfalle si burlavano di lui. Era estate e giunse il giorno della festa che si sarebbe tenuta in onore della luna piena. Le libellule avrebbero danzato per lei, le lucciole avrebbero illuminato il prato e i grilli avrebbero organizzato un grande concerto. Il piccolo grillo solitario era malinconico poich\u00e9 nessuno avrebbe mai permesso che partecipasse alla festa. Venne la sera. La luna, maestosa, raggiunse il suo posto alzandosi da dietro la cima di un colle.\nLa festa era al culmine, mentre il povero grillo, da un angolo del campo, si struggeva di malinconia e sognava di poter raggiungere la luna per cantarle una bella serenata. Nel frattempo, tra le attrattive della festa, i grilli, le libellule e tutti gli altri si dimenticarono della luna. Questa attese pazientemente per un po', poi, sdegnata, si fece coprire da una nuvola di passaggio. Gli invitati, delusi dall'improvviso squallore del campo, se ne andarono ad uno ad uno. \nIl brutto grillo, invece, raggiunse i piedi di un colle e cominci\u00f2 a salire verso la cima. La luna se ne accorse e, incuriosita, mand\u00f2 il vento a domandargli dove stesse andando. Il grillo rivel\u00f2 al vento di voler raggiungere la luna per cantarle una serenata e farle sentire che non tutti l'avevano dimenticata. Il vento, allora, cerc\u00f2 di dissuaderlo: per lui raggiungere la luna era impossibile! Ma niente \u00e8 impossibile per chi ama e il grillo, che si era innamorato della luce della luna, continu\u00f2 a camminare e camminare, senza riposo, sorridendo alla luce lontana. \nPersonaggi.\nI personaggi del romanzo sono presentati per gruppi familiari: la famiglia Barbeau, la famiglia Caillaud e la famiglia Fadet.\nFadette.\nNella figura della piccola Fadette si trovano numerosi echi dell'infanzia della Sand:\nIl diverso.\nServendosi della figura della piccola Fadette, George Sand porta avanti una riflessione sulla diversit\u00e0 e l'originalit\u00e0. Fanchon \u00e8 l'opposto di ci\u00f2 che viene considerato \u201cnormale\u201d e \u201ctradizionale\u201d per una ragazza: non \u00e8 n\u00e9 dolce, n\u00e9 carina, n\u00e9 gentile, n\u00e9 femminile e, per questo, non viene accettata dai paesani. Intorno a lei nascono pregiudizi dettati dalla paura del diverso, dell'ignoto. Come comare Fadet, anche Fanchon \u00e8 detentrice di un sapere esoterico che la rende inquietante agli occhi del villaggio. \nI paesani non riescono a scorgere la bont\u00e0 che si cela nel \u201cdiverso\u201d (la Fadette), come non si rendono conto della negativit\u00e0 di ci\u00f2 che viene considerato \u201ctradizionale\u201d: Madelon, infatti, pur godendo di un'ottima reputazione all'interno del villaggio, perch\u00e9 carina, femminile, ben vestita, benestante, si rivela cattiva, superba e superficiale.\nI personaggi maschili.\nI personaggi maschili, all'interno del romanzo, sono i meno ricchi. Le figure di Pap\u00e0 Barbeau e del piccolo Jeanet non vengono approfondite psicologicamente. Il futuro sposo di Annette, il giovane Caillaud, viene nominato solo per cognome e non viene specificato di quale figlio di compare Caillaud si tratti. Persino Landry, pur essendo una figura di primo piano e positiva all'interno del romanzo, onesta e coraggiosa, in grado di andare oltre le apparenze, risulta relativamente semplice. \nL'unico personaggio maschile pi\u00f9 complesso e romanzesco \u00e8 Sylvinet, di cui si analizza in profondit\u00e0 la gelosia nel rapporto con il fratello, la difficolt\u00e0 di divenire adulto (palese nell'attaccamento morboso ai ricordi e ai giochi d'infanzia che rievocano il rapporto esclusivo con il fratello, perduto con l'et\u00e0 adulta) e l'amore verso la cognata che lo spinge ad intraprendere la carriera militare.\nSuperstizioni e credenze popolari.\nIl romanzo \u00e8 pieno di credenze legate alla cultura popolare, che immergono il lettore in un mondo in cui la fantasia e la magia prevalgono sul razionale, un mondo popolato da streghe, fate e folletti, in cui ai sogni e alle previsioni viene data importanza vitale. Soltanto Fanchon, a cui vengono attribuiti poteri magici, sar\u00e0 in grado di ristabilire il valore della fede autentica, della religione e della razionalit\u00e0. \nPer gli abitanti del villaggio il mondo \u00e8 popolato da:\nUn'altra superstizione della gente \u00e8 quella legata alla nascita dei gemelli. Secondo la Sagette di due gemelli allevati con gli stessi gusti e idee, uno cresce pi\u00f9 debole e muore giovane, perch\u00e9 se allevati in egual modo e a stretto contatto, i due non potranno mai pi\u00f9 vivere separati.\nIn quanto a comare Fadet, la superstizione porta a credere che sia una vecchia strega, quasi una parente del diavolo, in grado non solo di curare grazie alle sue erbe, ma anche di indovinare i pensieri della gente e ritrovare le cose o le persone smarrite.\nSi tenga, per\u00f2, presente che, all'interno del romanzo, le previsioni, pur dettate dalle credenze comuni, si rivelano tutte esatte: la malattia di Sylvinet, prevista da comare Sagette, e la sua guarigione, prevista da comare Baigneux.\nL'importanza dei sogni.\nGrande importanza viene attribuita ai sogni, delle premonizioni, che, al pari delle previsioni, si rivelano sempre corrette.\nI paesaggi.\nAll'interno del romanzo, l'aspetto spaziale diviene metafora dell'identit\u00e0 femminile. Contro il non-luogo che l'universo maschile assegna alle donne, la ricerca di uno spazio tutto per s\u00e9 diviene una costante della letteratura femminile di quel periodo. Ne \"La piccola Fadette\", viene data grande importanza alla descrizione degli esterni legati alla ragazza, mentre gli interni non vengono mai descritti. La casa di Fanchon, ad esempio, viene sempre osservata dal di fuori, poich\u00e9 all'interno non vi sono spazi che possa sentire realmente suoi. La Fadette, delusa dal genere umano, nella sua condizione di esilio e marginalit\u00e0, riesce a trovare il solo conforto della natura, con cui vive un'unit\u00e0 indissolubile.\nIl luogo che assume un'identit\u00e0 spaziale precisa \u00e8 il rifugio, inteso come luogo spiritualmente intenso, quasi elevato a simbolo di una possibile interrelazione tra la sfera umana e quella divina. Rifugio pu\u00f2 essere qualsiasi spazio (i ripari tra i boschi, la vecchia cava, i prati, i cantucci ed i sentieri), dato che la mancanza di legami affettivi genera l'interscambiabilit\u00e0 dei luoghi e conduce al vagabondaggio della protagonista. L'orizzontalit\u00e0 dei luoghi descritti nel romanzo, in un progressivo allargamento (la Gemellara, la Priche, la citt\u00e0, Arton, la partenza di Sylvinet verso luoghi sconosciuti), si accompagna ad un movimento di ascesa ed espansione fino all'esplosione del lieto fine. \nLa descrizione dei luoghi, effettuata con perizia dalla Sand, assecondando la sua naturale inclinazione per la pittura, ripropone una connotazione positiva del luogo aperto, come tramite per l'immaginazione e mezzo di partecipazione alla piena armonia dell'universo.\nEdizioni.\nIl romanzo vanta svariate edizioni, dedicate perlopi\u00f9 alla letteratura giovanile.\nAdattamenti cinematografici.\nDal romanzo originale sono state tratte due diverse versioni di film per la televisione, uscite in Francia rispettivamente nel 1979 e nel 2004:"}
{"id": "2216112", "revid": "767487", "url": "https://it.wikipedia.org/wiki?curid=2216112", "title": "Giovanni Caldesi", "text": "Biografia.\nFu allievo di Francesco Redi negli studi medici e naturalistici. Dal maestro fu introdotto alla Corte toscana, \"aiutante di Camera\" del principe Gian Gastone de' Medici.\nA Firenze, con Lorenzo Bellini, Giuseppe Zambeccari, Stefano Lorenzini e lo stesso Redi, perfezion\u00f2 la sua tecnica zootomica e diede alle stampe un'opera, le \"Osservazioni anatomiche intorno alle tartarughe marittime, d'acqua dolce e terrestri\" (1687) che, oltre ad offrire uno studio anatomico originale su questi animali, diffuse nuove acquisizioni sulla morfologia e il funzionamento degli organi dei viventi.\nComp\u00ec altri studi chirurgici e anatomici, che restano, tuttavia, ancora ignoti."}
{"id": "2216114", "revid": "224230", "url": "https://it.wikipedia.org/wiki?curid=2216114", "title": "Totus tuus", "text": "Totus Tuus veniva abitualmente utilizzato per firmare lettere scritte in latino, che significa \"tutto tuo\", spesso abbreviato in \"t.t.\" (una variante era \"ex asse tuus\"). Nella storia recente \u00e8 stato il motto apostolico di Giovanni Paolo II. Esprime la sua forte devozione mariana, e la venerazione per san Luigi Maria Grignion de Montfort. \nIl pontefice illustr\u00f2 ulteriormente il significato nel suo libro Varcare la soglia della speranza, dove chiarisce che non \u00e8 solo un'espressione di piet\u00e0, o semplicemente un'espressione di devozione, ma che \u00e8 profondamente radicato nel mistero della Santissima Trinit\u00e0.\nSecondo quanto scrisse nella lettera apostolica \"Rosarium Virginis Mariae\", egli trasse il motto dalla preghiera di consacrazione a Maria presente nel \"Trattato della vera devozione alla Santa Vergine\" di san Luigi Maria Grignion de Montfort. Il testo completo della preghiera in latino \u00e8: \"Totus tuus ego sum, et omnia mea tua sunt. [...] Accipio te in mea omnia, praebe mihi cor tuum, o Maria\" (\"Sono tutto tuo, e tutto ci\u00f2 che \u00e8 mio \u00e8 tuo. [...] Ti accolgo in tutto me stesso, offrimi il cuore tuo, Maria). Giovanni Paolo II rifer\u00ec di aver conosciuto questo trattato quando era un giovane seminarista, e che \"lo leggeva e rileggeva con grande profitto spirituale\"."}
{"id": "2216117", "revid": "332216", "url": "https://it.wikipedia.org/wiki?curid=2216117", "title": "La petite Fadette", "text": ""}
{"id": "2216119", "revid": "122648684", "url": "https://it.wikipedia.org/wiki?curid=2216119", "title": "Extras (serie televisiva)", "text": "Extras \u00e8 una serie televisiva britannica scritta e interpretata da Ricky Gervais e Stephen Merchant.\nTrama.\nLa sitcom segue le vicende di Andy e Maggie, che di professione fanno le comparse."}
{"id": "2216120", "revid": "767487", "url": "https://it.wikipedia.org/wiki?curid=2216120", "title": "Servizio internazionale delle latitudini", "text": "Il servizio internazionale delle latitudini o ILS era una rete di osservatori astronomici, composta in origine di sei osservatori posizionati tutti approssimativamente sulla latitudine Nord di 39\u00b0 08', usata per misurare la variazione di latitudine risultante dall'oscillazione dell'asse di rotazione della Terra.\nI sei osservatori originali erano situati in: Carloforte (Sardegna), Charjui (Turkestan), Cincinnati (Ohio, Usa), Gaithersburg (Maryland, Usa), Mizusawa e Ukiah (California, Usa).\nStoria.\nIl servizio internazionale delle latitudini \u00e8 stato creato nel 1899 dall'United States National Geodetic Survey per studiare l'oscillazione dell'asse di rotazione della Terra e i conseguenti effetti sulle misure della latitudine. A tale scopo furono installati sei osservatori astronomici lungo la latitudine 39\u00b0 e 08' Nord: tale latitudine fu scelta perch\u00e9 dava la migliore possibilit\u00e0 di installazione di osservatori distribuiti lungo l'intera circonferenza terrestre. L'allineamento dei sei osservatori lungo una stessa latitudine serviva per facilitare l'uniformit\u00e0 delle osservazioni che consisteva nel misurare l'altezza del polo nord celeste.\nAttivit\u00e0.\nL'attivit\u00e0 di questi sei osservatori consisteva nello studiare dodici gruppi di stelle, ogni gruppo consistente di sei paia di stelle. Ogni notte, ogni osservatorio osservava due gruppi di stelle secondo un programma prestabilito in anticipo, successivamente venivano confrontati i dati rilevati con quelli registrati dagli altri cinque osservatori. Difficolt\u00e0 economiche e guerre causarono la chiusura di alcuni degli osservatori iniziali, tuttavia un nuovo osservatorio fu creato a Kitab in Uzbekistan dopo la Prima guerra mondiale.\nNel 1962 l'ILS divenne l'International Polar Motion Service (IPMS): continu\u00f2 la raccolta di dati fino al 1982 quando l'informatica e le osservazioni da satelliti lo resero inutile. I dati raccolti dall'ILS sono ancora usati dai ricercatori per ricerche e studi sul moto del polo, le propriet\u00e0 fisiche della Terra,\nin climatologia, in navigazione e telemetria satellitare."}
{"id": "2216122", "revid": "775372", "url": "https://it.wikipedia.org/wiki?curid=2216122", "title": "Balboa (Panama)", "text": "Balboa \u00e8 un distretto della citt\u00e0 di Panama, situata sull'entrata del Pacifico del canale di Panama.\nStoria.\nBalboa fu fondata dagli Stati Uniti nel 1903 durante la costruzione del canale di Panama e deve il nome a Vasco N\u00fa\u00f1ez de Balboa, \"conquistatore\" spagnolo. Il nome fu suggerito dalle autorit\u00e0 della zona del canale dall'ambasciatore peruviano in Panam\u00e0. \nBalboa fu utilizzata, come altre localit\u00e0 nella zona del canale, per l'ubicazione di scuole, uffici postali, uffici di polizia, bar e locali di ricreazione e perfino uno yacht club soprattutto per le esigenze dei membri dell'amministrazione della zona del canale e dei loro familiari.\nFino al 1979 Balboa fu il centro amministrativo della Zona del Canale di Panama, un territorio statunitense, per poi essere annesso come distretto alla citt\u00e0 di Panama."}
{"id": "2216128", "revid": "767487", "url": "https://it.wikipedia.org/wiki?curid=2216128", "title": "Un topolino sotto sfratto", "text": "Un topolino sotto sfratto (\"Mouse Hunt\") \u00e8 un film del 1997, diretto dal regista Gore Verbinski.\nTrama.\nDopo la morte del padre, il magnate Rudolf Smuntz, i fratelli Ernie e Lars Smuntz ereditano la fabbrica di spago del genitore, dotata di attrezzature arretrate e in grave crisi finanziaria; a loro insaputa, ereditano anche una vecchia casa in campagna, di cui il padre stranamente non aveva mai parlato loro.\nErnie, in rapporti non sereni con il padre gi\u00e0 da tempo, \u00e8 proprietario e chef di un ristorante di lusso e vorrebbe vendere tutta la loro eredit\u00e0, mentre Lars, sposato con April, lavora nella fabbrica di spago del padre e vorrebbe proseguire l'attivit\u00e0 di famiglia. Una sera, nel ristorante dove Ernie lavora, viene a cena il sindaco della citt\u00e0 con la sua famiglia; sfortunatamente, gli viene servita da Ernie dell'aragosta in cui vi \u00e8 finito uno scarafaggio vivo fuoruscito da una vecchia scatola di sigari cubani, anch'essa ereditata dal padre, che si trovava in cucina. Quando se ne accorge, il sindaco viene colpito da un improvviso infarto e viene immediatamente trasportato in ospedale, dove muore. Ernie, incolpato dell'accaduto, \u00e8 costretto a chiudere il ristorante, andando in seguito a lavorare in un comune fast food. Lars, dal canto suo, viene cacciato di casa dalla moglie perch\u00e9 non ha voluto vendere la disastrata fabbrica a una multinazionale italo-americana, per mantenere la promessa al padre di non vendere mai a nessuna multinazionale la Smuntz String, per dirigerla secondo le tradizioni di famiglia. I due, rincontratisi, decidono di andare a visitare la pericolante casa e scoprono che \u00e8 stata progettata da un grande architetto: Charles Lyle Larue. La particolarit\u00e0 di questa magione \u00e8 il fatto che nessuno \u00e8 al corrente della sua esistenza. Molti intenditori si presentano per valutare e acquistare la casa. Tra loro, vi sono molti milionari, in particolare Alexander Falko, il quale \u00e8 uno dei pi\u00f9 appassionati di Larue ed \u00e8 deciso ad aggiudicarsi l'edificio a qualsiasi cifra inferiore ai 10 milioni di dollari. Viene quindi organizzata un'asta per superare la soglia dei 600.000 dollari, il suo effettivo valore. I due fratelli iniziano le operazioni di ristrutturazione per renderla vendibile.\nMa non sono i soli nella casa: si accorgono, infatti, di avere un altro inquilino, un topolino. I due fratelli danno la caccia all'animaletto (una cosa che all'inizio sembra facile e che poi si rivela quasi infattibile) e cercano di eliminarlo in ogni modo (con centinaia di trappole per topi, prendendo il ferocissimo gatto \"Catzilla\" e assoldando lo strampalato disinfestatore Caesar). Ma tutto si dimostra inutile e il topolino riesce in ogni situazione a dimostrare la sua intelligenza e la sua volont\u00e0 di cacciare i due intrusi.\nI due fratelli riescono, infine, a sbarazzarsi del topolino durante una lite causata dal tentativo di vendita della fabbrica (andato a vuoto) a opera di Ernie alle spalle di Lars. Il topolino viene spedito a Cuba ma, purtroppo per i due protagonisti, viene rispedito in America, dato il peso eccessivamente inferiore rispetto alla norma.\nDurante l'asta, i due si accorgono del ritorno del topolino e fanno di tutto per eliminarlo definitivamente. Poco prima della vendita della casa per l'incredibile somma di 25 milioni di dollari, Lars provoca un allagamento, facendo crollare l'edificio. I fratelli tornano allora alla fabbrica di spago; ma il topolino, che \u00e8 venuto con loro intrufolandosi sotto l'automobile, d\u00e0 loro un'idea: creare dei gomitoli di formaggio anzich\u00e9 di spago. Questo nuovo prodotto riscuote un grande successo, essendo una novit\u00e0 sul mercato. Ernie e Lars iniziano cos\u00ec ad uscire dalla rovina finanziaria, la fabbrica viene modernizzata e adattata alla lavorazione casearia. Il topolino diventa cos\u00ec un membro fondamentale della nuova attivit\u00e0, collaborando con i due fratelli e diventandone amico.\nProduzione.\nPer interpretare il topolino sono stati utilizzati sessanta animali vivi (addestrati da Boone Narr), un pupazzo meccanico (costruito da Stan Winston) e immagini digitali (della Rhythm and Hues).\nLa pellicola venne registrata in California fra: Fresno, Bass Lake, North Folk, Oakhurst.\nLe riprese del film si sono svolte dal 3 marzo 1997 al 3 luglio 1997.\nCritica.\n\"Un topolino sotto sfratto\" ha ricevuto recensioni contrastanti da parte della critica cinematografica.\nRotten Tomatoes riferisce che il 42% di 31 critici ha dato una recensione positiva al film. Il pubblico intervistato da CinemaScore ha assegnato al film un voto medio di \"B\" su una scala da A + a F. Roger Ebert ha dato al film due stelle, definendolo non molto divertente.\nPer quanto riguarda gli effetti speciali digitali, Ebert ha considerato il film \"un eccellente esempio del modo in cui i progressi moderni negli effetti speciali possono sabotare un'immagine (\"Titanic\" \u00e8 un esempio di effetti usati con saggezza). Perch\u00e9 \u00e8 possibile realizzare un film in cui il topo pu\u00f2 fare ogni sorta di cose intelligenti, i cineasti hanno ipotizzato erroneamente che sarebbe divertente vedere il topo mentre li fa\".\nIncassi.\nIl film \u00e8 stato un successo finanziario.\nA fronte di 38 milioni di dollari di budget, il film ne ha incassato 61,917,389 sul mercato nordamericano, pi\u00f9 altri 60,500,000 nel resto del mondo, per un totale di 122,417,389 dollari."}
{"id": "2216129", "revid": "287204", "url": "https://it.wikipedia.org/wiki?curid=2216129", "title": "Dragon (album)", "text": ""}
{"id": "2216131", "revid": "599013", "url": "https://it.wikipedia.org/wiki?curid=2216131", "title": "Isaac Boakye", "text": "Ha partecipato con la Nazionale di calcio del Ghana alla Coppa d'Africa 2002.\nCarriera.\nClub.\nBoakye inizia la sua carriera nel 1999 nelle giovanili del Ghapoha Readers, un club della citt\u00e0 di Tema, in Ghana. Nel 2001 si trasferisce al settore giovanile dell'Ashanti Gold, nello stesso anno si allena in prova con gli svedesi dell'IFK Norrk\u00f6ping. Nel 2002 entra nelle giovanili dell'Ankarag\u00fcc\u00fc in Turchia.\nBoakye fa poi ritorno in Ghana, all'Asante Kotoko dove fa il suo debutto in prima squadra.\nL'anno successivo si trasferisce in Germania, in Zweite Bundesliga all'Armina Bielefeld, che riesce ad ottenere la promozione in Bundesliga al termine della stagione anche grazie ai suoi 14 gol.\nNel marzo 2005 Boakye prolunga il suo contratto con l'Armina Bielefeld fino al giugno del 2008, nonostante la sua stagione fosse stata tormentata dagli infortuni.\nNell'estate del 2006 viene ceduto al Wolfsburg per 1.2 milioni di euro, firmando un contratto triennale.\nNel gennaio 2008 viene ceduto in prestito al Mainz. Ritornato al Wolfsburg al termine del prestito, Boakye viene ceduto al Norimberga in Zweite Bundesliga. La stagione \u00e8 positiva e il Norimberga arriva a disputare lo spareggio promozione/retrocessione con l'Energie Cottbus: nella gara di andata, terminata 3-0, Boakye segna una doppietta che spiana la strada verso la promozione che arriva dopo la vittoria per 2-0 nella gara di ritorno.\nNel dicembre 2010 Boakye rescinde il suo contratto con il Norimberga.\nV\u00e5lerenga.\nBoakye firma un contratto con i norvegesi del V\u00e5lerenga il 31 marzo 2011. fa il suo debutto nella Tippeligaen in data 8 aprile, sostituendo Dawda Leigh nella sconfitta per 1-0 in casa dello Stab\u00e6k. Il 17 aprile segna la prima rete, nel pareggio per 1-1 contro il Lillestr\u00f8m.\nIl 6 agosto 2011 rescinde il contratto che lo legava al club.\nNazionale.\nBoakye fa il suo debutto con la maglia della nazionale ghanese il 3 giugno 2001 in una partita contro lo Zimbabwe valida per le qualificazioni alla Coppa d'Africa del 2002: Boakye entra in campo nel secondo tempo e nel recupero segna il gol decisivo del 2-1.\nBoakye viene poi convocato per la fase finale della Coppa d'Africa del 2002 dove il Ghana viene eliminato ai quarti di finale. In questa competizione disputa una partita memorabile contro il Burkina Faso quando, entrato nel secondo tempo, permette alla sua squadra di vincere siglando una doppietta negli ultimi 60 secondi della partita. Dopo la partita Bokye dichiara: \u201c Sono troppo felice, Dio ha mostrato il suo marchio oggi\u201d.\nSuccessivamente Boakye segna una doppietta contro la Somalia nelle qualificazioni per i mondiali 2006.\nNel 2004 Boakye viene convocato dalla nazionale olimpica ghanese per le Olimpiadi di Atene 2004, tuttavia durante uno stage a Faro, in Portogallo, subisce un infortunio che gli impedisce di disputare le olimpiadi.\nNel 2006 a causa di un infortunio al ginocchio destro \u00e8 costretto a saltare i mondiali.\nIl 28 febbraio 2007 il nuovo allenatore del Ghana Claude Le Roy annuncia che Boakye non sar\u00e0 pi\u00f9 preso in considerazione per la nazionale.\nIn totale Boakye vanta 18 presenze e 6 reti con la Nazionale ghanese."}
{"id": "2216137", "revid": "124684729", "url": "https://it.wikipedia.org/wiki?curid=2216137", "title": "Mull\u0101 \u1e24usa\u012bn", "text": "Nato nel 1813, fu per nove anni allievo di Siyyid K\u00e1zim e per cinque seguace del B\u00e1b, che gli diede il titolo di \"B\u00e1bu'l-B\u00e1b\"\nMor\u00ec durante la battaglia di Fort Shaykh Tabarsi, il 2 febbraio 1849.\nBattaglia di Fort Shaykh Tabarsi.\nMull\u00e1 Husayn, su indicazione del B\u00e1b, marci\u00f2 con un gruppo di compagni da Mashhad al mausoleo di Shaykh Tabars\u00ed innalzando lo \"Stendardo nero\", simbolo profetico dell'avvento del Mahdi. La missione tendeva ad arruolare nuovi credenti e aveva carattere dimostrativo, era anche diretta a favorire la liberazione di Qudd\u00fas, un leader babista detenuto nella citt\u00e0 di Sari. Tale gruppo in movimento allarm\u00f2 l'autorit\u00e0 religiosa che fece un accorato appello alla popolazione incitandoli contro quei presunti \"nemici dell'Islam\", tale appello sort\u00ec gli effetti voluti e da l\u00ec part\u00ec un'offensiva che si protrarr\u00e0 per molti mesi con i babisti che si asserragliarono per difendersi nel Santuario di Shaykh Tabars\u00ec fortificandolo su indicazioni di Mull\u00e1 Husayn, in seguito vennero assediati dall'esercito imperiale che giunse sul posto con dodicimila soldati e che vide sopraggiungere altri reggimenti ma, malgrado ci\u00f2, non riuscivano ad avere la meglio su quel manipolo iniziale di trecentotredici babisti.\nDopo molte ed incredibili vicissitudini, la battaglia termin\u00f2 con la fuoriuscita dei babisti dal forte di Shaykh Tabars\u00ed, indotti a uscire con l'inganno di un falso giuramento fatto dagli assedianti sul Corano, e ci\u00f2 port\u00f2 al loro sterminio."}
{"id": "2216139", "revid": "290948", "url": "https://it.wikipedia.org/wiki?curid=2216139", "title": "Euxenite", "text": ""}
{"id": "2216140", "revid": "767487", "url": "https://it.wikipedia.org/wiki?curid=2216140", "title": "Wish Key", "text": "Wish Key nasce negli anni ottanta, rappresentante dello stile Italo disco/pop che iniziava a diffondersi in Italia in quel periodo, tuttavia in attivit\u00e0\nStoria.\nWish Key fu creato da Manlio Cangelli, musicista e compositore, con la collaborazione di Massimo Berti e Severo Lombardoni. Manlio fu fondatore anche di Scotch e produttore molto attivo in quel periodo. Il primo e pi\u00f9 conosciuto brano di Wish Key \u00e8 \"Orient express\", composto da Manlio Cangelli con il testo di Lorella Ghilardi e interpretato dal DJ Massimo Berti, mentre i cori femminili furono realizzati in studio da Blue Russell.\n\"Orient Express\" \u00e8 stato registrato alla studio Regson di Milano nell'ottobre 1983 con il tecnico del suono Enzo Maffione. La successiva promozione del brano richiese il reperimento di una figura femminile perch\u00e9 Blue Russell era gi\u00e0 impegnata nella promozione di un altro suo disco solista: venne incaricata di questa presenza Silvia Merelli, moglie di Massimo Berti, che in seguito fu la voce ufficiale femminile del duo fino alla registrazione dell'album \"UNO\". Nel 1984 Massimo Berti, separato professionalmente da Manlio, continua il suo percorso e con la collaborazione di Paolo Pelandi (P. Lion) realizza e pubblica con il nome \"Wish Key\" il brano \"Easy way\", con la partecipazione di Silvia Merelli come corista e la collaborazione di Bruno Bergonzi alla batteria Simmons. Gli anni successivi hanno visto la pubblicazione di altri brani di successo come, nel 1985, \"Life\" (registrato al Villaggio Recording Studio di Mino Reitano con la collaborazione di Raff Todesco). Raff sar\u00e0 poi produttore di Massimo Berti fino al 1988. Nel 1986 esce \"Last summer\", brano pubblicato con l'etichetta Ra-Re con la partecipazione di Michele Paciulli (programmatore KORG). Nel 1987 Massimo pubblica \"The One You Love\", ci saranno poi i singoli \"Make it Up\" e \"Acumbacha\".\nMassimo Berti prosegue a fine anni 80 e inizio anni 90 realizzando produzioni discografiche con la collaborazione di Raff Todesco, Paolo Pelandi, Sergio Bonzanni, nascono BARBARA \" JOE LE TAXI\" - MASSIMO BERTI FEAT. XTJAM \"DANCE (away the trouble) - M.A.B. SYSTEM \"I FEEL SO GOOD\"\nMassimo dopo un'esperienza quasi ventennale in Spagna (DJ) torna in Italia e nel 2018 grazie a una proposta di Manlio Cangelli torna in studio (M.C.Harmony recording studio) scrive e produce \"MAN IN THE AIR\" che viene pubblicato dall'Etichetta I VENTI D'AZZURRO...La versione di Eddy Miami sar\u00e0 il miglior esempio dello stile anni 80.\nNel 2021 pubblica il nuovo singolo \"LOVEXPRESS\" in 4 versioni, in uscita a Marzo\nDiscografia.\nSingoli.\nDi questi brani furono prodotte altre versioni remixate e pubblicate con Ariola e varie etichette europee."}
{"id": "2216142", "revid": "1699816", "url": "https://it.wikipedia.org/wiki?curid=2216142", "title": "La saga dei McGregor", "text": "La saga dei McGregor \u00e8 una serie televisiva australiana, trasmessa in Italia nel 2003.\nLa storia si basa sul poema \"Man From Snowy River\" scritto da Bajo Paterson e la serie \u00e8 conosciuta anche con lo stesso titolo.\nTrama.\n\u00c8 la storia della famiglia McGregor proprietaria di un ranch (Langara) situato nelle montagne vicino a Melbourne in Australia. La storia racconta le vicende di questa famiglia nel periodo di fine '800, alle prese con il prepotente ricco proprietario terriero di turno, oppure loschi individui sfruttatori della povera gente, siccit\u00e0 o nuove linee ferroviarie, corruzioni parlamentari e furti di bestiame. Il capofamiglia Matt McGregor, vedovo e padre di due maschi ormai adulti (uno \u00e8 il pastore del villaggio) e una adolescente, incontra e si innamora di una intraprendente e battagliera vedova che si \u00e8 appena trasferita nella cittadina di Paterson's Ridge e torna in possesso della sua propriet\u00e0 terriera. Nel frattempo torna anche Luke il nipote di cui nessuno sapeva l'esistenza. Matt \u00e8 rispettato da tutta la comunit\u00e0 per la sua onest\u00e0 e rettitudine e verr\u00e0 anche eletto come rappresentante locale in parlamento.\nGuest star.\nDurante la lavorazione della serie sono comparsi numerosi nomi noti:\ne soprattutto Hugh Jackman prima che diventasse famoso."}
{"id": "2216143", "revid": "1305772", "url": "https://it.wikipedia.org/wiki?curid=2216143", "title": "Cerite", "text": "Con il termine cerite ci si riferisce comunemente ai seguenti minerali:"}
{"id": "2216148", "revid": "309289", "url": "https://it.wikipedia.org/wiki?curid=2216148", "title": "Nara (fiume)", "text": "La Nara () \u00e8 un fiume della Russia europea centrale, affluente di sinistra della Oka (bacino idrografico del Volga). Scorre nei rajon Odincovskij, Naro-Fominskij, \u010cechovskij, Serpuchovskij dell'Oblast' di Mosca e nel \u017dukovskij rajon dell'Oblast' di Kaluga.\nIl fiume ha origine dal lago Poleckoe sulle Alture di Mosca e scorre attraverso gli stagni di Narskie. Nella parte superiore, le sponde sono basse, nella parte centrale e inferiore sono elevate. Lungo il suo corso si trovano le citt\u00e0 di Naro-Fominsk e Serpuchov."}
{"id": "2216150", "revid": "254059", "url": "https://it.wikipedia.org/wiki?curid=2216150", "title": "Seminario diocesano di Cerreto Sannita", "text": "Il Seminario diocesano di Cerreto Sannita \u00e8 il seminario della diocesi di Cerreto Sannita-Telese-Sant'Agata de' Goti. \nOltre al seminario l'edificio \u00e8 sede del \"Liceo Classico Luigi Sodo\", scuola paritaria fondata nel 1938, della \"Scuola teologico pastorale\" e dell'\"Istituto superiore di scienze religiose\".\nStoria.\nIl Seminario nella vecchia Cerreto.\nIl Seminario venne istituito nella Cerreto antica da mons. Bellocchi il quale, con bolla del 3 luglio 1593, decret\u00f2 la sua sede presso la casa annessa alla chiesa della Maddalena, che esisteva nella localit\u00e0 chiamata con il nome di \"Santella\" (attuale contrada \"Trocchia\"). \nNel 1596 il Seminario contava gi\u00e0 ventotto studenti, alcuni chierici ed altri laici, cui si aggiungevano altri diciassette studenti che avevano gi\u00e0 ricevuto l'abito clericale. \nInsegnante di grammatica era il notaio Mario Cappella che percepiva trenta ducati l'anno mentre maestro di musica era don Giovanni Tommaso Ciarlo, arciprete della Collegiata di San Martino, che percepiva diciotto ducati annui. \nDa una nota scritta dal notaio e docente Mario Cappella il 22 novembre del 1606 si viene a conoscenza che mentre il Cappella aveva finito di spiegare agli studenti il \"duodecimo libro della eneide\" quando lesse le parole \"vitaque cum gemitu fugit indignata sub umbras\", gli scolari fecero una battuta che diede luogo ad un momento di euforia che \"fece paura a tutti i vicini\".\nMons. Giovanni Francesco Leone nel 1609 trasfer\u00ec il Seminario in una casa acquistata nei pressi dell'episcopio in localit\u00e0 \"porta de suso\". Questa nuova sede venne ampliata pi\u00f9 volte nel corso degli anni. \nIl terremoto del 5 giugno 1688 rase al suolo il seminario seppellendo fra le sue macerie il Rettore ed altre persone che vennero recuperate vive dopo poche ore.\nIl Seminario dopo il 1688.\nLa costruzione del Seminario nella nuova Cerreto fu avviata da mons. Biagio Gambaro nel 1696, anno in cui chiese un prestito di 1.000 ducati per avviare i lavori. Nella lettera in cui chiedeva il prestito il vescovo scrisse che \"l'animo mio si rattrista massimamente che la Diocesi \u00e8 piena d'ignoranza a causa della mancanza del Seminario\".\nI lavori procedettero con lentezza tanto che solo nel 1711 il Seminario fu aperto con la capacit\u00e0 di dodici convittori. A distanza di due anni per\u00f2, nel 1713, l'istituto venne chiuso perch\u00e9 le sue rendite erano insufficienti a mantenerlo. \nNel marzo del 1725 il vescovo mons. Francesco Baccari invi\u00f2 delle \"lettere patentali\" nelle quali portava a conoscenza l'apertura del Seminario, capace di ospitare trenta studenti e dotato di tre maestri. Un sacerdote insegnava la grammatica e il canto gregoriano, un maestro insegnava la sacra scrittura ed un altro maestro le istituzioni di diritto canonico e le altre discipline. Nonostante ci\u00f2 il Seminario fu di nuovo chiuso a causa del bisogno di investire tutte le rendite nel cantiere della Cattedrale di Cerreto Sannita dove erano crollate improvvisamente due delle tre navate appena costruite. \nIn questo periodo di chiusura l'edificio continu\u00f2 comunque ad essere ampliato e venne dotato di una nuova cucina, di un pozzo e di un vasto giardino cinto da un muro. \nIl Seminario entr\u00f2 nuovamente in funzione pochi anni dopo dato che in un documento del 1739 il feudatario si lamentava perch\u00e9 erano stati nominati troppi chierici concludendo che, essendo essi sottoposti alla giurisdizione ecclesiastica ed esenti da tasse, ne derivasse un danno economico per la comunit\u00e0.\nMons. Antonio Falangola nel 1742 torn\u00f2 ad ampliare la struttura al fine di renderla pi\u00f9 comoda e adatta. \nNel 1751 mons. Filippo Gentile acquist\u00f2 delle case confinanti con il Seminario al fine di ampliarlo. Lo stesso vescovo approv\u00f2 il regolamento interno dell'istituto.\nAltre casette confinanti furono acquistate e inglobate nell'edificio nel corso dei decenni successivi sino alla fine del XIX secolo quando tutte le case dell'isolato vennero inglobate nell'architettura. \nNel 1938 l'istituzione del liceo comport\u00f2 la costruzione del secondo piano che ha rovinato l'originaria armonia che caratterizzava il complesso Episcopio-Cattedrale-Seminario.\nDescrizione.\nIl seminario \u00e8 posto a destra di chi guarda la Cattedrale e si affaccia per una piccola parte sulla piazza antistante ad essa, intitolata nel 2006 a papa Giovanni Paolo II, mentre per un lungo tratto si affaccia su via Girolamo Vitelli giungendo sino all'intersecazione di via Mattei. \nDi notevole interesse nell'interno dell'edificio \u00e8 la biblioteca, con oltre 10.000 volumi e numerose cinquecentine.\nIl refettorio conserva alcuni stemmi di vescovi. \nAlcune sale sono dipinte con grottesche del XIX secolo."}
{"id": "2216151", "revid": "1543377", "url": "https://it.wikipedia.org/wiki?curid=2216151", "title": "Olivia Thirlby", "text": "Biografia.\nNata e cresciuta nell'East Village di Manhattan (New York) in una famiglia ebraica, dopo aver conseguito il diploma studia presso il French Woods Festival of the Performing Arts e successivamente studia teatro classico all'American Globe Theatre, e per un breve periodo frequenta la Royal Academy of Dramatic Art a Londra.\nDebutta nel 2006 nel film \"United 93\", in seguito lavora per la televisione partecipando ad alcuni episodi della serie televisiva \"Kidnapped\". Dopo aver recitato nel film di David Gordon Green \"Snow Angels\", si mette in luce come la migliore amica di Ellen Page nel pluripremiato \"Juno\".\nNel 2007 \u00e8 protagonista al fianco di David Duchovny di \"The Secret\" di Vincent P\u00e9rez ed \u00e8 Leah, l'amica del cuore di Juno nell'omonimo film, mentre nel 2008 recita al fianco di Josh Peck e Ben Kingsley in \"Fa' la cosa sbagliata\". Dopo aver partecipato al film collettivo \"New York, I Love You\", recita al fianco di Hilary Duff nel drammatico \"What Goes Up\".\nDoppiatrici italiane.\nNelle versioni in italiano delle opere in cui ha recitato, Olivia Thirlby \u00e8 stata doppiata da:"}
{"id": "2216158", "revid": "309289", "url": "https://it.wikipedia.org/wiki?curid=2216158", "title": "Para (fiume)", "text": "La Para () \u00e8 un fiume della Russia europea centrale (oblast' di Tambov e di Rjazan'), affluente di destra della Oka (bacino idrografico del Volga).\nIl fiume scorre in direzione settentrionale lungo il bassopiano della Oka e del Don. Sfocia nel fiume Oka a 556\u00a0km dalla foce, a est della citt\u00e0 di \u0160ilovo. Il fiume ha una lunghezza di 192\u00a0km, l'area del suo bacino \u00e8 di 3\u00a0590\u00a0km\u00b2. Gela da novembre ad aprile. Il maggior affluente \u00e8 la V\u00ebrda (lunga 75\u00a0km) proveniente dalla sinistra idrografica."}
{"id": "2216163", "revid": "1543377", "url": "https://it.wikipedia.org/wiki?curid=2216163", "title": "Forze armate del Kosovo", "text": "Le forze armate del Kosovo sono un progetto d'organizzazione, a seguito dell'autoproclamazione d'indipendenza del 17 febbraio 2008, parzialmente riconosciuta a livello internazionale. Attualmente in Kosovo vi sono presenze militari NATO (la KFOR) e l'organizzazione di emergenza civile chiamata Kosovo Security Force (KSF). Entrambe collaborano per la formazione di una forza di sicurezza regolare di 2.500 uomini e 800 riservisti. In aggiunta, gli Stati Uniti hanno una propria forza militare sul territorio, inquadrata all\u2019interno di KFOR, con lo scopo di stabilire relazioni formali, a seguito del riconoscimento del Kosovo come stato sovrano.\nIl 14 dicembre 2018 il parlamento ha approvato, all'unanimit\u00e0, la proposta della creazione delle Forze armate del Kosovo, con l'appoggio degli Stati Uniti d'America.\nStoria.\nA seguito della guerra in Kosovo del 1999, il Consiglio di Sicurezza delle Nazioni Unite, con la Risoluzione 1244 ha posto il Kosovo sotto l'autorit\u00e0 dell'UNMIK (United Nations Interim Administration Mission in Kosovo (UNMIK), con la sicurezza garantita dalle forze NATO della KFOR. La KFOR \u00e8 entrata in Kosovo il 12 giugno 1999 sotto mandato delle Nazioni Unite. In quel periodo in Kosovo era in atto una grave crisi umanitaria, con forze militari e paramilitari della Repubblica Federale di Iugoslavia (FRY) e del Kosovo Liberation Army (KLA). Le tensioni etniche erano al loro apice e il conflitto aveva generato circa un milione di rifugiati.\nIl 19 marzo 2008, il presidente degli Stati Uniti George Bush ha autorizzato l'invio di truppe per stabilire relazioni formali col nuovo stato indipendente.\nForze militari.\nKosovo Force (KFOR).\nLa KFOR (Kosovo Force) \u00e8 una forza internazionale di peacekeeping della NATO che ha lo scopo di stabilire un tranquillo e sicuro sviluppo in Kosovo. All'inizio del 2010 la KFOR contava circa 9.923 uomini. Prima della creazione delle forze armate del Kosovo, ai sensi della Risoluzione del Consiglio di Sicurezza delle Nazioni Unite numero 1244, era l'unica forza militare autorizzata nel paese. \nKosovo Protection Corps (KPC).\nIl KPC (Kosovo Protection Corps) (in lingua albanese Trupat e Mbrojtjes s\u00eb Kosov\u00ebs) \u00e8 una forza di sicurezza di emergenza, civile, del Kosovo. \u00c8 stato creato il 21 settembre 1999, con la promulgazione dell'atto dell'UNMIK n.1999/8. Inizialmente era costituito essenzialmente da veterani del KLA (in lingua albanese Ushtria \u00c7lirimtare e Kosov\u00ebs o \"U\u00c7K\"), l'organizzazione albanese di guerriglia per l'indipendenza della provincia del Kosovo dalla Repubblica Federale di Iugoslavia, durante gli anni Novanta.\nIl KPC \u00e8 costituito da circa 5,000 unit\u00e0 ed ha un budget di 17,6 milioni di euro. Il KPC \u00e8 stato sciolto il 20 gennaio 2009 ed \u00e8 stato sostituito dal Kosovo Security Force.\nKosovo Security Force.\nNel marzo del 2008 sono iniziati i preparativi per la creazione della Kosovo Security Force (KSF), ad opera della KFOR, con la collaborazione dei KPC. La forza sar\u00e0 costituita da 6000 uomini, pi\u00f9 1000 riservisti compresi tra i 19 e i 35 anni. L'arruolamento e l'inizio dell'addestramento \u00e8 previsto per la fine di maggio e l'inizio di giugno 2009, quando gli esperti NATO arriveranno in Kosovo. Il capo delle forze armate \u00e8 il Tenente Generale Sylejman Selimi.\nIl 21 gennaio 2009 la Kosovo Security Force \u00e8 nata ufficialmente ed ha sostituito i Kosovo Protection Corps. La forza di sicurezza verr\u00e0 addestrata da ufficiali britannici, le uniformi verranno fornite dall'esercito statunitense e i veicoli forniti dalla Germania. La forza \u00e8 in linea con gli standard NATO. Inoltre anche Italia, Portogallo ed altri paesi NATO, aiuteranno con donazioni lo sviluppo della forza di sicurezza. La Slovenia ha donato 30.000 euro per aiutare il finanziamento del corpo."}
{"id": "2216164", "revid": "1776051", "url": "https://it.wikipedia.org/wiki?curid=2216164", "title": "Mystery Tracks Archives Vol. 3", "text": "Mystery Tracks, Vol. 3 \u00e8 una compilation di Steve Vai, pubblicata nel 2003 sotto etichetta Favored Nations Records."}
{"id": "2216165", "revid": "729019", "url": "https://it.wikipedia.org/wiki?curid=2216165", "title": "Nervi intercostali", "text": "I nervi intercostali sono 12 nervi che costituiscono i rami anteriori dei nervi toracici. A differenza degli altri rami anteriori, non costituiscono un plesso nervoso ma decorrono in maniera autonoma. Sono nervi misti che innervano la cute di torace e addome e la muscolatura toracica e addominale. Il primo nervo toracico partecipa anche alla costituzione del plesso brachiale.\nDecorso.\nI nervi intercostali iniziano il proprio percorso occupando gli spazi intercostali al di sotto delle coste corrispondenti. Il 12\u00b0 nervo \u00e8 anche detto sottocostale perch\u00e9 non \u00e8 compreso fra due coste, ma decorre sotto la dodicesima.\nI nervi decorrono lungo gli spazi intercostali compresi fra i muscoli intercostali interni e i muscoli intercostali intimi, assieme ai vasi. I primi 6 nervi raggiungono lo sterno e perforano la parete toracica per distribuirsi alla cute anterolaterale del torace con il nome di rami cutanei anteriori. Gli ultimi 6 nervi continuano oltre gli spazi intercostali e decorrono obliquamente verso il basso\nnella parete anteriore dell'addome, fra i muscoli obliquo interno e trasverso dell'addome, fino a raggiungere il retto dell'addome; qui terminano come rami cutanei anteriori che si distribuiscono alla parete anteriore dell'addome.\nRami collaterali.\nDurante il loro decorso i nervi intercostali emettono vari rami collaterali:"}
{"id": "2216166", "revid": "111319", "url": "https://it.wikipedia.org/wiki?curid=2216166", "title": "Christine von Saltza", "text": ""}
{"id": "2216167", "revid": "247222", "url": "https://it.wikipedia.org/wiki?curid=2216167", "title": "Guarda gi\u00f9 dalla pianura", "text": "Guarda gi\u00f9 dalla pianura \u00e8 un album degli Stormy Six, pubblicato dalla Ariston Records nel novembre del 1973. Il disco fu registrato presso gli \"Studi Ariston\" di Milano (Italia) da Gianni Prudente."}
{"id": "2216171", "revid": "309289", "url": "https://it.wikipedia.org/wiki?curid=2216171", "title": "Ulachan-Tirechtjach", "text": "LUlachan-Tirechtjach () \u00e8 un fiume della Russia siberiana orientale, affluente di sinistra del D\u017eard\u017ean (bacino idrografico della Lena).\nNasce e scorre nel versante occidentale della catena montuosa dei monti di Verchojansk, dalla sezione chiamata monti del D\u017eard\u017ean; sfocia nel fiume D\u017eard\u017ean a 11\u00a0km dalla foce. Il maggiore affluente \u00e8 il fiume Kyra-Tirechtjach (74\u00a0km), proveniente dalla destra idrografica.\nCome tutti gli altri fiumi della zona, \u00e8 gelato, mediamente, nel periodo fra la met\u00e0 di ottobre e la fine di maggio."}
{"id": "2216175", "revid": "1543377", "url": "https://it.wikipedia.org/wiki?curid=2216175", "title": "Petrogale penicillata", "text": "Il wallaby delle rocce dalla coda a spazzola (Petrogale penicillata ), noto anche come wallaby delle rocce dalle orecchie piccole, \u00e8 una delle sedici specie di wallaby delle rocce del genere \"Petrogale\". Vive sulle rocce e tra le rupi della Grande Catena Divisoria, da 100\u00a0km circa a nord-est di Brisbane al Victoria settentrionale, in habitat che spaziano dalla foresta pluviale alle foreste di sclerofille aride. Il numero di esemplari di questo wallaby si \u00e8 ridotto notevolmente nelle regioni meridionali e occidentali dell'areale, ma rimane piuttosto alto nel Nuovo Galles del Sud settentrionale e nel Queensland meridionale.\nIntroduzione in altri luoghi.\nDurante il periodo in cui imperversava il movimento di acclimatizzazione, alla fine dell'800, il governatore Grey introdusse questa ed altre quattro specie di wallaby (tra cui il raro wallaby parma) su alcune isole del Golfo di Hauraki, nei pressi di Auckland (Nuova Zelanda), dove proliferarono con successo. In tempi moderni, queste popolazioni sono state viste come specie esotiche nocive che hanno avuto un severo impatto su flora e fauna indigene. Proprio per questo \u00e8 stato intrapreso un piano di eliminazione. I wallaby sono gi\u00e0 stati eliminati dalle isole di Rangitoto e Motutapu, mentre su Kawau il progetto \u00e8 tuttora in corso.\nNel 2003, alcuni wallaby delle rocce dalla coda a spazzola provenienti da Kawau sono stati trasferiti nel Parco di Conservazione di Waterfall, a nord di Sydney, nel Nuovo Galles del Sud, per portare avanti un progetto di riproduzione in cattivit\u00e0.\nIn seguito alla fuga di una coppia avvenuta negli anni '20, una piccola popolazione di questi animali \u00e8 presente anche sull'isola di Oahu, alle Hawaii."}
{"id": "2216176", "revid": "80339", "url": "https://it.wikipedia.org/wiki?curid=2216176", "title": "Ulachan Tirechtjach", "text": ""}
{"id": "2216177", "revid": "80339", "url": "https://it.wikipedia.org/wiki?curid=2216177", "title": "Ulahan-Tirehtjah", "text": ""}
{"id": "2216179", "revid": "80339", "url": "https://it.wikipedia.org/wiki?curid=2216179", "title": "Ulahan Tirehtjah", "text": ""}
{"id": "2216180", "revid": "80339", "url": "https://it.wikipedia.org/wiki?curid=2216180", "title": "Ulakhan Tirekhtjakh", "text": ""}
{"id": "2216182", "revid": "80339", "url": "https://it.wikipedia.org/wiki?curid=2216182", "title": "Ulakhan-Tirekhtjakh", "text": ""}
{"id": "2216183", "revid": "22356", "url": "https://it.wikipedia.org/wiki?curid=2216183", "title": "Thelxiope", "text": ""}
{"id": "2216185", "revid": "80339", "url": "https://it.wikipedia.org/wiki?curid=2216185", "title": "Ulakhan-Tirekhtyakh", "text": ""}
{"id": "2216186", "revid": "123320625", "url": "https://it.wikipedia.org/wiki?curid=2216186", "title": "Giovanni Battista (nome)", "text": "Origine e diffusione.\nSi tratta di un nome composto, formato dall'unione di Giovanni (o Gianni) e Battista; viene generalmente dato in onore di san Giovanni il Battista.\nOnomastico.\nL'onomastico si festeggia in memoria del gi\u00e0 citato san Giovanni Battista, festeggiato il 7 gennaio dalla Chiesa ortodossa e il 24 giugno da quella cattolica. Si ricordano con questo nome anche numerosi altri santi e beati, fra i quali, nei giorni seguenti:"}
{"id": "2216192", "revid": "767487", "url": "https://it.wikipedia.org/wiki?curid=2216192", "title": "My Son, My Son, What Have Ye Done", "text": "My Son, My Son, What Have Ye Done \u00e8 un film del 2009 diretto da Werner Herzog.\nIl soggetto e la sceneggiatura, ad opera dello stesso regista, prendono spunto da un fatto di cronaca reale. Il produttore \u00e8 David Lynch.\nTrama.\nIn una villetta di un'elegante zona residenziale di San Diego \u00e8 stato commesso un delitto.\nLa polizia, appena arrivata, raccoglie testimonianze inequivocabili secondo le quali l'assassino \u00e8 Brad McCullum, un giovane che vive dall'altra parte della strada, mentre la vittima \u00e8 la madre dello stesso. Il ragazzo, attore dilettante, ha fatto in tempo a tornare a casa sua e a barricarsi, armato, con due ostaggi.\nIl detective Havenhurst interroga alcune persone, tra cui la fidanzata dell'assassino e il suo insegnante di recitazione, e ricostruisce il percorso che ha portato il giovane a manifestazioni folli, ben prima del culmine matricida.\nTutto ebbe inizio durante una gita con amici sulle montagne del Per\u00f9. Di fronte all'eventualit\u00e0 di affrontare una discesa in kayak su un fiume, Brad oppose il suo rifiuto motivandolo con un cambiamento esistenziale profondo. Gli amici annegarono tutti in quell'escursione, e al ritorno Brad era definitivamente cambiato.\nLa partecipazione poi alle prove dell\"'Elettra\" di Sofocle innesc\u00f2 in lui una ribellione verso l'invadenza e l'iperprotettivit\u00e0 della madre, che per\u00f2 trov\u00f2 sfogo solo nella finzione teatrale, almeno fino al tragico inevitabile epilogo.\nQuando interviene la SWAT, Brad, che in realt\u00e0 aveva in ostaggio solo due fenicotteri, cede senza opporre resistenze.\nI fatti reali.\nLa trama si ispira a un delitto avvenuto a San Diego, California, nel giugno 1979. L'allora trentaquattrenne Mark Yavorsky, promessa del basket e della recitazione, uccise la madre con un'antica sciabola lunga tre piedi e venne poi dichiarato non sano di mente.\nHerzog lo incontr\u00f2 verso la fine degli anni novanta, andandolo a trovare nel camper dove viveva. Herzog afferm\u00f2 che era evidentemente un uomo pazzo e pericoloso, e non l'ha pi\u00f9 voluto reincontrare.\nMark Yavorsky \u00e8 poi morto nel 2003.\nProduzione.\nLe riprese, effettuate in digitale tra marzo e aprile 2009, hanno avuto luogo principalmente a San Diego, in California, negli stessi luoghi in cui sono avvenuti i fatti reali.\nGli attori principali si sono detti entusiasti di aver girato nei luoghi reali, mentre per il produttore Eric Bassett e per lo stesso Herzog si \u00e8 trattato solo di una questione di comodit\u00e0 e risparmio. Inizialmente infatti le riprese dovevano aver luogo a Coronado, vicino a San Diego, ma sarebbe stato troppo costoso per un film dal budget inferiore ai 10 milioni di dollari.\nAlcune scene sono state girate in Per\u00f9 e nella Cina orientale.\nDistribuzione.\nIl trailer del film \u00e8 stato pubblicato il 17 agosto 2009.\n\"My Son, My Son, What Have Ye Done\" \u00e8 stato presentato alla 66\u00aa Mostra internazionale d'arte cinematografica di Venezia, edizione in cui \u00e8 stato presentato anche un secondo film di Herzog, \"Il cattivo tenente - Ultima chiamata New Orleans\".\nIl film ha partecipato inoltre al Toronto International Film Festival ed \u00e8 uscito nelle sale italiane l'11 settembre 2010.\nAccoglienza.\nCritica.\nNe \"Il Mereghetti. Dizionario dei film\", \"My Son, My Son, What Have Ye Done\" viene definito un film \u00abSottovalutato e spesso incompreso, [...] un tragico aggiornamento di \"L'enigma di Kaspar Hauser\"\u00bb.\nLa recensione della rivista \"Variety\" \u00e8 invece estremamente tiepida e afferma, tra l'altro: \u00abSe \"My Son\" fosse un album, sarebbe un concerto in cui Herzog canta delle sue B-sides reinterpretate, dal vivo e leggermente stonate\u00bb."}
{"id": "2216193", "revid": "122209132", "url": "https://it.wikipedia.org/wiki?curid=2216193", "title": "Episodi di Rex (seconda stagione)", "text": "La seconda stagione della serie televisiva Rex, composta da 12 episodi, \u00e8 stata trasmessa in Italia dal 17 marzo al 13 aprile 2009 su Rai 1. La serie \u00e8 prodotta da Beta Film e Leader Productions.\nLa seconda stagione ha avuto un buon riscontro nel pubblico, considerando che la sua messa in onda \u00e8 stata anticipata di molto per contrastare un calo di ascolti subito dalla rete a causa dei talent show proposti da Canale 5, inoltre la serie ha subito un'ulteriore variazione di palinsesto per dare spazio ai programmi riguardo al terremoto a L'Aquila.\n\"Vite in pericolo\".\nTrama.\nQuest'episodio \u00e8 la continuazione dell'ultimo episodio dell'undicesima stagione. Rex viene ferito (saltando verso il proiettile per salvare il commissario Fabbri) e viene subito ricoverato alla clinica veterinaria. Il commissario Fabbri non lo abbandona mai. Nel frattempo Achille Gentilini, l'uomo che il Commissario Fabbri aveva lasciato ammanettato nel giardino della villetta, pensa alla sua fuga e anche ad una vendetta verso Fabbri.\n\"Morte tra i delfini\".\nTrama.\nIn una vasca dei delfini del parco acquatico di Zoomarine viene ritrovato il cadavere di una giovane ragazza dipendente del parco che \u00e8 stata violentata prima di essere uccisa. Lorenzo, Rex e Morini indagano.\n\"La scuola della paura\".\nTrama.\nConcezio Soldati decide di vendicare la morte del figlio avvenuta tragicamente all'interno della palestra di una scuola elementare due anni prima. Dopo aver ucciso il preside allora in carica, fa irruzione nella scuola con l'intento di uccidere anche la maestra, responsabile di non aver adeguatamente sorvegliato i bambini. Non trovandola all'interno della scuola, l'uomo disperato prende in ostaggio alcuni bambini con una maestra minacciando di ucciderli se non gli viene consegnata la maestra da lui cercata.\n\"Affari di famiglia\".\nTrama.\nNella villa della famiglia Borromini il conte Alfonso viene trovato morto nella sua stanza. All'apparenza pare un caso di suicidio ma meno di 24 ore dopo all'interno del giardino della villa viene ritrovato il cadavere della cameriera. Le indagini condotte dal commissario Fabbri con l'aiuto di Rex portano a scoprire numerosi conflitti e intrighi che intercorrono all'interno della famiglia Borromini.\n\"La mamma \u00e8 sempre la mamma\".\nTrama.\nElisa Donati viene uccisa nella sua villa di Santa Marinella. La madre di Lorenzo che conosceva personalmente la donna, si adopera affinch\u00e9 sia il figlio a occuparsi delle indagini. Lorenzo si reca cos\u00ec a Santa Marinella con il fido Rex e svolge le indagini con la collaborazione di una sua vecchia fidanzata Nina, commissario locale.\n\"Masquerade\".\nTrama.\nUna bellissima modella muore stroncata da un arresto cardiaco durante un servizio fotografico. L'autopsia condotta da Gaiba porta a scoprire che la morte della donna \u00e8 stata causata da un'eccessiva dose di Acqua Tofana immessa all'interno di un medicinale di cui la giovane faceva uso. Intanto Lorenzo sta a casa sua con un piede ingessato.\n\"L'ultima scommessa\".\nTrama.\nIn un ippodromo viene ritrovato il cadavere di un fantino che aveva appena vinto la prima gara importante della sua carriera. Si scopre inoltre che una grossa somma di denaro era stata puntata sulla vittoria del giovane fantino.\n\"Un uomo solo\".\nTrama.\nDonatella Salani, amante del dottor Gori, viene trovata morta all'interno della sua abitazione. I sospetti cadono inaspettatamente proprio su Gori. Fabbri e Rex dimostreranno la sua innocenza catturando il vero assassino.\nshare (replica) 16.68%\n\"Il colore del silenzio\".\nTrama.\nAndrea Migliavacca \u00e8 uno psichiatra che si occupa di bambini autistici. Durante una seduta addormenta il suo piccolo paziente e si allontana, non visto, dall'ospedale e uccide una donna. Nessuno sembra essersi accorto di nulla se non Michele, figlio della donna uccisa e anch'egli autistico, che dalle scale di casa ha visto tutto. Grazie all'aiuto di Rex, Michele riuscir\u00e0 a confidare chi sia l'assassino.\nshare (replica) 17,84%\n\"Il tombarolo\".\nTrama.\nAll'uscita di una mostra a Roma viene ucciso un uomo a colpi di pistola, Marco Pagani. Le indagini portano a investigare nel mondo dei tombaroli a cui apparteneva Pagani. Lorenzo e Rex scoprono che l'omicidio \u00e8 legato alla scomparsa di alcuni reperti etruschi di grande valore. Il caso si complica ulteriormente quando l'assassino cerca di uccidere anche Fabio Di Leo, un amico della vittima che accortosi di essere in pericolo si procura un'arma e, a sua volta, tenta di uccidere l'assassino di Pagani per vendicarlo.\nshare (replica) 17,78%\n\"L'ultima partita\".\nTrama.\nVienna, giugno 2008. Sulla capitale austriaca incombono i campionati europei di calcio ma proprio durante l'importante evento un pericoloso serial killer uccide persone legate all'ambiente calcistico seguendo sempre lo stesso rituale. Kunz, nel frattempo promosso \"maggiore\", si occupa delle indagini ma ha ancora una volta bisogno dell'aiuto di Rex per risolvere il caso. Cos\u00ec Fabbri e Rex, dopo aver brillantemente risolto un caso di sequestro a Roma, si recano a Vienna in aiuto di Kunz e della polizia austriaca."}
{"id": "2216194", "revid": "118707102", "url": "https://it.wikipedia.org/wiki?curid=2216194", "title": "Dahlia TV", "text": "Dahlia TV \u00e8 stata una piattaforma televisiva a pagamento per la televisione digitale terrestre. La piattaforma era offerta da Dahlia TV S.r.l. e destinata al mercato italiano.\nSecondo quanto dichiarato dal provider la piattaforma mirava a coprire un ampio target commerciale, con canali tematici riguardanti calcio, sport e sport estremi, eros e cinema per adulti.\nGi\u00e0 conosciuta in Svezia come \"Boxer\" ed in Finlandia come \"Plus TV\", \u00e8 stata presente anche per un breve periodo in Spagna con lo stesso nome della versione italiana.\nStoria.\nDahlia TV part\u00ec ufficialmente il 7 marzo 2009 in sostituzione di Cartapi\u00f9 (la pay tv di LA7), ampliandone in modo significativo l'offerta. Nel primo anno arriv\u00f2 a un totale di 450.000 abbonati.\nNel mese di luglio 2009 part\u00ec ufficialmente la nuova formula di pagamento dahlia TV dal nome dahlia Facile e il 28 settembre dello stesso anno alle ore 18.00, il canale Dahlia Explorer ha iniziato le sue trasmissioni.\nLa societ\u00e0 organizz\u00f2 per la sua promozione un torneo amichevole, denominato \"Dahlia Cup\". Esso consisteva in un triangolare fra Catania, Cagliari e Fiorentina. La prima ed unica edizione si svolse il 2 agosto 2009 allo Stadio Angelo Massimino di Catania, e vide la vittoria della squadra di casa.\nNel mese di dicembre 2009 Dahlia Sport acquist\u00f2 i diritti della Coppa di Lega francese.\nIl 1\u00ba febbraio 2010 il canale Dahlia Sport 2 inizi\u00f2 ufficialmente a trasmettere (prima il canale era usato quando venivano trasmessi pi\u00f9 incontri, in diretta e in contemporanea).\nDall'11 giugno sino alla fine dei mondiali su Dahlia Sport ogni sera dalle 23.00 Aldo Biscardi e Sara Ventura hanno presentato \"Fratelli d'idahlia\", programma dedicato al Campionato mondiale di calcio 2010 in Sudafrica. Tra gli ospiti in studio, inviato in Sudafrica per Dahlia TV c'era Massimo Caputi che rimaneva in collegamento in diretta con lo studio di Roma tra opinioni, interviste e news. Il programma \u00e8 andato in onda tutte le sere tranne nelle giornate di stop del Mondiale ed \u00e8 stato visibile anche ai clienti che avevano un abbonamento Dahlia Silver.\nIl 12 giugno 2010 \u00e8 stato lanciato il nuovo canale Dahlia Extra che aveva una programmazione rivolta ad un pubblico giovane anche con concerti, backstage e casting di \u00abBelle di Dahlia\u00bb.\nNei campionati 2009/2010 e 2010/2011 Dahlia TV \u00e8 stato lo sponsor del e del .\nIl 26 agosto 2010 part\u00ec il nuovo canale tematico \"Palermo Channel TV\", dedicato esclusivamente alla squadra rosanero. Poco dopo, Dahlia acquista i diritti della Celtic League di rugby (in cui giocano due squadre italiane, Benetton Treviso e Aironi Viadana).\nNel mese di ottobre il canale Dahlia Eros che trasmetteva film erotici e anime \u00e8 stato cancellato. Il motivo della sua eliminazione probabilmente \u00e8 stato quello dello spazio sul mux dopo che \u00e8 stato aggiunto un canale Adult.\nPer la stagione 2010/2011 Dahlia aveva in programma di trasmettere tutti gli anticipi, tutti i posticipi e le partite in casa e in trasferta di Cagliari, Catania, Cesena, Chievo, Lecce, Parma, Sampdoria, Udinese. Sono stati trasmessi in esclusiva parziale il campionato di Serie B con tutti gli anticipi e posticipi e tutti i gol di ogni giornata. Tutte le news del calcio nazionale e internazionale sono state seguite da ben 13 nuovi programmi in onda tutti i giorni.\nAlla fine del mese di ottobre 2010, Dahlia contava circa 850.000 abbonati.\nIl 10 gennaio 2011 la societ\u00e0 \u00e8 stata messa in liquidazione dai soci a causa dei risultati negativi della vendita degli abbonamenti (300.000 contro i 350.000 necessari al pareggio dei debiti). Il 31 gennaio 2011 alla riunione dei soci il maggiore azionista Airplus ha comunicato la decisione di liquidare la societ\u00e0.\nIl 24 febbraio Dahlia TV riconsegna alla Lega di Serie A e di Serie B i suoi diritti e il giorno dopo alle ore 19:00 annuncia la definitiva chiusura.\nIl 14 marzo vengono eliminati definitivamente tutti i canali Dahlia dal mux TIMB 2. Ne rimane solo uno sul canale 401 con la denominazione \"DAHLIA TV\" che mostra il cartello di chiusura delle trasmissioni. Il 31 marzo \u00e8 stato eliminato anche il canale \"DAHLIA TV\", che mostrava il cartello di chiusura.\nSecondo l'opinione de Il Fatto Quotidiano, Telecom Italia avrebbe incassato 20 milioni di euro all'anno da Dahlia Tv (\u00ab\"prima che Dahlia spirasse sotto questo peso\"\u00bb), affittando i canali ottenuti in pi\u00f9 rispetto a LA7 e a MTV, che aveva prima.\nContenuti offerti.\nL'offerta di Dahlia Tv era rivolta principalmente ad un pubblico maschile con contenuti che spaziavano dallo sport (con un riguardo particolare al calcio e agli sport estremi) all'intrattenimento proponendo documentari, concerti e contenuti per adulti. Complessivamente l'offerta era composta da 16 canali suddivisi in:\nDahlia Sport.\nErano 2 canali sportivi dedicati allo sport in generale, in particolare calcio, vela, motori, boxe e rugby, con uno spazio riservato al poker con tutti i pi\u00f9 importanti tornei professionistici europei e mondiali.\nResponsabile dei contenuti per i canali sportivi era Maurizio Biscardi.\nDahlia Calcio.\nOfferta dedicata alla Serie A sui canali Dahlia Calcio 1, 2, 3, 4, 5.\nOltre alla massima divisione, con tutte le partite di Cagliari, Sampdoria, Catania, Udinese, Parma, Chievo, Cesena e Lecce Dahlia Calcio offriva anche la Serie B trasmettendo, in esclusiva sul digitale terrestre, tutti gli anticipi e i posticipi e altre partite di Serie B, in pi\u00f9 veniva trasmesso \"Dahlia Super Mosaico\" con tutti i gol e gli highlights di tutti gli altri incontri in diretta. Dahlia trasmetteva anche tutti i Play Off e i Play Out in diretta.\nDahlia Extra.\nDahlia Extra era il canale dedicato agli eventi, le cui trasmissioni erano attive in specifiche occasioni.\nDal 15 giugno 2010 trasmetteva tutti i giorni dalle ore 14 alle ore 16 circa e dalle ore 18 alle ore 20 (l'orario poteva variare in funzione della capacit\u00e0 di banda sul multiplex, con le trasmissioni che venivano cambiate d'orario nei giorni in cui andavano in onda molti eventi calcistici) contenuti musicali e di intrattenimento, tra cui un appuntamento quotidiano con il backstage di Gigi D'Alessio, concerti di cantanti italiani e internazionali, programmi di comici italiani emergenti, BravoGrazie. \u00c8 l'unico canale dell'offerta dahlia ad essere trasmesso in nativo.\nDahlia Xtreme.\nCanale dedicato agli sport pi\u00f9 estremi e quelli \u201cadrenalinici\u201d ma anche agli stili di vita pi\u00f9 strani, i lavori pi\u00f9 impensabili e i fight sports articolato su quattro diverse finestre editoriali:\nDahlia Explorer.\nDahlia Explorer era il primo canale in onda sulla televisione digitale terrestre a trasmettere a pagamento una programmazione documentaristica.\nIl canale aveva iniziato ufficialmente le sue trasmissioni il 28 settembre 2009 alle ore 18.00 come scritto sul cartello prima delle trasmissioni e il primo programma che fu mandato in onda \u00e8 \"Steve e i 60 Animali pi\u00f9 pericolosi. I contenuti del canale erano: natura, scienza e ingegneria, lifeStyle e crimine (quest'ultimo trasmettendo in 2 segmenti orari programmi dell'emittente televisiva statunitense TruTv, in onda anche con il proprio logo).\nIl Responsabile dei contenuti dei canali era Giuseppe Musci.\nDahlia eros.\nSi trattava della prima emittente italiana interamente dedicata all'erotismo. Le trasmissioni spaziavano dai film alle serie tv, fino ai cartoni animati dedicati. Il canale, pensato per un'audience sia maschile che femminile, parte dalla commedia sexy italiana degli anni '70 per divenire pi\u00f9 pornografica all'avvicinarsi della notte.\nTestimonial del canale era Roberta Gemma che intratteneva il canale con piccoli siparietti a sfondo sexy tra un programma e l'altro andando a diventare sempre pi\u00f9 spinti man mano che si avanzava con la fascia notturna.\nSerie Anime.\nDal 21 dicembre 2009 il canale ha iniziato a trasmettere anime in seconda serata in versione integrale senza tagli e censure.\nTra i titoli che sono stati in programmazione:\nPalermo Channel TV.\nSi trovava nella posizione 420 per chi avesse attivato la LCN; l'emittente ha iniziato le trasmissioni il 27 agosto 2010 ed era dedicata al Palermo Calcio. Si \u00e8 trattata della sesta emittente televisiva d'una squadra calcistica e quinta a copertura nazionale.\nIl canale trasmetteva news, partite del passato e del campionato in corso (audiocronaca in tempo reale, e cronaca con video in differita di tre ore), allenamenti in differita dai campi, conferenze stampa in versione integrale, interviste esclusive alla squadra, servizi e partite del settore giovanile, partite estive amichevoli, servizi inerenti a tutto l'ambito rosanero e collegamenti dallo stadio in diretta, pre e post partita di campionato e coppe.\nL'iniziativa \u00e8 stata presentata dall'amministratore delegato Rinaldo Sagramola il 3 giugno. Il direttore \u00e8 stato Maurizio Biscardi (il figlio di Aldo), il vice direttore \u00e8 stato Massimo Caputi, il responsabile della struttura giornalistica \u00e8 stato Fabio Russomando.\nIl 25 febbraio 2011 a seguito della chiusura di Dahlia TV anche Palermo Channel TV cessa le sue trasmissioni.\nDahlia Adult.\nSi trattava della trasmissione in orario notturno e con sistema di controllo parentale di film per adulti, sui canali dahlia Adult 1, 2 e 3 e gay.\nNegli ultimi mesi le emittenti aggiungono alle loro trasmissioni varie produzioni. Tra i testimonial, oltre a Roberta Gemma che partecipa, come ha fatto con i canali eros, con piccoli siparietti, ma molto pi\u00f9 spinti; per sponsorizzare la programmazione di Natale 2009 ha partecipato anche Franco Trentalance.\nDahlia Adult 1 trasmetteva film legati alle pellicole pi\u00f9 gettonate nel settore.Dahlia Adult 2 trasmetteva film di genere lesbico, trans e teenager.Dahlia Adult 3 trasmetteva film di genere adult sext, adult word, e adult amateur.Dahlia Adult Gay trasmetteva film di genere gay.\nDahlia Adult Gay.\nSi trattava di un canale a pagamento Dahlia TV che trasmetteva film pornografici gay di qualsiasi genere, protetto da parental control.\nDahlia Adult Gay \u00e8 stato lanciato il 1\u00ba ottobre 2010, come scissione dal canale \"Dahlia Adult 3\", divenendo il quarto canale del pacchetto Dahlia Adult. Come gli altri, il canale \u00e8 stato chiuso con il fallimento della societ\u00e0 il 25 febbraio 2011.\nServizi televisivi.\nCanali televisivi.\nTelevisioni gratuite.\nUnico canale gratuito della piattaforma era Dahlia Promo (LCN 400) che trasmetteva in continuazione i promo dei principali contenuti della piattaforma. Premendo il tasto rosso era possibile vedere la lista dei programmi trasmessi in quel momento dai singoli canali di Dahlia.\nPacchetti.\nDahlia 3 mesi.\nTutti i canali di Dahlia TV per 3 mesi a 57 euro.\nDahlia Silver.\nDahlia Sport, Dahlia Explorer e Dahlia Eros per 12 mesi a 99 euro.\nDahlia Gold.\nTutti i canali di Dahlia TV per 12 mesi a 149 euro.\nDotazioni per l'utente.\nPer poter fruire della programmazione Dahlia TV era necessario disporre di una smart card dahlia TV acquistabile nelle ricevitorie, nei negozi di elettronica, nei supermercati e in edicola (per chi attivava il servizio di pagamento dahlia Facile e non aveva una smart card, dahlia TV inviava gratuitamente la smart card Dahlia); di un decoder digitale terrestre interattivo MHP (con bollino Blu certificato da DGTVi) o un televisore con il digitale terrestre integrato predisposto per la visione dei canali Pay per View del digitale terrestre (con bollino Bianco certificato da DGTVi)."}
{"id": "2216201", "revid": "1498232", "url": "https://it.wikipedia.org/wiki?curid=2216201", "title": "Medagliere dei XIII Giochi paralimpici estivi", "text": ""}
{"id": "2216202", "revid": "21918656", "url": "https://it.wikipedia.org/wiki?curid=2216202", "title": "Il fantastico mondo di Paul e Nina", "text": ""}
{"id": "2216206", "revid": "1543377", "url": "https://it.wikipedia.org/wiki?curid=2216206", "title": "La fenice e la tortora", "text": "La fenice e la tortora (\"The Phoenix and the Turtle\") \u00e8 un poema allegorico di William Shakespeare sulla morte dell'amore ideale, pubblicato nel 1601. \u00c8 uno dei suoi lavori pi\u00f9 oscuri e ha portato a molti conflitti interpretativi. Fu considerato il primo poema sulla metafisica. Quando fu pubblicato, in appendice ad un poema di Robert Chester intitolato \"Love's Martyr\", non aveva un titolo. Nel dizionario 'A World of Words' di John Florio, il termine tortora \u00e8 tradotto come 'Turtle-dove.'\nLa fenice e la tortora sono entrambi simboli allegorici dell'amore. Nel poema si narra della loro morte, e di come siano una cosa sola: \u00abTwo distincts, division none\u00bb. Alcuni uccelli sono invitati, altri esclusi. La poesia si conclude con una preghiera per gli amanti morti.\nContesto.\nIl poema fu pubblicato nel 1601 come supplemento a una lunga poesia di Robert Chester, \"Martire d'Amore.\" Chester fece precedere la poesia da una breve dedica indirizzata a \"La fenice e la tortora\".\nLa poesia principale di Chester \u00e8 una lunga allegoria in cui viene esplorato il rapporto tra gli uccelli, e il suo simbolismo. Essa incorpora la storia di Re Art\u00f9, e la storia della Gran Bretagna, elencando le etimologie gallesi delle citt\u00e0 britanniche. Il poema culmina con l'immolazione congiunta della fenice e della tortora, che d\u00e0 vita a un nuovo e pi\u00f9 bell'uccello dalle ceneri. La fenice \u00e8 considerata femmina mentre la tortora \u00e8 maschio.\nInterpretazioni.\nOltre a un'allegoria sul matrimonio ideale, la poesia pu\u00f2 essere vista come una spiegazione della relazione tra verit\u00e0 e bellezza, o di amore appagante, nel contesto del neoplatonismo rinascimentale. Sembra anche che alla base di questa concezione di amore perfetto non ci siano solo fonti scolastiche riguardanti il concetto della Trinit\u00e0, ma anche tre linee di tradizione cattolica medievale: l'unione mistica, l'amicizia spirituale, e il matrimonio spirituale. Shakespeare introduce una serie di altri uccelli, attingendo alla precedente letteratura sul parlamento degli uccelli per rappresentare la morte degli amanti come la dolorosa perdita di un ideale.\nSono stati fatti numerosi tentativi di associare i personaggi del poema a personaggi storici, ma i critici moderni tendono a sottolineare la natura ormai irrisolvibile delle ambiguit\u00e0 del testo.\nJohn e Ursula Salusbury.\nPoich\u00e9 Chester dedic\u00f2 la poesia principale della raccolta a Sir John Salusbury e sua moglie Ursula Stanley, si \u00e8 pensato che le poesie della raccolta, compresa quella di Shakespeare, fossero dedicate ai coniugi. Salusbury era un cortigiano di Elisabetta I, membro della potente famiglia Salusbury del Galles. La moglie Ursula era figlia illegittima di Henry Stanley, conte di Derby. L'obiezione a questa teoria \u00e8 che la coppia aveva avuto dieci figli, mentre nella poesia si celebra il matrimonio casto, e l'unico figlio nasce dalla morte corporale degli amanti. L'identificazione di Salusbury come il soggetto del poema fu sostenuta principalmente da Carleton Brown nel 1913. L'autore afferm\u00f2 che la poesia fosse stata scritta dopo la nascita del primo figlio della coppia, e pubblicata in seguito. Un'altra lettura suggerisce che la poesia celebri l'amore casto e la devozione di Salusbury per sua sorella, per la quale aveva gi\u00e0 scritto una poesia.\nLa regina Elisabetta I.\nUn'interpretazione alternativa \u00e8 quella che simboleggia nella fenice la regina Elisabetta I, il che spiegherebbe la castit\u00e0 del rapporto fra gli amanti e l'implicazione che il loro \"figlio\" sia qualcosa di mistico, non fisico. Elisabetta \u00e8 stata spesso collegata alla fenice: ci si riferisce a lei come fanciulla della fenice anche nell\"'Enrico VIII\" (anche se quel passaggio \u00e8 attribuito a Jhon Fletcher). Due ritratti della regina attribuiti a Nicholas Hilliard sono conosciuti come \"Ritratto col pellicano\" e \"Ritratto con la fenice\", a causa di gioielli della regina. Entrambi gli uccelli appaiono nella poesia principale di Chester. Si obbietta per\u00f2 che l'intimit\u00e0 tra i due amanti \u00e8 troppo intensa per poter essere confrontata con quella di Salusbury e la regina. Secondo Katherine Duncan-Jones e Henry Woudhuysen la poesia potrebbe essere riferita al discorso al parlamento che la regina fece nel 1601, da molti considerato il suo discorso di addio. Elisabetta potrebbe quindi rappresentare entrambi gli uccelli, con il suo aspetto da monarca (fenice) e da essere umano (tortora). Salusbury rappresenterebbe invece il popolo.\nAlcuni studiosi interpretano il figlio della fenice come un riferimento all'erede di Elizabeth, Giacomo VI di Scozia. Ma \u00e8 una tesi molto problematica poich\u00e9 nel 1601 Elisabetta era ancora in vita.\nLa teoria che le due poesie di Chester e Shakespeare facciano riferimento al rapporto tra Elisabetta e Robert Devereux, Conte di Essex fu proposta da Grosart nel 1878, poi ripresa da William Matchett nel 1965. Molti autori che rifiutano l'identificazione degli amanti con Robert ed Elisabetta, tuttavia, sostengono che gli eventi di ribellione e l'esecuzione di Essex nei primi mesi del 1601 possono ritrovarsi dietro alcuni passaggi pi\u00f9 oscuri dei poemi della collezione.\nMartiri cattolici.\nUn'altra tesi \u00e8 che la poesia sia un elogio criptico al cattolicesimo ed \u00e8 collegata alle tesi secondo cui Shakespeare in segreto fosse cattolico. Molti critici hanno notato che la poesia sembra riferirsi alla liturgia cattolica e agli scritti del poeta gesuita Robert Southwell, che tradusse l'inno latino Lauda Sion e in una poesia lod\u00f2 la castit\u00e0 coniugale di Maria e Giuseppe. I fautori dell'interpretazione cattolica hanno suggerito varie identit\u00e0 per identificare gli uccelli del poema, ma la lettura che ha guadagnato pi\u00f9 credito \u00e8 che la fenice ricorda Anne Line, una cattolica giustiziata a Tyburn nel 1601 e successivamente canonizzata dalla Chiesa cattolica come martire."}
{"id": "2216208", "revid": "253269", "url": "https://it.wikipedia.org/wiki?curid=2216208", "title": "Talia Balsam", "text": "Biografia.\nFiglia dell'attore Martin Balsam e dell'attrice Joyce Van Patten, \u00e8 nipote dell'attore Dick Van Patten e cugina dell'attore Vince Van Patten. Inizia la sua carriera verso la fine degli anni settanta. Tra i film a cui ha preso parte, da ricordare \"Cacciatori della notte\" (1979), \"Il pomo d'Adamo\" (1987), \"Istinto omicida\" (1991), \"Innamorarsi a Manhattan\" (2005), \"Tutti gli uomini del re\" (2006), \"The Cake Eaters - Le vie dell'amore\" (2007), \"Fa' la cosa sbagliata\" (2008).\nMolto attiva anche sul piccolo schermo, ha partecipato alle pi\u00f9 note serie televisive. Ha interpretato la moglie di Jack Malone (Anthony LaPaglia) in \"Senza traccia\" e Mona Sterling in \"Mad Men\".\nL'attrice \u00e8 nota anche per essere stata la moglie di George Clooney dal 1989 al 1993; nel 1998 ha sposato l'attore John Slattery, da cui ha avuto un figlio, Harry (1999)."}
{"id": "2216211", "revid": "117240953", "url": "https://it.wikipedia.org/wiki?curid=2216211", "title": "Edoardo Pecar", "text": "Allievo di Pierino Pozzi e Tony Mantovani, il 6 febbraio 2009 \u00e8 stato eletto presidente del \"Club di Arte Magica di Milano\" associazione senza fini di lucro fondata nel 1972 con lo scopo di promuovere l'arte magica tra coloro che ne sono interessati. Con l'aiuto del CLAM sono nati i nomi di Raul Cremona, Aurelio Paviato e Vanni Bossi.\n\"VARIETA' NEL CILINDRO\" e \"SETTE E MEZZO\" in onda su TELEREPORTER come conduttore per 12 puntate.\n\u00c8 presidente della \"World Magic Academy\", ex \"Silvan Magic Academy\", accademia di magia europea con sede in Italia e succursali in Austria, Germania, Svizzera, Francia e Gran Bretagna.\n\u00c8 consulente per il CICAP per la verifica di persone che sostengono di avere poteri paranormali, e membro della commissione di studio dei fenomeni paranormali che ha esaminato tra l'altro Uri Geller.\nInsegna prestidigitazione sia al circolo nazionale sia quello mondiale denominato \u201cInternational Brotherhood Of Magicians\u201d, di cui \u00e8 stato segretario nazionale.\nHa collaborato con la rivista \"Il Monello\" tenendo una rubrica di giochi di prestigio per bambini.\nHa prestato le mani a Gabriele Ferzetti per la trasmissione televisiva in onda su RaiDue \"La mano indemoniata\" ed a Adriano Celentano per il film \"Asso\".\nIn \"Pentathlon\" su Canale 5, condotta da Mike Bongiorno, come concorrente sulla \n\"Storia della magia\", vincendo il titolo di super campione battendo il record delle vincite nei giochi a quiz.\nDal 1989 al 1993 ospite fisso nella trasmissione \" Alla Ricerca dell'Arca\" condotta di Mino Damato su RAITRE, sul tema del paranormale\nDal 1996 al 2001 ha partecipato come ospite fisso per 1000 puntate alla trasmissione condotta da Paolo Limiti \"E l'Italia racconta\"su Rai Due (in seguito intitolata \"Ci vediamo in tv\" nel 1997 e si \u00e8 trasformata \"Alle due su Rai Uno\" nel 1999.\nScelto dalla \"TIME WARNER\" e \"BLOCKBUSTER ITALIA\" come Testimonial per il lancio del DVD di HARRY POTTER a cui \u00e8 stato allegato il manuale del Mago scritto da Edoardo Pecar.\nDal 2001 al 2003 ospite fisso nella trasmissione \"Uno Mattina Sabato e Domenica\" condotta da Livia Azzariti du RAIUNO, applicando la Prestigiazione sul tema della medicina creando assieme agli autori una rubrica denominata \" E..R..ERRIDI MEDICI PER ALLEGRIA\"\nDal 2002 al 2008 ospite fisso alla finale dello \"Zecchino D'Oro\" e alla trasmissione legata ad esso \"Festa Della Mamma\" su RAIUNO.\nOspite a \"DOMENICA IN \" su RAIUNO condotta da Mara Venier Febbraio 2007 e Dicembre 2007\nAutore per 3 prime serate RAIDUE programma \"MASTERS OF MAGIC\" 2010\nAutore e ospite fisso per 60 puntate programma \"CARTOON MAGIC\" su RAIDUE 2011\nAutore e conduttore del programma \"GULP MAGIC\" 2015, 2016, 2017 su RAIGULP\nAltre trasmissioni come ospite:\n\"NIGHT AND DAY\" RAIDUE\n\"UN MILIONE AL SECONDO\" RETE 4 condotto da Pippo Baudo\n\"BIS\" CANALE 5 condotto da Mike Bongiorno\n\"INCONTRI D'ESTATE\" RETE 4 condotto da Cesare Cadeo\n\"BRAVO BRAVISSIMO\" RETE4 condotto da Maria Teresa Ruta programma per cui \u00e8 stata creata la scatola dei giochi di Prestigio.\n\"SERATA PARANORMALE\" CANALE 5 condotto da Alessandro Cecchi Paone\n\"LA MACCHINA DELLA VERITA'\" RAIDUE condotto da Giancarlo Saltamassi\n\"ITALIA MIA\" RAIUNO Con Gigi Marzullo, Diego Abatantuono, Maria Teresa Ruta\n\"IL PAESE DELLA CUCCAGNA\" TELEMONTECARLO 360 puntate autore Paolo Limiti\n\"TV STORY\" RAITRE\n\"PREMIATISSIMA\" CANALE 5 quale consulente per Ornella Muti pre i giochi di Prestigio che doveva eseguire.\nConsulente e Autore per la trasmissione \"I RE MAGHI\" RAIDUE condotto da Edwige Fenech, Arturo Brachetti, Francesco Scimemi\n\"TEST\" RAIUNO condotto da Emilio Fede\n\"DOMENICA IN\" e \"ESPOLANDO\" condotte da Mino Damato\n\"DOVE STANNO I PIRENEI\" RAIUNO condotta da Rosanna Cancellieri\n\"IO AMO GLI ANIMALI\" RAIDUE co-conduttore con Ramona Dell'Abate\n\"LA VITA IN DIRETTA\" RAIUNO\n\"TELETHON\" maratona su RAIUNO edizioni 2002 e 2003"}
{"id": "2216219", "revid": "767487", "url": "https://it.wikipedia.org/wiki?curid=2216219", "title": "Dych-Tau", "text": "Il monte Dych-Tau o Dychtau ( o \u0414\u044b\u0445-\u0442\u0430\u0443) \u00e8 una vetta di 5205 metri nella catena del Caucaso.\nAppartiene politicamente alla repubblica di Cabardino-Balcaria, nella Federazione Russa, a circa 55 chilometri dal confine con la Georgia. Rappresenta la seconda vetta pi\u00f9 elevata del Caucaso, dopo il monte El'brus, e la pi\u00f9 alta montagna della catena che non abbia origine vulcanica.\nAlpinismo.\nL'avvicinamento alla montagna \u00e8 normalmente effettuato da nord. Il villaggio di Bezingi, base per la salita alla vetta, \u00e8 collegato alla citt\u00e0 di Nal'\u010dik da linee di autobus, che per\u00f2 non sono effettuate con regolarit\u00e0. Dal villaggio di Bezingi si raggiunge il campo base, situato a 2180 metri sul livello del mare, dal quale occorrono altri 2 giorni di cammino per giungere alla base vera e propria della montagna.\nFu il celebre alpinista inglese Albert Frederick Mummery, assieme alla guida svizzera Zarfluh, a raggiungere la vetta per primo, nell'estate del 1888. Essi salirono lungo lo spigolo sud-ovest della montagna, tuttavia tale itinerario non \u00e8 pi\u00f9 considerato la via normale per raggiungere la cima. La via normale moderna, infatti, sale lungo la parete nord e richiede circa due giorni."}
{"id": "2216225", "revid": "200568", "url": "https://it.wikipedia.org/wiki?curid=2216225", "title": "Dykh Tau", "text": ""}
{"id": "2216228", "revid": "775372", "url": "https://it.wikipedia.org/wiki?curid=2216228", "title": "Monastero di San Panteleimon", "text": "Il monastero di San Panteleimon () o monastero russo (\u03a1\u03c9\u03c3\u03c3\u03b9\u03ba\u03cc\u03bd/Rossikon) \u00e8 uno dei venti monasteri della Chiesa ortodossa della Repubblica del Monte Athos in Grecia.\nSorge a met\u00e0 della penisola atonita sulla costa occidentale ed occupa il diciannovesimo posto nella gerarchia dei monasteri della \"Santa montagna\".\n\u00c8 dedicato a San Panteleimon medico (Anargyre) e martire, festa commemorativa il 27 luglio (9 agosto).\n\u00c8 retto dalla regola cenobitica. Nel 1990 contava 35 monaci contro i 1446 del 1903. In questi ultimi anni il cambio di regime in Russia ha fatto aumentare notevolmente il numero di monaci provenienti da quella nazione. Dal monastero dipendono le skite della \"Nuova Tebaide\" e di \"Xyl\u00f9rgu\" o \"Bogor\u00f2ditsa\" letteralmente la Madre di Dio, essendo dedicata alla Dormizione di Maria.\nStoria.\nIl grandioso monastero attuale, non circondato da mura, venne fondato nel 1765 e gran parte delle costruzioni risalgono dal XIX secolo. I primi insediamenti di monaci russi, risalenti all'XI secolo, occuparono l'attuale skita di \"Xyl\u00e0rgu\". Nel 1169 la comunit\u00e0 monastica atonita don\u00f2 ai monaci russi il monastero di San Panteleimon, costruito nel X secolo. Dopo il 1237 con l'invasione tartara della Russia il flusso di monaci verso la \"Santa montagna\" cess\u00f2. Essi vennero sostituiti da religiosi serbi, che occuparono il monastero fino all'occupazione ottomana. Dal 1480 al 1735 il gruppo monastico torn\u00f2 sotto protezione russa. La Guerra russo-turca (1735-1739) interruppe la presenza di monaci da quella regione. Fino al 1821 vennero rimpiazzati da religiosi greci sostenuti dai monarchi moldavi e valacchi, in quel periodo la comunit\u00e0 era retta a regola idiorritmica. Con il patrocinio del boiardo di Moldavia Scarlatos Kallimachis tra il 1812 e il 1821 venne costruito l'attuale \"katholik\u00f2n\". Dal 1821 ritorn\u00f2 l'afflusso di monaci dalla Russia. Nel 1888 venne eretta la splendida chiesa in stile russo della Protezione della Vergine, la torre campanaria possiede una campana di oltre 8 metri di altezza e di 2.71 metri di diametro pesante tredici tonnellate. Nel 1892 venne costruito l'immenso refettorio e nel 1899 la chiesa della skite di Sant'Andrea. Agli inizi del XX secolo, dei settemila monaci presenti nella penisola, quasi la met\u00e0 erano di provenienza russa. Con la rivoluzione sovietica del 1917, l'apporto di religiosi dalla Russia si interruppe e il monastero a poco a poco si spopol\u00f2. Nel 1968 un devastante incendio distrusse parte degli edifici. Il 9 settembre del 2005 venne visitato dal presidente russo Vladimir Putin alla vigilia della commemorazione della fondazione della Pe\u010derska Lavra, il primo monastero russo fondato nel 1051 da monaci atoniti.\nPatrimonio artistico.\nLa biblioteca possiede 1320 manoscritti in lingua greca e 600 in lingua slava di cui 99 su pergamena. Tra i pi\u00f9 antichi un Nuovo Testamento \"Codex Athous Panteleimonos\" (Codex 052) del X secolo in scrittura onciale."}
{"id": "2216237", "revid": "117103184", "url": "https://it.wikipedia.org/wiki?curid=2216237", "title": "Programma protezione principesse", "text": "PPP - Programma protezione principesse (\"PPP - Princess Protection Program\") \u00e8 un film del 2009 diretto da Allison Liddi e interpretato da Demi Lovato e Selena Gomez. Il cast comprende inoltre Molly Hagan, Nicholas Braun, Jamie Chung e Robert Adamson.\n\u00c8 una produzione televisiva targata Disney, trasmessa per la prima volta negli USA il 26 giugno 2009, mentre in Italia prima l'8 giugno 2009 (Pay TV), poi il 26 settembre 2009 (Free TV). Il titolo del film \u00e8 un chiaro riferimento al noto programma di protezione dei testimoni dell'agenzia FBI.\nTrama.\nNella piccola isola di \"Costaluna\", si avvicina la festa per l'incoronazione della principessa Rosalinda Maria Montoya Fiore, ma durante i preparativi, viene minacciata dal generale Magnus Kane, un dittatore che vuole prendere il suo posto come regnante. La madre di Rosalinda, Sophia, avendo gi\u00e0 ipotizzato le intenzioni di Kane, affida la figlia al maggiore Joe Mason, in realt\u00e0 un agente segreto appartenente ad un programma con lo scopo di salvaguardare la sicurezza delle principesse di tutto il mondo, \"Programma Protezione Principesse\" (\"PPP\").\nAlla base del PPP, Mason viene incaricato dal Direttore di tenerla al sicuro nella sua casa, in cui gestisce un'attivit\u00e0 di produzione di esche come copertura e dove vive con sua figlia, Carter Mason, la quale dovr\u00e0 condividere con la nuova arrivata le sue abitudini. \nLa convivenza all'inizio si dimostra difficile, essendo entrambe appartenenti a due mondi completamente diversi. Rosalinda, rinominata Rosie Gonzalez, \u00e8 costretta a cambiare nome, indumenti e capigliatura per nascondere la propria identit\u00e0 e apparire meno regale, venendo presentata come la nuova cugina di Carter. \nRosie dovr\u00e0 affrontare tutti i problemi di una normale ragazza, dalla scuola al lavoro, fronteggiando anche le ragazze pi\u00f9 popolari della scuola, pronte a metterla in cattiva luce. Ad aggravare la situazione c'\u00e8 il ballo di fine anno: tutte le ragazze sono attratte dal titolo di \"Reginetta\", che verr\u00e0 assegnato proprio la sera del ballo, ma per ottenerlo \u00e8 necessario superare prima una preselezione tramite votazione studentesca, in cui solo tre ragazze verranno scelte come \"Principesse\". \nChelsea, la ragazza pi\u00f9 popolare della scuola, ossessionata dal titolo di Reginetta, cerca in tutti i modi di ostacolare Rosie, la quale presenta per lei una notevole minaccia. Alla fine la preselezione viene superata da Rosie, Carter e Chelsea. \nCos\u00ec, mentre Carter aiuta Rosie a comportarsi da ragazza normale, Rosie contraccambia aiutandola a comportarsi e a sentirsi come una principessa, in modo da farle vincere il titolo, diventando grandi amiche. Inoltre Rosie la mette in guardia anche da Donny, un bel ragazzo della scuola di cui Carter \u00e8 innamorata, facendole notare che la bellezza esteriore non sempre ricalca quella interiore. \nNel frattempo, a Costaluna, il generale Kane obbliga Sophia a convolare a nozze, anche se in realt\u00e0 il piano non \u00e8 che un modo per attirare nuovamente Rosie a palazzo per poterla arrestare. \nLa notizia del matrimonio viene pubblicata su giornali e riviste, una delle quali viene trovata da Brooke, amica di Chelsea. Le due scoprono cos\u00ec la vera identit\u00e0 di Rosie e sfruttano la cosa per ricattarla ed impedirgli di partecipare al ballo. Rosie accetta l'accordo, ma decide di ritornare a casa, proprio come Kane aveva pianificato. Carter tuttavia glielo impedisce, convincendola a rimanere fino al ballo della scuola, e escogita un piano per tenerla al sicuro: dopo essersi messa in contatto con il signor Elegante, sarto di corte di Costaluna, Carter si fa fare da lui due vestiti per il ballo. Il signor Elegante finge di assecondare Kane e gli mostra il vestito che Rosalinda/Rosie indosser\u00e0 al ballo, insieme ad una maschera. \nLa sera del ballo, Kane si intrufola nella scuola per rapire Rosie, ma Carter scambia i due vestiti e, avendo la maschera sul viso, viene presa al suo posto. Intanto Rosie, che non aveva ancora annunciato il suo ritiro dalla competizione, viene eletta Reginetta, ma si accorge della scomparsa di Carter e si mette a cercarla. Poco prima che Carter salga sull'elicottero di Kane diretto a Costaluna, Rosie si rivela per salvare Carter e l'arrivo tempestivo di Mason e del Direttore, che arrestano Kane, salva la situazione. Entrambe ora sono sane e salve, cos\u00ec Rosie cede a Carter la sua corona da Reginetta, dicendole che ora anche lei \u00e8 una principessa, in quanto ha saputo sacrificare se stessa per salvare altre persone, proprio come un buon regnante sa fare. \nIl film si conclude con la vera e propria incoronazione di Rosalinda, alla quale partecipano anche Carter, il loro amico Ed e il \"maggiore\" Mason.\nColonna sonora.\nParte della colonna sonora del film sono il duetto tra Demi e Selena dal titolo \"One And The Same\", e una traccia dell'album d'esordio di Demi, \"Don't Forget\", intitolata \"Two Worlds Collide\" che Demi stessa ha originariamente scritto per Selena. Il video musicale \"One And The Same\" \u00e8 presente nel DVD del film."}
{"id": "2216239", "revid": "309289", "url": "https://it.wikipedia.org/wiki?curid=2216239", "title": "Pronja (affluente dell'Oka)", "text": "La Pronja () \u00e8 un fiume della Russia europea centrale (oblast' di Rjazan' e Tula), affluente di destra della Oka (bacino idrografico del Volga), sulle cui rive sorgono alcune localit\u00e0 tra le quali Michajlov, Novomi\u010durinsk e Pronsk. Scorre a ovest di Korablino.\nDescrizione.\nLa sorgente del fiume si trova alle pendici nord-orientali dell'Rialto centrale russo, presso il villaggio di Kostino, a sud di Michajlov, citt\u00e0 che raggiunge dopo aver tracciato un anello di quasi 360\u00b0. La valle del fiume \u00e8 stretta, il canale \u00e8 tortuoso e poco profondo. Il fondo \u00e8 fangoso, a tratti roccioso e sabbioso. Le rive nella parte superiore sono ripide, nella parte centrale e inferiore sono pi\u00f9 dolci. Non ci sono praticamente foreste lungo il suo corso. Dopo Michajlov, la Pronja scorre verso est, poi sud-est, infine nord-est. Lungo il fiume ci sono due bacini idrici. \nSfocia nel fiume Oka vicino alla citt\u00e0 di Spassk-Rjazanskij. Il fiume ha una lunghezza di 336\u00a0km, l'area del suo bacino \u00e8 di 10\u00a0200\u00a0km\u00b2. Il suo affluente maggiore \u00e8 la Ranova (lungo 166\u00a0km) proveniente dalla destra idrografica."}
{"id": "2216241", "revid": "80339", "url": "https://it.wikipedia.org/wiki?curid=2216241", "title": "Pronya", "text": ""}
{"id": "2216242", "revid": "76963", "url": "https://it.wikipedia.org/wiki?curid=2216242", "title": "John de Critz", "text": "Fu uno di quei pittori fiamminghi e olandesi chiamati alla corte inglese da Giacomo I Stuart e da suo figlio Carlo I. Dal 1603 ottenne il titolo onorifico di \"Serjeant Painter\" del re; dal 1610 dovette condividere il titolo con Leonard Fryer e successivamente con Robert Peake il Vecchio."}
{"id": "2216244", "revid": "1305772", "url": "https://it.wikipedia.org/wiki?curid=2216244", "title": "Pronja", "text": "Pronja \u00e8 un toponimo russo che pu\u00f2 riferirsi a:"}
{"id": "2216249", "revid": "121164593", "url": "https://it.wikipedia.org/wiki?curid=2216249", "title": "Ben Watson", "text": "Carriera.\nClub.\nCrystal Palace.\nWatson ha debuttato con il Crystal Palace a diciassette anni, giocando le ultime quattro gare del campionato 2002-2003. Dalla stagione seguente, \u00e8 entrato stabilmente in prima squadra e raggiungendo le centocinquanta presenze con gli \"Eagles\" prima di compiere ventitr\u00e9 anni.\n\u00c8 stato votato come \"Giovane calciatore dell'anno\" nel 2007 ed \u00e8 stato nominato tra i sei candidati per il trofeo di \"Nuovo talento della Carling Cup\", nel 2006.\nGi\u00e0 prima dell'inizio del campionato 2008-2009, Watson \u00e8 stato al centro di diverse speculazioni di mercato, poich\u00e9 il suo contratto con il Crystal Palace sarebbe scaduto al termine della stagione. Il club ha dichiarato di avergli offerto un rinnovo contrattuale che lo avrebbe fatto diventare il calciatore pi\u00f9 pagato della rosa, ma Watson ha rifiutato la proposta. Ha poi rifiutato il passaggio al Nottingham Forest, ma ha ammesso di essere contattato dai Queens Park Rangers. Comunque, durante la sessione estiva del mercato, Watson non ha trovato l'accordo con nessuna squadra ed ha continuato a giocare per il Crystal Palace, scendendo in campo diciotto volte e segnando cinque reti. Si \u00e8 poi infortunato durante il mese di dicembre.\nWigan Athletic.\nAlla fine di gennaio 2009, il Middlesbrough ha offerto due milioni di sterline per Watson. Quando, per\u00f2, sembrava raggiunto l'accordo con il \"Boro\", il Wigan si \u00e8 fatto avanti per acquistare il calciatore, che ha firmato il 26 gennaio 2009. Ha debuttato con il nuovo club il 31 gennaio 2009, nel pareggio per zero a zero contro l'Aston Villa, al Villa Park.\nCon il Wigan Watson colleziona sei presenze realizzando due gol.\nQueens Park Rangers e WBA.\nIl 1\u00ba settembre 2009 Watson firma per i Queens Park Rangers un contratto di prestito fino al 31 dicembre 2009 con opzione per un prolungamento fino a fine campionato. Nella seconda met\u00e0 della stagione approda al West Bromwich Albion, dove gioca sette partite e segna un gol.\nIl ritorno al Wigan.\nViene richiamato dal prestito dal Wigan il 1\u00ba aprile 2010. Gioca la sua prima partita nella sua seconda avventura ai \"Latics\" il 4 aprile 2010 nella sconfitta per 2-1 contro il . L'11 maggio 2013 firma il gol vittoria nella finale di FA Cup vinta per 1-0 dal Wigan contro il .\nWatford.\nIl 23 gennaio 2015 si trasferisce al Watford.\nNottingham Forest.\nIl 5 febbraio 2018 sottoscrive un contratto di 2 anni e mezzo con il .\nLascia la squadra di Nottingham alla fine del suo contratto, terminando la sua esperienza con 80 presenze e 3 reti in tutte le competizioni.\nCharlton Athletic.\nDopo aver lasciato il Nottinghamshire, si avvicina alla sua famiglia a Londra, trovando l'accordo con il per una stagione.\nNazionale.\nTra il 2004 e il 2006, ha giocato per due volte nell'."}
{"id": "2216251", "revid": "290948", "url": "https://it.wikipedia.org/wiki?curid=2216251", "title": "Pesci osteitti", "text": ""}
{"id": "2216255", "revid": "120413239", "url": "https://it.wikipedia.org/wiki?curid=2216255", "title": "Riserva naturale Bosco dei Rocconi", "text": "La riserva naturale Bosco di Rocconi \u00e8 un'area naturale protetta situata nei comuni di Roccalbegna e Semproniano, lungo il corso del fiume Albegna, in provincia di Grosseto, nella Toscana meridionale. La riserva si estende per circa 371 ettari.\nParte della riserva naturale (130 ha) \u00e8 propriet\u00e0 WWF, che vi ha istituito l'omonima Oasi a cui si accede dalla Strada Statale 323, al km 49. In parte ricade nella ZSC/ZPS \"Monte Labbro e Alta Valle dell'Albegna\".\nTerritorio.\nIl territorio \u00e8 di alta collina con rilievi principali di altitudine massima intorno ai 500 m s.l.m. ed \u00e8 situato nella parte orientale della Provincia di Grosseto, ad una distanza di circa 35\u00a0km in linea d'aria da Grosseto. Nella riserva sono presenti diverse grotte poco frequentate.\nIl tratto del fiume Albegna, alla confluenza del torrente Rigo, compreso nella riserva, \u00e8 caratterizzato da un paesaggio aspro e selvaggio, con profonde gole parzialmente ricoperte da lecceta. La geologia annovera formazioni a calcari vari compreso il rosso ammonitico, a calcareniti, ad argilliti e a diapri.\nIl panorama \u00e8 facilmente osservabile dal piccolo borgo di Rocchette di Fazio.\nIl clima rientra nel tipo sub-umido, con precipitazioni medie fra i 1.000-1.100\u00a0mm. Dal punto di vista fito-climatico, secondo Pavari, la riserva rientra nel Castanetum.\nFlora.\nLa riserva \u00e8 caratterizzata da vegetazione boschiva autoctona nel comune di Roccalbegna, mentre nel Comune di Semproniano prevalgono le coltivazioni erbacee e i pascoli.\nLa gi\u00e0 citata lecceta, che cresce nelle zone pi\u00f9 impervie e per questo si \u00e8 salvata dal taglio ceduo, ospita, oltre al leccio, aceri minori, filliree, lentischi e qualche bagolaro. Altre specie riscontrabili sono l'orniello, il corniolo e il sorbo. Il bosco di caducifoglie alla base delle pareti rocciose \u00e8 costituito da roverelle, carpini, ecc. ed impreziosito dalla presenza di ben 28 specie di orchidee, tra cui \"Ophrys bertolonii\", \"Ophrys apifera\", \"Anacamptis laxiflora\", \"Himantoglossum adriaticum\", \"Cephalanthera damasonium\" e \"Limodorum abortivum\".\nNelle zone pi\u00f9 umide a ridosso dei fiumi, da specie pi\u00f9 igrofile come carpino bianco e carpino nero, pioppi, olmo, nocciolo.\nFauna.\nLa fauna \u00e8 rappresentata da innumerevoli specie, fra cui alcune di interesse comunitario (Direttiva CEE 92/43) come \"Salamandrina perspicillata\", \"Triturus carnifex\" e \"Elaphe quatuorlineata\", oltre che da una notevole presenza di mammiferi come il gatto selvatico, la martora, il tasso e, erratico, il lupo.\nFra le numerose specie di uccelli presenti, rivestono particolare importanza i rapaci nidificanti ed in particolare il falco pellegrino, il simile ma ben pi\u00f9 raro lanario (purtroppo non pi\u00f9 presente negli ultimi anni) ed il biancone; frequentano l'area anche corvo imperiale, passero solitario e picchio muraiolo.\nAltri uccelli riscontrabili sono il martin pescatore, il gruccione, la ghiandaia marina e il merlo acquaiolo.\nNumerosi sono poi i rettili, fra cui biacco, biscia dal collare), altri colubri, vipera e testuggine di Hermann.\nTra gli invertebrati, \u00e8 importante la presenza della rara farfalla \"Zerynthia cassandra\", i cui bruchi si nutrono sulle piante di \"Aristolochia rotunda\", oltre a quella di un grillo endemico (\"Dolichopoda letitiae etrusca\"), scoperto nelle numerose grotte presenti nell'area."}
{"id": "2216259", "revid": "76963", "url": "https://it.wikipedia.org/wiki?curid=2216259", "title": "Nancy La Scala", "text": "Biografia.\nNancy La Scala nasce a Buffalo, New York, il 16 giugno 1965. \u00c8 figlia di un italoamericano e di una madre di discendenze polacche, i suoi nonni paterni erano immigrati italiani originari di Napoli.\nDopo aver lasciato l'Universit\u00e0 per diventare veterinaria, Nancy inizia la sua carriera a 19 anni come modella e attrice, dopo cinque anni riesce ad ottenere piccoli ruoli in diverse serie TV, arrivando anche in Europa. Nel 1991 Il regista Peter Smillie la rende protagonista di una pubblicit\u00e0 di successo sulle sigarette Lark, girata a Venezia con Roger Moore. Nel 1992 stava per interpretare il ruolo di Mimi in \"Luna di fiele\".\nTornata a New York City, Nancy riceve parecchie offerte di lavoro da importanti compagnie, Acura, Macy's, TD Waterhouse, Land's End e State Farm. Peter Madak le ha offerto una piccola comparsa nel suo film horror \"Species II\", sequel del fortunato \"Specie mortale\", con Michael Madsen e Natasha Henstridge. In questa pellicola Nancy ricopre il ruolo della Debuttante Marcy, dove le viene fatta girare assieme a Raquel Gardner (che interpreta sua sorella minore) una scena di nudo integrale con l'attore Justin Lazard. Una volta trasferitasi a Hollywood, ha recitato a fianco di attrici famose. In \"La donna perfetta\" con Nicole Kidman, \"In the cut\", con Meg Ryan e in \"Guardian\" con gli attori James Remar, Ice T e Mario Van Peebles dove interpreta una poliziootta. Ha fatto anche un provino per una parte nel primo film Sin City, di Robert Rodr\u00edguez e Frank Miller, ma senza superarlo.\nNel 2008 \u00e8 tornata nuovamente in Italia per la presentazione del film in concorso alla 65\u00aa Mostra del Cinema di Venezia \"\", regia di Amir Naderi. Nel 2014 ha un piccolo ruolo nel film Jersey Boys al fianco di Vincent Piazza e con la regia di Clint Eastwood.\nVita privata.\nOggi Nancy vive a Los Angeles, nel 2009 ha fondato una compagnia tutta sua a favore degli animali domestici, la Throw Your Dog A Bone."}
{"id": "2216262", "revid": "23885", "url": "https://it.wikipedia.org/wiki?curid=2216262", "title": "San Massimo di Nola", "text": ""}
{"id": "2216265", "revid": "287204", "url": "https://it.wikipedia.org/wiki?curid=2216265", "title": "Soleidae", "text": "Soleidae \u00e8 una famiglia di pesci osteitti Pleuronectiformes, alla quale appartengono i generi:"}
{"id": "2216266", "revid": "21919491", "url": "https://it.wikipedia.org/wiki?curid=2216266", "title": "Generi", "text": ""}
{"id": "2216270", "revid": "26891", "url": "https://it.wikipedia.org/wiki?curid=2216270", "title": "Edward Bulwer Lytton", "text": ""}
{"id": "2216271", "revid": "80339", "url": "https://it.wikipedia.org/wiki?curid=2216271", "title": "Yerkalnadeypur", "text": ""}
{"id": "2216272", "revid": "80339", "url": "https://it.wikipedia.org/wiki?curid=2216272", "title": "Jerkalnadejpur", "text": ""}
{"id": "2216273", "revid": "709565", "url": "https://it.wikipedia.org/wiki?curid=2216273", "title": "Franjo Bosanac", "text": "Sebbene il suo nome suggerisca un'origine bosniaca, questo \u00e8 un punto di dibattito storico. Alcuni esperti ritengono che lui fosse di origini croate, altri di origini bosniache.\nHa vissuto e lavorato a Venezia e presso la corte degli Estensi. Ha pubblicato due raccolte musicali realizzate con il liuto (contenenti 126 frottole e 46 ricercare), pubblicate dalla tipografia veneziana di Ottaviano Petrucci.\nLa frottola \"Io non compro pi\u00f9 speranza\" di Marchetto Cara, raccolta nel suo primo libro, \u00e8 stata reinterpretata dai The Bastard Sons of Dioniso in occasione dei bootcamp nella seconda edizione di X Factor nel 2009.\n\u00c8 stata reinterpretata anche da Gerolamo Sacco ed inserita in \"The Renaissance ep 1\"."}
{"id": "2216284", "revid": "101768", "url": "https://it.wikipedia.org/wiki?curid=2216284", "title": "Franciscus Bossinesis", "text": ""}
{"id": "2216285", "revid": "122385895", "url": "https://it.wikipedia.org/wiki?curid=2216285", "title": "John Michael Wright", "text": "Biografia.\nCresciuto nella bottega dell'artista scozzese George Jamesone, grazie ai meriti acquisiti sin dalla giovent\u00f9 pot\u00e9 permettersi di partire per Roma. A Roma, dove si era recato per perfezionare la sua tecnica e per studiare da vicino i capolavori dei grandi maestri italiani, venne ammesso nell'Accademia di San Luca. Nel 1655, dopo la morte di re Carlo I d'Inghilterra, venne assunto da Leopoldo Guglielmo d'Austria, governatore dei Paesi Bassi, per mediare l'acquisto della collezione di dipinti del defunto re inglese, messi in vendita da Oliver Cromwell. Dal 1656 Wright decise di risiedere stabilmente in Inghilterra e dopo la restaurazione di Carlo II divenne pittore di corte. La sua conversione al cattolicesimo gli garant\u00ec la stima del nuovo re Carlo II d'Inghilterra, di suo fratello Giacomo, duca di York e di gran parte della famiglia reale Stuart. Verso la fine del regno di Giacomo II, Wright fu inviato come ambasciatore del re inglese presso la corte papale, dove incontr\u00f2 papa Innocenzo XI."}
{"id": "2216287", "revid": "121836", "url": "https://it.wikipedia.org/wiki?curid=2216287", "title": "Famiglia reale Stuart", "text": ""}
{"id": "2216289", "revid": "1226", "url": "https://it.wikipedia.org/wiki?curid=2216289", "title": "Conti Bissari", "text": ""}
{"id": "2216290", "revid": "281901", "url": "https://it.wikipedia.org/wiki?curid=2216290", "title": "Carangide", "text": ""}
{"id": "2216291", "revid": "2194416", "url": "https://it.wikipedia.org/wiki?curid=2216291", "title": "Amministrazione archivistica", "text": ""}
{"id": "2216292", "revid": "281901", "url": "https://it.wikipedia.org/wiki?curid=2216292", "title": "Carangidi", "text": ""}
{"id": "2216297", "revid": "1573940", "url": "https://it.wikipedia.org/wiki?curid=2216297", "title": "Chironomidae", "text": "I Chironomidi (Chironomidae ) sono una vasta famiglia cosmopolita di insetti dell'ordine dei Ditteri (Nematocera: Culicomorpha. Apparentemente simili alle zanzare, i Chironomidi differiscono in realt\u00e0 da queste per diversi caratteri poco appariscenti e, soprattutto, per l'assenza completa dell'ematofagia nella dieta delle femmine adulte.\nGeneralit\u00e0.\nL'importanza medico-sanitaria di questa famiglia si limita alla possibilit\u00e0 di insorgenza di fastidi di natura allergica, ma le femmine sono incapaci di pungere o, addirittura, non si nutrono affatto. La famiglia \u00e8 invece importante sotto l'aspetto ecologico, per il ruolo ricoperto dalle larve nelle catene alimentari degli ecosistemi di acqua dolce, e, contestualmente a casi di frequenza circoscritta, sotto l'aspetto agrario, per la possibilit\u00e0 di danni alle colture di riso.\nLe larve di alcune specie, pi\u00f9 note, sono comunemente chiamate dagli anglosassoni \"blood worms\" (\"vermi sanguigni\") e, in italiano, \"vermi rossi dei pescatori\". Questi nomi sono dovuti al colore rosso dell'emolinfa e al fatto che le larve essiccate sono impiegate come esche dai pescatori e come mangime per i pesci. Il nome scientifico, \"Chironomidae\", deriva dal greco \"\u03a7\u03b5\u03b9\u03c1\u03bf\u03bd\u03cc\u03bc\u03bf\u03c2\" che, richiamando la gestualit\u00e0 delle mani nella chironomia, fa riferimento alla postura assunta dall'adulto in posizione di riposo, con le zampe anteriori sollevate sopra il capo e protese in avanti.\nDescrizione.\nGli adulti sono moscerini simili alle pi\u00f9 note zanzare, dal corpo esile e delicato, lungo 1-10 mm, con zampe lunghe e sottili e capo dorsalmente coperto dall'espansione in avanti del pronoto.\nIl capo \u00e8 piccolo. Le antenne dei maschi sono densamente piumose della maggior parte della famiglia, quelle delle femmine sono moniliformi. L'apparato boccale \u00e8 di tipo succhiante non perforante per l'assenza di mandibole funzionali, ma spesso \u00e8 pi\u00f9 o meno ridotto fino alla completa atrofia.\nIl torace \u00e8 dorsalmente convesso e prolungato in avanti fino a sormontare il capo. Dorsalmente \u00e8 percorso da carene longitudinali. Le zampe, lunghe e sottili come nella generalit\u00e0 dei Nematoceri, presentano tarsi composti da 5 segmenti, particolarmente lunghi nelle anteriori, e sono tenute sollevate sopra il capo e protese in avanti in posizione di riposo.\nLe ali sono strette e lunghe e ripiegate a tetto sull'addome in posizione di riposo. La morfologia della nervatura pu\u00f2 variare notevolmente all'interno della famiglia e, spesso, pu\u00f2 mostrare una marcata semplificazione. In generale, le nervature anteriori (dalla costa alla radio) o alla media) sono marcatamente pi\u00f9 sclerificate di quelle posteriori (cubito, anale e, in qualche, caso anche la media) e percorse da setole. Setole possono essere presenti anche lungo l'intero margine o sulle parti membranose. Queste ultime, in genere, sono comunque prive di setole oppure rivestite da microtrichi.\nLa morfologia della nervatura pu\u00f2 variare notevolmente. La costa \u00e8 in genere leggermente estesa fino alla confluenza di R4+5 o poco oltre e in genere non raggiunge l'apice dell'ala. La subcosta pu\u00f2 essere assente, incompleta, oppure pu\u00f2 estendersi fino a confluire sulla costa. La radio \u00e8 in genere suddivisa in R1, R2+3 e R4+5, con settore radiale breve e trasversa. Spesso R2+3 \u00e8 appena accennata oppure si fonde con R4+5; in altri casi si biforca in due rami, con R2 che confluisce sulla costa o sulla parte terminale di R1. La media \u00e8 indivisa (M1+2), carattere ricorrente in tutti i Chironomidi, e confluisce sul margine in corrispondenza dell'apice dell'ala o in posizione pi\u00f9 arretrata. La cubito si suddivide nei due rami CuA1 e CuA2 o, secondo una differente interpretazione, in CuA e M3+4, ritenendo quest'ultima fusa con il primo ramo della cubito anteriore. Come nella maggior parte dei Nematoceri, \u00e8 inoltre presente, posteriormente alla cubito, la plica CuP, ritenuta da alcuni autori come il ramo posteriore della cubito. Sono infine presenti una o due vene anali, a decorso incompleto e pi\u00f9 o meno accennate. Le vene trasversali sono rappresentate, oltre che dal settore radiale, dalla radio-mediale (r-m) e, in genere, dalla trasversa bM3+4, ritenuta secondo le differenti interpretazioni, come medio-cubitale o come tratto basale di M3+4.\nL'addome \u00e8 sottile e lungo, spesso con una pigmentazione zonale che ne evidenzia la struttura metamerica.\nLa larva \u00e8 apoda, sottile e cilindrica, lunga 1-6 cm e di colore biancastro, verdastro o rossastro. Ha il capo evidente e sclerotizzato, con apparato boccale prognato. \u00c8 priva di spiracoli tracheali (apparato apneustico), porta due paia di pseudopodi, rispettivamente nel protorace e nell'ultimo urite, terminanti con uncini. Le appendici si localizzano nella zona caudale: nell'urite VIII sono in genere presenti due paia di tubuli respiratori, nell'ultimo urite sono invece presenti un paio di appendici dorsali, dette \"procerci\", terminanti con un ciuffo di setole, e due paia di papille branchiali che svolgono la funzione di regolazione della salinit\u00e0. Una peculiarit\u00e0 fisiologica-istologica di diverse larve di Chironomidi \u00e8 la presenza di emoglobina nell'emolinfa: queste larve, tipicamente bentoniche, sfruttano infatti la maggiore efficienza di questo pigmento nel trasporto dell'ossigeno, riuscendo perci\u00f2 ad adattarsi ad ambienti poveri di ossigeno. Conseguenza diretta della presenza dell'emoglobina \u00e8 la pigmentazione rossa di queste larve.\nBiologia.\nI Chironomidi sono insetti olometaboli, con sviluppo postembrionale che si svolge attraverso gli stadi di larva e pupa. La riproduzione \u00e8 di tipo anfigonico, ma in questa famiglia si riscontra anche la partenogenesi. Nel corso dell'anno si avvicendano 3-4 generazioni, ma si possono avere anche cicli pluriennali, con una generazione che pu\u00f2 durare anche un lustro.\nGli adulti hanno una vita breve, ridotta a pochi giorni. Sono incapaci di nutrirsi, oppure hanno un'alimentazione esclusivamente glicifaga, che utilizza il nettare e la melata come risorse alimentari. A differenza di altri Culicomorfi, la femmina non necessita dell'assunzione di sangue per la riproduzione, perci\u00f2 \u00e8 del tutto assente l'ematofagia. L'etologia degli adulti \u00e8 caratterizzata dall'aggregazione dei maschi, ai fini dell'accoppiamento, in densi sciami danzanti di forma conica e di alcuni metri di altezza, in zone prossime ai siti natali. Questi sciami si spostano, spesso attratti dalla luce, dagli oggetti, dalle persone e sono in genere causa di disagi se non di danno vero e proprio. La femmina depone le uova nell'acqua in un unico ammasso gelatinoso, fissato ad un substrato immerso. Un'ovatura pu\u00f2 contenere anche centinaia di uova.\nLe larve vivono in svariati ambienti, ma nella generalit\u00e0 delle specie si comportano come organismi bentonici degli ecosistemi di acqua dolce. Vivono perci\u00f2 nel fondo di fiumi, laghi, stagni, anche fino a 200 metri di profondit\u00e0, raggiungendo elevate densit\u00e0 di popolazione in acque ricche di sostanza organica, fino a 100\u00a0000 individui per metro quadro. Secondo la specie, la larva pu\u00f2 essere protetta o meno da un astuccio tubulare, costruito con detriti frammisti a seta. Oltre a questo comportamento ordinario, nella famiglia si riscontrano etologie differenti, con specie le cui larve vivono in acque salmastre o nella zona intertidale delle coste o in mare aperto. Alcune specie vivono sul fondo di vasche e piscine oppure anche all'interno delle condutture idriche. Le larve di un numero limitato di specie vive in altri ambienti comunque umidi e ricchi di sostanza organica, come sotto la corteccia degli alberi, le lettiere umide o, infine, all'interno di vegetali. La dieta \u00e8 in genere costituita da microrganismi acquatici (alghe, batteri) o da detriti organici, ma fra i Chironomidi si annoverano anche specie le cui larve sono fitofaghe o zoofaghe, per quanto siano poco frequenti.\nLa pupa ha una vita della durata di poche ore. Raggiunta la maturit\u00e0, la larva abbandona il suo sito e risale verso la superficie, insediandosi sotto il pelo libero dell'acqua per impuparsi. La morfologia della pupa \u00e8 analoga a quella dei nematoceri acquatici, perci\u00f2 questa sfrutta i ciuffi di setole e le appendici respiratorie per restare \"agganciata\" alla superficie.\nUn aspetto di particolare interesse \u00e8 la capacit\u00e0 di adattamento delle larve di diverse specie a condizioni ambientali proibitive per altri organismi e che riguardano, secondo i casi, la salinit\u00e0, l'umidit\u00e0, la temperatura, la disponibilit\u00e0 di ossigeno o, infine, la particolare specificit\u00e0 dell'habitat.\nDiverse sono le specie adattate a vivere in acque salmastre o marine, in virt\u00f9 della funzione di regolazione osmotica svolta dalle papille anali. La larva del \"Chironomus salinarius\" pu\u00f2 resistere a concentrazioni di cloruri dell'ordine del 40%. Negli anni ottanta, nella Laguna di Venezia furono rilevate densit\u00e0 di popolazione, di larve di \"C. salinarius\", superiori a 38\u00a0000 individui per metro quadro in acque con il 5% di salinit\u00e0.\nL'adattamento a condizioni estreme di umidit\u00e0 \u00e8 un comportamento riscontrato in particolare nelle specie del genere \"Polypedilum\" diffuse nell'Africa occidentale. Queste larve, adattate a vivere in pozzanghere temporanee soggette a prosciugamenti di lunga durata, vivono racchiuse all'interno di un astuccio di terra e in condizioni sfavorevoli vanno incontro ad una lenta disidratazione, combinata all'accumulo di zuccheri, fino a portare l'umidit\u00e0 del corpo a valori inferiori all'8%. Questo stato di quiescenza o morte apparente, detto anidrobiosi o criptobiosi, permette alle larve di sopravvivere a lunghi periodi di aridit\u00e0 che possono durare anche anni. Tuttavia, l'aspetto pi\u00f9 spettacolare, dal punto di vista biologico, associato all'anidrobiosi delle larve di \"Polypedilum\" \u00e8 la capacit\u00e0 di tollerare temperature incompatibili con la vita, capacit\u00e0 che si manifesta ai livelli pi\u00f9 estremi nella specie \"Polypedilum vanderplanki\".\nLa larva di questo chironomide, considerata il pi\u00f9 grande invertebrato criptobiotico e largamente impiegata negli studi sulla criptobiosi, \u00e8 in grado di tollerare, in subordine ai tempi di esposizione, abbassamenti termici fino a -270\u00a0\u00b0C, ovvero prossimi allo zero assoluto, o innalzamenti termici fino a 106\u00a0\u00b0C e mantenersi in stato di criptobiosi per ben 17 anni. Ad esempio, le larve in criptobiosi possono sopravvivere ad esposizioni a -190\u00a0\u00b0C per tre giorni oppure a immersione in acqua bollente per un minuto. In condizioni naturali, la larva di \"P. vanderplanki\" vive in Nigeria nelle pozze d'acqua che si formano, in occasione delle piogge, sulle rocce soleggiate; in seguito al prosciugamento, in queste rocce, la temperatura raggiunge i 70\u00a0\u00b0C senza che venga compromessa la sopravvivenza del chironomide. La stessa larva, in condizioni fisiologiche normali, muore dopo un'esposizione di un'ora ad una temperatura di 43\u00a0\u00b0C.\nL'adattamento a bassi tenori di ossigeno si deve a meccanismi fisiologici basati su un particolare biochimismo. La presenza stessa di emoglobina nell'emolinfa di molte larve di chironomidi, \u00e8 un fatto inconsueto fra gli Insetti, nei quali il trasporto dell'ossigeno \u00e8 in genere affidato alla capillarit\u00e0 del sistema tracheale. L'emoglobina, in questo caso, svolge la funzione di rendere pi\u00f9 efficiente il trasporto dell'ossigeno. Alla presenza del pigmento si associano anche particolari biochimismi nel metabolismo di queste larve come, ad esempio, lo svolgimento di processi di glicolisi anaerobica.\nUn esempio di adattamento alla specificit\u00e0 intrinseca dell'habitat si riscontra nella specie \"Paratanytarsus inquilinus\", che ha concentrato il proprio potenziale biologico a favore dello stadio larvale. Le larve di questa specie vivono nelle condutture dell'acqua degli acquedotti urbani, nutrendosi di ferrobatteri, e l'intero ciclo vitale pu\u00f2 svolgersi, per una sequenza indefinita, all'interno delle condotte senza alcun contatto con l'esterno: la femmina adulta, infatti, conduce una vita brevissima restando racchiusa all'interno dell'involucro pupale e riproducendosi per partenogenesi.\nDistribuzione.\nI Chironomidi costituiscono nel complesso un raggruppamento sistematico cosmopolita. Sono ben conosciute le forme europee, con descrizioni dettagliate di tutti gli stadi, ma, in generale, i Chironomidi rappresentano un raro esempio, nell'ambito degli Insetti, di conoscenza approfondita di tutti gli stadi del ciclo. La tassonomia interna di questa famiglia \u00e8 perci\u00f2 largamente basata anche sulle caratteristiche degli stadi preimmaginali.\nL'areale della famiglia \u00e8 alquanto vasto comprendendo molteplici ambienti in tutte le regioni zoogeografiche della Terra, inclusa l'Antartide, con la specie \"Belgica antarctica\", del genere \"Belgica\", la tundra artica, con almeno oltre un centinaio di specie, e gli habitat marini, con il genere \"Clusio\".\nIn Europa sono presenti circa 1500 specie ripartite fra otto sottofamiglie. In Italia il numero effettivo di specie \u00e8 incerto, a causa di una limitata conoscenza relativa a questa famiglia. Fino agli anni ottanta, infatti, l'interesse verso i Chironomidi, in Italia, era rivolto principalmente ai danni causati nelle risaie emiliane e ai disagi causati nelle aree urbane. Le segnalazioni relative all'Italia sono comunque dell'ordine di circa 130 generi con oltre 400 specie, indicando una significativa biodiversit\u00e0 relativa alla diffusione di questa famiglia. Fra le specie pi\u00f9 comuni si annovera il \"Chironomus plumosus\".\nVa comunque specificato che i censimenti confermano, anche quando riferiti ad areali di limitata estensione, una notevole diffusione dei Chironomidi, in termini di biodiversit\u00e0, in gran parte del mondo.\nRelazioni con l'Uomo.\nL'importanza diretta dei Chironomidi, in merito alle relazioni con l'Uomo, \u00e8 subordinata ad aspetti contestuali. In generale, questi insetti non sono direttamente dannosi quanto, ad esempio, i nematoceri ematofagi (Culicidae, Ceratopogonidae, Phlebotominae) o i nematoceri fitofagi (Cecidomyiidae, Tipulidae). L'entomologia agraria, in Italia, ha sempre concentrato l'attenzione sui Chironomidi ai danni causati nelle risaie in fase di semina, in particolare in Emilia. I chironomidi in letteratura sono il \"Chironomus cavazzai\", il \"Cricotopus sylvestris\" e i generi \"Tanytarsus\" e \"Polypedilum\". Secondo , in realt\u00e0, l'importanza sotto questo aspetto \u00e8 oggi fortemente ridimensionata al punto da non ritenersi pi\u00f9 un'emergenza e rappresenta solo un'informazione di valore storico.\nLe larve di questi chironomidi, infatti, vivono nei fondali melmosi degli acquitrini ed hanno un regime dietetico detritivoro. Nelle risaie gli attacchi al riso si rivelano pi\u00f9 intensi in caso di proliferazione, con densit\u00e0 di popolazione che superano i 100 g di larve per litro di melma: in queste condizioni le larve si riversano sulle cariossidi e sulle plantule in via di emergenza provocandone la distruzione. A sostegno di questa ipotesi va indicata una tecnica agronomica, alternativa o di supporto ai trattamenti chimici, che consisteva nel porre il riso in asciutta. Il problema dei chironomidi nelle risaie \u00e8 oggi pressoch\u00e9 scomparso a seguito dell'ammodernamento della tecnica colturale e, in particolare, per il largo ricorso al diserbo chimico.\nPi\u00f9 problematico \u00e8 invece il rapporto con l'Uomo nelle aree urbane costiere, soprattutto in siti soggetti all'eutrofizzazione. Diverse ricerche hanno messo in evidenza una correlazione fra l'incremento delle popolazioni di chironomidi e l'eutrofizzazione delle acque. A titolo di esempio, (1985) rilevarono una densit\u00e0 di popolazione di \"C. salinarius\" dell'ordine di 15000 larve per metro quadro in un sito della laguna, adiacente all'aeroporto di Venezia, in cui si riversavano reflui civili. A prescindere dai casi specifici, l'incremento delle popolazioni di chironomidi porta alla formazione di sciami di maschi pi\u00f9 grandi e densi, talvolta di dimensioni cospicue: 30-40 metri di altezza e 1-3 metri di larghezza. Le conseguenze di un'eccessiva invadenza di chironomidi nelle aree urbanizzate sono varie:\nQueste problematiche coinvolgono perci\u00f2 i Chironomidi nella tematica pi\u00f9 ampia della lotta ai nematoceri ematofagi, per quanto questi insetti non siano particolarmente dannosi sotto l'aspetto medico-sanitario.\nUtilit\u00e0.\nDa un punto di vista diametralmente opposto, i Chironomidi sono considerati insetti utili per la nicchia ecologica occupata. La loro capacit\u00e0 di adattamento a condizioni ambientali difficili per altri organismi, raggiungendo anche elevate densit\u00e0 di popolazione, assegna alle larve un ruolo importante come base alimentare per l'ittiofauna e, pi\u00f9 in generale, per gli organismi predatori degli ecosistemi d'acqua dolce.\nSotto questo aspetto, le larve dei chironomidi sono sfruttate anche come materia prima per la costituzione di mangimi per alimentare i pesci e gli altri organismi d'acquario. A questo scopo, vengono anche essiccate e ridotte in cialde o in pastiglie o ancora liofilizzate o surgelate. Le larve, note in commercio come \"ver de vase\", sono inoltre utilizzate come esche per la pesca dei piccoli ciprinidi, soprattutto durante gare di pesca.\nAltri aspetti che possono ricondurre ad una forma di utilit\u00e0 di questi insetti \u00e8 il loro impiego come bioindicatori dello stato di inquinamento delle acque.\nFilogenesi ed evoluzione.\nAncora incerte sono le correlazioni filogenetiche dei Chironomidi, ritenuti, secondo alcune analisi, un clade monofiletico. Secondo le interpretazioni pi\u00f9 consolidate, formerebbero con i Ceratopogonidae un clade monofiletico rispetto ai Simuliidae, mentre secondo altre interpretazioni, pi\u00f9 recenti i Chironomidi sarebbero monofiletici rispetto al clade Simuliidae+Ceratopogonidae.\nL'origine della famiglia pu\u00f2 essere fatta risalire al Giurassico, per la ricorrente segnalazione di diversi paleoendemismi, a livello di genere, circumantartici (Argentina, Patagonia, Queensland, Nuovo Galles del Sud, Nuova Zelanda), dimostrando che i Chironomidi erano gi\u00e0 presenti prima della deriva delle placche dell'antico Gondwana.\nSistematica.\nLa famiglia comprende oltre 5000 specie conosciute, su un totale stimato di 10000 specie, ripartite fra undici sottofamiglie che, a loro volta, possono suddividersi in trib\u00f9:"}
{"id": "2216298", "revid": "1543377", "url": "https://it.wikipedia.org/wiki?curid=2216298", "title": "Pepe Carroll", "text": "Il suo nome artistico \u00e8 preso dallo pseudonimo dello scrittore britannico Lewis Carroll, autore di Alice nel Paese delle Meraviglie.\nBiografia.\nStudi\u00f2 Ingegneria industriale, professione che mai esercit\u00f2. Inizi\u00f2 il suo apprendistato come mago presso la Scuola di Magia di Saragozza, ottenendo diversi premi nazionali e internazionali di magia. Scrisse due libri sulla materia, Cincuenta y dos amantes, vol. 1 e 2 e vari articoli presso la Scuola Magica di Madrid e lavor\u00f2, tra gli altri, a Las Vegas, e in diversi paesi europei e sudamericani. Inizi\u00f2 come Manipolatore e pi\u00f9 tardi si concentr\u00f2 sul 'close-up' e magia da sala con giochi di mani e con mazzi di carte, seguendo la filosofia strutturalista della Scuola Magica di Madrid unita a altri illusionisti come Juan Tamariz, Camilo V\u00e1zquez, Juan Ant\u00f3n, Arturo de Ascanio, Doctor Varela, etc. \nPepe Carroll mor\u00ec a Saragozza il 5 gennaio 2004 a 46 anni, durante la notte dell'Epifania, per un infarto del miocardio.\nIn televisione.\nLa sua popolarit\u00e0 giunse negli anni novanta quando inizi\u00f2 ad intervenire e presentare programmi televisivi per Antena 3. Il pi\u00f9 importante fu \"Genio y Figura\" (1994), spazio che scopr\u00ec, allo stesso modo, umoristi come Chiquito de la Calzada o Paz Padilla. Present\u00f2 inoltre \"A qui\u00e9n se le ocurre\" (1995) e collabor\u00f2 con Concha Velasco in \"Sorpresa, sorpresa\".\nNella sua tappa a Telecinco, present\u00f2 i programmi \"Vaya nochecita\" (1995) e \"Aqu\u00ed no hay quien duerma\" (1995-1996), seguendo quello che sarebbe diventato il suo schema abituale: magia, humor e personaggi sul palco. Partecip\u00f2 ai programmi di Juan Tamariz, Magia Potagia (1987) e Luna de Verano (1990), oltre a piccole apparizioni a Por Arte de Magia (1982).\nDopo questo, torn\u00f2 a lavorare in teatro e alle feste.\nPremi.\nNel 1982 vinse il secondo premio nella categoria di Cartomagia del XV Campionato Mondiale di Magia della FISM svoltosi a Losanna.\nNel 1988 vinse il primo premio nella categoria di Cartomagia del XVII Campionato Mondiale di Magia della FISM svoltosi a L'Aia.\nNel 1994 ricevette il Premio TP de Oro come Migliore Presentatore per \"Genio y Figura\"."}
{"id": "2216300", "revid": "1305772", "url": "https://it.wikipedia.org/wiki?curid=2216300", "title": "Delta Velorum", "text": "Delta Velorum (\u03b4 Vel / \u03b4 Velorum) \u00e8 un sistema stellare nella costellazione delle Vele. \u00c8 distante approssimativamente 80 anni luce dalla Terra. Viene anche chiamata Koo She, il suo nome cinese.\nOsservazione.\nSi tratta di una stella situata nell'emisfero australe celeste. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di magnitudine 1,9, la si pu\u00f2 osservare anche dai piccoli e medi centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra febbraio e giugno; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi primaverili boreali.\nCaratteristiche del sistema.\nLa stella \u00e8 un sistema multiplo in cui Delta Velorum A, la componente principale, \u00e8 a sua volta una binaria a eclisse, variabile di tipo Algol, formata da due stelle bianche di classe A con massa rispettivamente di 2,5 e 2,4 masse solari. Il periodo orbitale attorno al comune centro di massa delle due componenti \u00e8 di 45,15 giorni, ad una distanza media reciproca di 0,5 UA. La luminosit\u00e0 totale del sistema fluttua del 50% nei minimi primari, quando \u00e8 la principale ad essere occultata, e del 30% quando la stella occultata \u00e8 la meno luminosa.\nLa compagna del sistema di Delta Velorum A, \u03b4 Velorum B, ha una magnitudine di +5,1 ed \u00e8 separata da A da 2,6 arcosecondi. Si tratta di una stella bianco-gialla di sequenza principale di classe F6V che orbita attorno al sistema di Delta Velorum A in un periodo di circa 142 anni ad una distanza media di 49\u00a0UA.\nLontane 69 secondi d'arco ci sono altre due stelle rispettivamente di magnitudine 11 e 13, Delta Velorum C e Delta Velorum D, di classe spettrale G8V e K0V: distanziate tra loro di circa 150\u00a0UA si pensa che non siano legate gravitazionalmente al sistema di A e B, ma siano in realt\u00e0 molto pi\u00f9 lontane\nA causa della precessione, \u03b4 Velorum diventer\u00e0 la Stella Polare Sud attorno all'anno 9000.\nEtimologia.\nIl nome cinese Koo She \u5f27\u77e2 (in cinese \"h\u00fash\u01d0\") cio\u00e8 \"arco e freccia\", venne originariamente assegnato anche a altre stelle delle costellazioni del Cane Maggiore, Poppa, e Vele."}
{"id": "2216305", "revid": "1728", "url": "https://it.wikipedia.org/wiki?curid=2216305", "title": "Catasto Gregoriano", "text": ""}
{"id": "2216308", "revid": "76963", "url": "https://it.wikipedia.org/wiki?curid=2216308", "title": "John Riley", "text": "Ritrattista inglese, inizi\u00f2 giovane la sua attivit\u00e0 di pittore. In breve tempo entr\u00f2 alla corte degli Stuart eseguendo ritratti di Carlo II e Giacomo II Stuart e divenendo un artista ricercato e apprezzato. Dopo la gloriosa rivoluzione, Riley divenne Primo Pittore di Corte del re Guglielmo III d'Inghilterra, carica che dovette condividere con sir Godfrey Kneller."}
{"id": "2216312", "revid": "729019", "url": "https://it.wikipedia.org/wiki?curid=2216312", "title": "Tupolev Tu-12", "text": "Il Tupolev Tu-12 (in cirillico \u0422\u0443\u043f\u043e\u043b\u0435\u0432 \u0422\u0443-12, nome in codice NATO Bot) era un bombardiere medio bimotore a getto ad ala dritta progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica negli anni quaranta.\nNoto anche come Tu-77, dalla designazione del progetto, venne sviluppato dal bombardiere leggero con motore a pistoni Tupolev Tu-2 ed utilizzato negli anni seguenti dalla Sovetskie Voenno-vozdu\u0161nye sily (VVS), l'aeronautica militare sovietica.\nStoria del progetto.\nLo sviluppo \u00e8 iniziato nel 1946 su un bombardiere leggero mosso da motore jet sotto il nome ufficiale di Tu-77 che con un peso di 12.700\u00a0kg poteva volare a 780\u00a0km/h e di salire fino a 12.000 metri di altitudine. Il 24 maggio 1947 Tupolev present\u00f2 il prototipo all'Aeronautica Militare Sovietica. Il Tu-77 aveva i carrelli montati sotto le gondole dei motori e vennero impiegate particolari soluzioni aerodinamiche per ridurre la resistenza del velivolo a velocit\u00e0 elevate. La corazza era formata da lastre di alluminio spesse 8mm. Rispetto al Tu-2 introduceva nuovi sistemi di volo, nuove apparecchiature radio e l'autopilota AP-5. In caso di evacuazione nella fusoliera erano presenti due grandi portelloni ad apertura idraulica.Utilizz\u00f2 una coda con due alette e timoni dal Tu-2, anche se questi furono rafforzati e sviluppati. La fusoliera fu un nuovo progetto con un muso allungato e un carrello retrattile triciclo. Il prototipo venne portato in volo per la prima volta nel giugno del 1947 e due di questi aerei vennero dispiegati a Tushino nell'agosto 1947 Il primo prototipo vol\u00f2 per un totale di 30 voli superando i test. Il peso massimo al decollo era di 15.720\u00a0kg a cui vanno aggiunti 1.000\u00a0kg di bombe nella stiva. L'autonomia era di 2.220\u00a0km. La quota massima operativa di 12.000 metri per\u00f2 era pesantemente condizionata dall'assenza di un impianto di pressurizzazione e di riscaldamento in cabina e dalla mancanza di dispositivi di de-icing. Il prototipo venne seguito da circa 50 velivoli. Una piccola serie di Tu-12 (RD-45) serv\u00ec all'addestramento dei piloti da motori ad elica a motori a reazione. Una coppa fu trasformata in laboratorio volante per provare i motori a reazione. Un Tu-12 venne testato come aereo sperimentale senza equipaggio. I risultati sullo sviluppo e sull'impiago dei Tu-12 servirono per valutare l'impiago dei motori a getto in bombardieri ad alta quota."}
{"id": "2216317", "revid": "2091899", "url": "https://it.wikipedia.org/wiki?curid=2216317", "title": "Musigliano", "text": "Musigliano \u00e8 una frazione del comune italiano di Cascina, nella provincia di Pisa, in Toscana.\nGeografia fisica.\nMusigliano \u00e8 situato nella piana dell'Arno e si raggiunge tramite una deviazione dalla strada statale 67 Tosco-Romagnola, appena fuori dai quartieri pisani di Riglione e Oratoio. Pur compreso nella vasta area urbana di Pisa, il borgo sorge rispetto alle altre frazioni del territorio in una posizione pi\u00f9 decentrata, nel punto in cui il fiume Arno forma una delle sue anse a gomito. Musigliano confina a sud con Pettori, a ovest con San Sisto al Pino, a nord con Ripoli, mentre ad est, oltre il fiume Arno, con la frazione di Campo del comune di San Giuliano Terme.\nStoria.\nIl borgo di Musigliano ha origini medievali ed \u00e8 ricordato sin dal XII secolo. Piccola frazione a carattere rurale, \u00e8 sempre stata conosciuta per le attivit\u00e0 agricole e di allevamento. A Musigliano si contavano 77 abitanti nel 1551, mentre nel 1745 erano scesi a 65 solamente. Negli ultimi anni la frazione ha conosciuto un incremento demografico, in virt\u00f9 del suo inglobamento nel tessuto urbanizzato di Pisa.\nEconomia.\nSono presenti a Musigliano attivit\u00e0 agricole \u2013 piccoli orti e campi vicini al confine con altri paesi \u2013 e di allevamento (galli, oche, fagiani e pavoni). Il mercato settimanale dei prodotti locali si tiene il marted\u00ec.\nSport.\nPer lo sport sono presenti un campo sportivo da calcio ed una pista motociclistica in via Piastroni per il motocross."}
{"id": "2216326", "revid": "21920236", "url": "https://it.wikipedia.org/wiki?curid=2216326", "title": "Aceri minori", "text": ""}
{"id": "2216329", "revid": "21920278", "url": "https://it.wikipedia.org/wiki?curid=2216329", "title": "Filliree", "text": ""}
{"id": "2216332", "revid": "21920317", "url": "https://it.wikipedia.org/wiki?curid=2216332", "title": "Lentischi", "text": ""}
{"id": "2216334", "revid": "1442080", "url": "https://it.wikipedia.org/wiki?curid=2216334", "title": "Crepis aurea", "text": "La radichiella aranciata (nome scientifico Crepis aurea ) \u00e8 una pianta angiosperma dicotiledone della famiglia delle Asteraceae.\nEtimologia.\nL'etimologia del nome generico (\"Crepis\") non \u00e8 molto chiara. In latino \"Cr\u00e8p\u00ecs\" significa pantofola, sandalo e i frutti, di alcune specie di questo genere, sono strozzati nella parte mediana ricordando cos\u00ec (molto vagamente) questo tipo di calzare. Inoltre lo stesso vocabolo nell'antica Grecia indicava il legno di Sandalo.. L'epiteto specifico (\"aurea\") deriva dal latino (= dorato) fa riferimento al colore del capolino.\nQuesta specie \u00e8 stata studiata prima da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, quindi dal botanico e naturalista francese Count Alexandre Henri Gabriel de Cassini (1781-1832) nel 1822.\nI francesi chiamano questa pianta con il nome di \"Cr\u00e9pide orang\u00e9e\"; mentre i tedeschi la chiamano: \"Gold-Pippau\" oppure \"Rinderblume\"; gli inglesi \"Golden Hawk's-beard\".\nDescrizione.\nHabitus. L'aspetto di questa pianta \u00e8 erbaceo-cespitoso perenne. La forma biologica \u00e8 emicriptofita rosulata (\"H ros\"), ossia sono piante con gemme svernanti al livello del suolo e protette dalla lettiera o dalla neve, e con le foglie disposte a formare una rosetta basale. Gli steli contengono abbondante latice amaro.\nFusto. \nFoglie. Sono presenti solo le foglie radicali, brevemente picciolate, a forma lanceolata-spatolata e tipo pennatopartite (con 2 \u2013 4 incisioni profonde) con lobi patenti o riflessi (a volte sono debolmente roncinati). La lamina fogliare \u00e8 glabra o al massimo pelosa sulle nervature. Dimensione delle foglie : larghezza 1 \u20132\u00a0cm, lunghezza 4 \u2013 5\u00a0cm.\nInfiorescenza. L'infiorescenza \u00e8 formata da un solo capolino emisferico (raramente il fusto si biforca in due capolini). La struttura del capolino \u00e8 quella tipica delle Asteraceae: un peduncolo sorregge un involucro cilindrico formato da pi\u00f9 squame acuminate di colore scuro con setole nere patenti, che fanno da protezione al ricettacolo, in genere nudo e piatto, sul quale s'inseriscono due tipi di fiori: esterni ligulati e interni tubulosi (in questo caso sono assenti). L'involucro \u00e8 formato da poche brattee, scure con setole nere patenti, disposte su due serie in modo semplice (quelle esterne sono pi\u00f9 corte). Quelle esterne sono pi\u00f9 piccole di quelle interne. Diametro del capolino : 25\u00a0mm.\nFiori. I fiori tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. L'achenio \u00e8 fusiforme, glabro e rostrato (senza tubercoli), a 16 coste e sormontato da un pappo bianco e soffice formato da peli semplici (non ramificati), ma tenaci. Il frutto all'apice \u00e8 assottigliato con un becco ben distinto (alcuni). Tutti gli acheni sono uguali. Lunghezza dell'achenio : 5 \u2013 6\u00a0mm. Lunghezza del pappo : 6 \u2013 7\u00a0mm.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Dalle analisi \"Crepis\" risulta parafiletico (per cui la sua circoscrizione \u00e8 provvisoria).\nNella \"Flora d'Italia\" le specie italiane di \"Crepis\" sono suddivise in 4 gruppi e 12 sezioni in base alla morfologia degli acheni, dell'involucro e altri caratteri (questa suddivisione fatta per scopi pratici non ha valore tassonomico). La specie di questa voce appartiene al \"Gruppo 2\" (gli acheni sono uniformi con un becco pi\u00f9 o meno visibile o con un apice bruscamente ristretto) e alla \"Sezione F\" (gli involucri dei capolini sono lunghi 3 - 8 mm; gli acheni sono lunghi 4 - 9 mm).\nI caratteri distintivi per la specie di questa voce sono:\nSottospecie.\nLa specie presenta un alto grado di diversit\u00e0; infatti studi di genetica hanno dimostrato per queste piante una poliploidia molto spinta causata dalla presenza di un numero di cromosomi superiore al normale corredo diploide (2n = 6, 8, 10, 12, 14, 18, 22 e multipli). \nPer questa specie sono indicate le seguenti sottospecie:\nIbridi.\nQueste piante, come tutto il genere \"Crepis\", presentano una grande facilit\u00e0 di creare ibridi interspecifici (questo per l'alta poliploidia dei suoi cromosomi).\nSpecie simili.\nAllo stesso gruppo e sezione appartengono le seguenti specie:\nGeneralmente i fiori dello stesso genere difficilmente si confondono con la specie della presente scheda in quanto sono nella quasi totalit\u00e0 gialli. C'\u00e8 invece un altro genere che possiede una specie molto simile per colore e forma del capolino alla specie della presente scheda: \"Hieracium aurantiacum\" (Sparviere aranciato); l'involucro ha una struttura pi\u00f9 complessa, ma si differenzia soprattutto per i fusti che sono ramosi verso l'infiorescenza.\nSinonimi.\nSono elencati alcuni sinonimi per questa entit\u00e0:\nSottospecie \"aurea\"\nSottospecie \"glabrescens\"\nSottospecie \"olympica\""}
{"id": "2216338", "revid": "287204", "url": "https://it.wikipedia.org/wiki?curid=2216338", "title": "Steve McDonald", "text": "Ha fatto parte del gruppo musicale di genere alternative rock/power pop dei Redd Kross dall'inizio degli anni ottanta alla met\u00e0 degli anni novanta.\nHa suonato con il duo Tenacious D per il loro album di debutto eponimo del 2001.\nNel 2006 ha prodotto l'album \"Dog Problems\" dell'altro duo The Format, partecipando anche all'incisione di 5 dei 12 brani in veste di bassista o \"backing vocalist\".\nDal 2015 \u00e8 il bassista ufficiale dei Melvins."}
{"id": "2216339", "revid": "1833487", "url": "https://it.wikipedia.org/wiki?curid=2216339", "title": "Pozzo Alto", "text": "Pozzo Alto \u00e8 una frazione del comune di Pesaro, gi\u00e0 comune autonomo fino al 1929.\n\u00c8 un piccolissimo centro medioevale posto a cavallo tra Tavullia e i centri abitati di Osteria Nuova frazione di Montelabbate, Borgo Santa Maria frazione di Pesaro.\nStoria.\nLe origini del nucleo abitativo sono molto incerte: potrebbero risalire alla fondazione del castello, del quale le prime testimonianze scritte sono datate al 1290.\nI presupposti del nuovo piccolo centro fortificato andrebbero relati al pi\u00f9 vasto quadro geopolitico nel quale la citt\u00e0 di Pesaro si trovava ad operare nel XIII secolo.\nA quel tempo, Pesaro, si trovava minacciata dalle mire espansionistiche delle vicine citt\u00e0 di Rimini e Fano, pertanto Pozzo nasce come avamposto fortificato nel settore nord-occidentale del territorio pesarese a diretto controllo di una delle strade di accesso alla Romagna.\nPozzo, dopo alterne vicende, che lo videro nel 1443 conquistato, in un estremo effimero scorcio, da Sigismondo Pandolfo signore di Rimini, dal 1446 ritorn\u00f2 dominio degli Sforza, legando definitivamente le sue sorti a Pesaro.\nMonumenti e luoghi d'interesse.\nIl castello costituisce un tipo di installazione militare caratteristica del periodo. Dal punto di vista tipologico presenta caratteri comuni a molti piccoli centri murati, caratterizzati da un circuito tondeggiante munito di un cassero in cui si apriva l'unica porta alla sommit\u00e0 di una ripida rampa di accesso esposta al tiro dei difensori. Delle due torri castellane, non pi\u00f9 esistenti, resta una testimonianza negli acquarelli del Mingucci."}
{"id": "2216352", "revid": "36426", "url": "https://it.wikipedia.org/wiki?curid=2216352", "title": "Chiesa madre chiaramontana", "text": "La chiesa madre chiaramontana \u00e8 una chiesa oggi in rovina di Bivona, comune italiano della provincia di Agrigento in Sicilia.\nStoria.\nSi tratta dell'antica chiesa madre del paese, ubicata nella sua parte meridionale, la cui costruzione \u00e8 attribuita a Giovanni Chiaramonte, insignito nel 1374 della signoria sulla cittadina. La chiesa fu dedicata a Santa Maria \"Mater Salvatoris\".\nEbbe restauri nel corso del Seicento e del Settecento. Nel 1781 essendo in cattive condizioni le funzioni di chiesa matrice furono trasferite alla chiesa dei Gesuiti e fu chiusa al culto nel 1824.\nDescrizione.\nLa chiesa era a schema basilicale, a tre navate, suddivise probabilmente da sei pilastri quadrangolari per lato, che sorreggevano archi acuti. La navata centrale era larga il doppio di ciascuna delle laterali e all'interno erano venti altari.\nL'abside era probabilmente di forma poligonale ed era sormontata da una \"cubula\", cio\u00e8 da una piccola cupola. La chiesa aveva un campanile a pianta quadrangolare sul lato sinistro della facciata e vi era annessa una sacrestia. Un portale laterale, forse pi\u00f9 antico, consentiva l'accesso anche dal fianco sinistro settentrionale. L'edificio, sulla base dei verbali delle visite pastorali, misurava circa 36,5 m di lunghezza, 16,5 m di larghezza e 7,6 m d'altezza (a livello delle due navate laterali).\nOggi resta la facciata con un portale gotico con tre fasce progressivamente rientranti ornate da decorazioni scolpite sorrette da tre colonnine su ciascun lato. Le chiavi d'arco sono ornate dall'alto verso il basso: da una croce greca, da un Agnus Dei con la croce e la figura di un profeta con un bastone, una donna che allatta (forse simbolo della \"Carit\u00e0\") e l'\"Annunciazione\". Il portale \u00e8 sormontato da un grande rosone circolare e da tre stemmi che lo circondano, tra cui quello della famiglia Chiaramonte.\nLa chiesa aveva ospitato un fonte battesimale trecentesco, la quattrocentesca statua di \"Madonna con Bambino\" (\"Madonna della Candelora\"), attribuita alla bottega di Domenico Gagini e un \"Crocifisso\" cinquecentesco, tutti spostati nella nuova chiesa matrice"}
{"id": "2216360", "revid": "232551", "url": "https://it.wikipedia.org/wiki?curid=2216360", "title": "Creazione del mondo (Dogon)", "text": "La Creazione del mondo \u00e8 un mito delle origini dei Dogon del Mali. Quindi si tratta di una storia sacra trasmessa per via orale, utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nSecondo la narrazione mitologica della \"Creazione del mondo\", il creatore di tutte le cose \u00e8 \"Amma\".\nLa Terra \u00e8 rotonda e piatta e circondata dall'acqua avvolta da un enorme serpente chiamato \"yuguru na\" che ha il compito di sostenere la terra. Un palo di ferro sovrasta la terra e sale sino ad un'altra superficie, dato che sono ben sette le terre sovrapposte verso l'alto e altre sette verso il basso, ma solo una \u00e8 abitata da esseri umani, mentre le altre sono popolate o da esseri con la coda (\"inne dullogu anna\") o da esseri con le corna (\"inne kekegu anna\") pi\u00f9 cattivi degli umani. Ogni disco terrestre \u00e8 illuminato da un Sole ed \u00e8 immancabile la presenza della Luna. L'acqua che circonda la terra produce la pioggia.\nIl sommo Amma ha creato anche gli antenati degli uomini, i geni \"Y\u00e9ban\" che si sono insediati sui massi e i geni \"Gyinou\" che sono stati collocati sui grandi alberi.\nAmma ha creato prima la donna dal nome \"Adama\" a cui ha dato successivamente un marito chiamato \"Sana\" ed insieme hanno partorito un maschio ed una femmina che hanno avuto un rapporto incestuoso dal quale \u00e8 nato un figlio. In quell'epoca le donne comandavano, e gli esseri erano dotati di poteri magicreverti, prevedevano l'avvenire ed erano immortali. \nCurioso era il rapporto con i serpenti che si avvicinavano alle case degli umani per trovare il cibo e ricevevano una buona accoglienza. Dopo un po' di tempo ai serpenti spuntavano gambe, braccia e una testa e si trasformavano in \"Y\u00e9ban\"."}
{"id": "2216363", "revid": "121117225", "url": "https://it.wikipedia.org/wiki?curid=2216363", "title": "Suddivisioni amministrative dello Stato Pontificio in et\u00e0 moderna", "text": "Sul finire del Cinquecento inizi\u00f2 un processo di ristrutturazione degli assetti territoriali dello Stato della Chiesa che, dopo aver subito una vigorosa accelerazione nei primi decenni del XVIII secolo, durante i pontificati di Clemente XI (1700-1721) e di Innocenzo XIII (1721-1724) trov\u00f2 la sua piena realizzazione nel 1816, sotto Papa Pio VII. Il cambiamento non riguard\u00f2 solo il numero delle circoscrizioni amministrative, che venne notevolmente incrementato in questo lasso di tempo, ma anche la loro organizzazione interna e la natura dei rapporti fra queste e il governo centrale.\nNuovi assetti territoriali fra Cinquecento e Seicento.\nFino a tutto il XVI secolo, l'organizzazione amministrativa dello Stato Pontificio era ancora improntata alle Costituzioni egidiane (1357) e alla tradizionale ripartizione dell'intero territorio in cinque province: Patrimonio di San Pietro, Campagna e Marittima, Ducato di Spoleto, Marca anconitana e Provincia Romandiol\u00e6.\nIn seguito all'incorporazione di alcuni importanti ducati come il Ducato di Ferrara (con la devoluzione di Ferrara), il Ducato di Urbino e il Ducato di Castro, avvenute fra il 1598 e il 1649, la Santa Sede ritenne opportuno creare: \nNel 1627 venne creata una \"Congregazione dei Confini\", organismo preposto alla prevenzione di abusi e alla mediazione di dispute (frequenti) relative alle competenze territoriali fra le varie province e, all'interno di queste, fra diocesi e, non di rado, fra gli stessi comuni. Nel corso del XVII secolo le Costituzioni egidiane, seppur formalmente ancora in vigore, si rivelarono sempre pi\u00f9 inadeguate ai nuovi tempi.\nSuddivisione amministrativa nel Settecento.\nAgli inizi del Settecento Clemente XI ed il suo successore, Innocenzo XIII, prendendo atto dei mutamenti intervenuti nel secolo precedente, diedero un ulteriore e pi\u00f9 fermo impulso al processo di riforma degli assetti politico-amministrativi dello Stato, con la creazione di nuove province e con la riorganizzazione delle varie circoscrizioni su basi territoriali pi\u00f9 omogenee. Si voleva in tal modo effettuare un controllo pi\u00f9 capillare sul territorio ed attenuare i nefasti effetti dei tanti privilegi sia aristocratici che comunali che impedivano il corretto funzionamento della macchina statale.\nLa nuova e pi\u00f9 articolata ripartizione provinciale, non ancora tracciata nel 1701, all'epoca del primo censimento (parziale) del XVIII secolo, trover\u00e0 piena attuazione nei venti anni che seguirono e si vedr\u00e0 interamente riflessa nel censimento successivo (1767-1769). Tale ripartizione prevedeva:\nLegati e governatori.\nFra le entit\u00e0 amministrative menzionate, cinque vennero governate da legati pontifici (di rango generalmente cardinalizio): Urbino, Bologna, Ferrara, Romagna (dove il legato prendeva il nome di \"presidente\") e l'exclave di Avignone. Presero pertanto il nome di legazioni. Tutte le altre vennero affidate a dei governatori. Il legato era nominato direttamente dal Papa ed era sempre un ecclesiastico, mentre il governatore poteva anche non esserlo. Nel caso fosse un laico, non disponeva del potere spirituale; in questo caso veniva sempre affiancato da un ecclesiastico, cos\u00ec che le funzioni erano scisse in \"spiritualibus\" e in \"temporalibus\".\nIl governatore poteva ricevere la nomina sia dal pontefice che da un'alta personalit\u00e0 dello Stato (talvolta anche dal Cardinal nipote). Fra i poteri del legato c'era quello di scomunica, che il governatore non possedeva. I legati, come i governatori di provincia (vi erano anche molti governatori di citt\u00e0, considerati di rango inferiore), avevano il compito di provvedere all'ordine pubblico, alla riscossione dei tributi, alla supervisione della giustizia e alla difesa della circoscrizione assegnata. \nTale assetto provinciale rest\u00f2 in vigore, nelle sue linee fondamentali, fino ad et\u00e0 napoleonica. Subito dopo la Restaurazione e il ristabilimento degli antichi governi, il sistema amministrativo periferico dello Stato venne per\u00f2 nuovamente e radicalmente modificato da papa Pio VII mediante il sistema delle Delegazioni (1816). Il pontefice port\u00f2 a compimento il processo di ristrutturazione dell'ordinamento amministrativo dello Stato Pontificio che era stato avviato dai suoi predecessori oltre due secoli prima."}
{"id": "2216365", "revid": "729019", "url": "https://it.wikipedia.org/wiki?curid=2216365", "title": "Stazione di Londra Blackfriars", "text": "La stazione di Londra Blackfriars \u00e8 una stazione ferroviaria, situata lungo la tratta principale della Thameslink a servizio della zona di Blackfriars, nella Citt\u00e0 di Londra. Essa \u00e8 adiacente al Ponte dei Frati Neri alla confluenza di New Bridge Street e Queen Victoria Street.\nStoria.\nLa stazione sulle linee principali venne aperta con il nome di St. Paul's dalla \"London Chatham and Dover Railway\" (LC&amp;DR) il 10 maggio 1886 quando venne aperto il \"St. Paul's Railway Bridge\" attraverso il Tamigi.\nIl \"St. Paul's bridge\" venne costruito come complemento all'esistente Blackfriars railway bridge, che era stato aperto nel 1864. Questo serviva a far passare i treni della intasatissima City Line fra il sud di Londra e le stazioni di Ludgate Hill, Holborn Viaduct e, via Snow Hill tunnel e connessione alla \"Metropolitan and Metropolitan District Railways\" vicino Farringdon, alle stazioni di King's Cross e St. Pancras.\nPrima dell'apertura della stazione di St. Paul's, la prima stazione \"Blackfriars Bridge\", sita sulla riva sud del Tamigi, venne chiusa al traffico passeggeri il 1\u00ba ottobre 1885 divenendo una stazione per traffico merci\nLa stazione di St. Paul's assunse il nome attuale il 1\u00ba febbraio 1937. La struttura and\u00f2 gradualmente deteriorandosi finch\u00e9 non fu pi\u00f9 utilizzabile. Il ponte venne rimosso nel 1985 e rimasero soltanto i muli sulle rive del Tamigi e i piloni di sostegno.\nLa stazione venne ricostruita assieme a quella della metropolitana intorno alla met\u00e0 degli anni settanta e riaperta il 30 novembre 1977. Una parte delle strutture di sostegno della stazione del 1886, sono state mantenute e utilizzate come piattaforme della stazione sulle linee principali che serve molte destinazioni del sud-est dell'Inghilterra e d'Europa. St. Paul's Bridge \u00e8 ora noto come Blackfriars Railway Bridge.\nEx stazione.\nImmediatamente al di l\u00e0 del fiume, sulla stessa linea vi era la stazione di Blackfriars Bridge, che venne usata per servizio passeggeri dal 1864 al 1885 e merci fino al 1964. Pi\u00f9 avanti lungo Blackfriars Road vi \u00e8 l'ingresso alla stazione di Blackfriars Road che fu in servizio dal 1864 al 1868 sulla \"South Eastern Railway\".\nLa ricostruzione.\nLa stazione di Blackfriars sub\u00ec, fra il 2009 ed il 2012, un profondo intervento di ristrutturazione che vide la demolizione e ricostruzione degli uffici sovrastanti e la chiusura della sottostante stazione della metropolitana fino alla fine del 2011.\nDopo la chiusura del fascio binari di testa i binari passanti furono estesi lungo il Blackfriars Railway Bridge sul fiume Tamigi per poter ricevere treni estesi a 12 carrozze in luogo delle precedenti 8. Anche la disposizione dei marciapiedi stessi venne modificata in modo da spostare il fascio passante dal lato est, con diminuzione delle piattaforme a servizio del fascio di testa da tre a due in conseguenza dello spostamento di alcuni servizi alla stazione passante.\nVennero inoltre realizzati un ingresso addizionale a South Bank e l'unificazione della biglietteria per i servizi metropolitani e quelli della National Rail. I lavori alla stazione furono completati nell'estate 2012 in tempo per le previste olimpiadi.\nMovimento.\nLa stazione passante \u00e8 servita dai treni Thameslink, da Bedford, St Albans e Luton a nord, Brighton a sud via London Bridge, ed i sobborghi sud-ovest di Londra intorno a Sutton via Elephant &amp; Castle.\nLa stazione di testa \u00e8 invece servita dalla \"Southeastern\" sulla linea per Sevenoaks via Denmark Hill e Swanley ed i servizi ore di punta via Herne Hill per Beckenham Junction, oltre che quelli sulla linea principale via Medway e Maidstone East/Ashford International.\nSoutheastern opera anche servizi nelle ore di punta, da e per City Thameslink\nInterscambi.\nLa stazione consente l'interscambio con la fermata omonima delle linee Circle e District della metropolitana di Londra.\nNelle vicinanze della stazione effettuano fermata alcune linee urbane automobilistiche, gestite da London Buses.\nA seguito della sua vicinanza al fiume, infine, \u00e8 possibile l'interscambio con i servizi fluviali di Londra: i servizi disponibili dal molo di Blackfriars Millennium comprendono natanti per Putney, gestiti da Thames Executive Charters, e servizi fra Embankment e Woolwich Arsenal, operati da Thames Clipper."}
{"id": "2216366", "revid": "773636", "url": "https://it.wikipedia.org/wiki?curid=2216366", "title": "Chiesa di San Supero a Portiglione", "text": "La ex chiesa di San Supero a Portiglione era un edificio religioso situato nel territorio comunale di Scarlino, presso la frazione di Portiglioni, in localit\u00e0 \"San Severo\".\nStoria e descrizione.\nDi origini medievali, la chiesa venne costruita nel luogo in cui si pensa che sia sbarcato San Severo, presso il quale si trovava un'antica fonte miracolosa. Il luogo di culto \u00e8 citato per la prima volta in un documento datato 1104, anno in cui risultava alle dipendenze dell'Abbazia di San Bartolomeo a Sestinga. L'edificio religioso rimase funzionale almeno per tutto il Duecento, venendo in seguito abbandonato assieme all'abitato in cui sorgeva, a causa probabilmente dell'insabbiamento dell'antico porto che era stato ivi costruito dai Romani in et\u00e0 imperiale. L'abbandono dell'edificio religioso in epoca tardomedioevale fu seguito da un lento ma inesorabile degrado, culminato con la sua definitiva scomparsa.\nDella chiesa di San Supero, di cui si erano perse completamente le tracce gi\u00e0 in epoca remota, \u00e8 stato identificato il luogo dell'antica ubicazione, che si trova presso la localit\u00e0 di \"San Severo\", nei pressi di Portiglione. In loco sono stati identificati, infatti, alcuni ruderi riconducibili quasi certamente all'antica fonte presso la quale venne costruito il luogo di culto, di cui per\u00f2 al momento non sono ancora stati identificati gli eventuali resti."}
{"id": "2216368", "revid": "119991", "url": "https://it.wikipedia.org/wiki?curid=2216368", "title": "Chiesa di San Supero", "text": ""}
{"id": "2216370", "revid": "36426", "url": "https://it.wikipedia.org/wiki?curid=2216370", "title": "Villa Salviati-Turri", "text": ""}
{"id": "2216374", "revid": "729019", "url": "https://it.wikipedia.org/wiki?curid=2216374", "title": "Cole Tucker", "text": "Biografia.\nHa debuttato nella pornografia gay relativamente tardi, quando aveva 44 anni. Nel corso della sua carriera ha preso parte ad oltre 30 film per case di produzione come Catalina Video e Studio 2000, diventando noto per la sua matura mascolinit\u00e0 e per il modi forti e dominanti nel porsi con i propri partner. Noto per il suo pene circonciso di 20\u00a0cm e per la sua immagine da uomo maturo, corpo glabro e muscoloso con un enorme tatuaggio colorato sulla spalla sinistra, il porno attore aveva l'abitudine di fumare il sigaro durante le sue performance sessuali. Si \u00e8 esibito indistintamente sia come attivo sia come passivo, partecipando a film BDSM, leather e fisting.\nNel 1998 ha vinto due GayVN Award e raggiunge la popolarit\u00e0 grazie a film come \"Grease Guns 2\", \"Fallen Angel\" e \"Link 2 Link\". Quasi al termine della sua carriera rivela di essere HIV positivo e nello stesso periodo viene coinvolto in uno scandalo, in cui viene scoperta la sua relazione con l'europarlamentare Tom Spencer, trovato in seguito in possesso di droga e materiale pornografico.\n\u00c8 apparso nei documentari \"Sex/Life in L.A.\" e \"Cycles of Porn: Sex/Life in L.A., Part 2\" e nel film \"The Fluffer\", progetti che raccontano il mondo della pornografia gay, in cui Tucker interpreta s\u00e9 stesso. Prima e dopo la sua esperienza nella pornografia ha lavorato come agente immobiliare.\nRichard Allen Karp \u00e8 deceduto il 7 giugno 2015, all'et\u00e0 di 61 anni, per complicazioni da AIDS."}
{"id": "2216375", "revid": "36426", "url": "https://it.wikipedia.org/wiki?curid=2216375", "title": "Volgare italiano", "text": ""}
{"id": "2216376", "revid": "101175", "url": "https://it.wikipedia.org/wiki?curid=2216376", "title": "MS Aprilia", "text": ""}
{"id": "2216386", "revid": "729019", "url": "https://it.wikipedia.org/wiki?curid=2216386", "title": "Battaglia di D\u00fcrenstein", "text": "La battaglia di D\u00fcrenstein \u00e8 uno scontro militare combattutasi nel 1805 tra l'esercito francese e quello russo.\nStoria.\nDopo la vittoria di Ulma l'esercito napoleonico si diresse su Vienna. I Russi, che si ritiravano di buon ordine lungo il Danubio, bruciarono i ponti alle loro spalle evitando combattimenti decisivi. Napoleone allora rafforz\u00f2 gli inseguitori spostando Marmonta Leoben in modo da tagliare la strada che univa Vienna con il fronte Italiano.\nIl vecchio generale russo Kutuzov cerc\u00f2, con mosse di distoglimento, di superare la barriera naturale del Danubio in modo da non avere pi\u00f9 i francesi alle spalle. L'attraversamento del fiume fu completato il 9 novembre con la distruzione di tutti i ponti. Gioacchino Murat si diresse immediatamente verso Vienna lasciando isolato il corpo d'armata del generale \u00c9douard Adolphe Mortier e la divisione di Gazan, che si trov\u00f2 di fronte, sulla riva settentrionale del fiume, l'intero contingente russo composto da pi\u00f9 di 40.000 uomini. Questi ultimi attaccarono Mortier che aveva a sua disposizione solo 5.000 soldati e 10 cannoni.\nBench\u00e9 si fosse difesa con coraggio per tutta la giornata, la fanteria francese era in procinto di cedere: Mortier tent\u00f2 un'ultima sortita per spezzare l'accerchiamento quando giunsero in suo soccorso le truppe fresche di Dupont. L'audacia e il coraggio premiarono i francesi che infine ebbero la meglio sui reparti russi che cessarono il fuoco e si ritirarono su Olmutz, in Moravia (oggi Olomouc) lasciando sul terreno pi\u00f9 di 4.000 morti. Vienna venne presa il 13 dello stesso mese."}
{"id": "2216392", "revid": "339392", "url": "https://it.wikipedia.org/wiki?curid=2216392", "title": "Arsenal tube station", "text": ""}
{"id": "2216393", "revid": "339392", "url": "https://it.wikipedia.org/wiki?curid=2216393", "title": "Blackfriars station", "text": ""}
{"id": "2216394", "revid": "2130303", "url": "https://it.wikipedia.org/wiki?curid=2216394", "title": "Chiesa della Madonna del Suffragio (Mormanno)", "text": "La chiesa della Madonna del Suffragio \u00e8 una chiesa sita nel comune calabrese di Mormanno.\nStoria e descrizione.\nFu edificata nel 1670. Qui si riunivano i devoti della Congregazione del Purgatorio ricordata dal cartiglio in pietra posto all'ingresso. Angelo Galtieri dipinse la volta a botte con la sequenza che \u00e8 tutto un omaggio alla Vergine. Si parte infatti dalla sua nascita, parete di sinistra, e dalla sua presentazione al tempio, parete di destra, per arrivare, nella parte centrale, alla sua gloria. Sotto i piedi di Maria un angelo versa l'acqua alle anime purganti che protendono le braccia verso l'alto in fervente preghiera.\nTutto l'impianto risente della cultura classicheggiante del tempo e delle tecniche usate, tra cui anche quella della copia dei cartoni, di cui il pittore si serve, appositamente predisposte in botteghe d'arte napoletane. Basta comparare il volto di questa Vergine con madonne dipinte non solo a Mormanno per avvalorare ulteriormente quanto sopraddetto.\nAnche se i tre episodi sono racchiusi in cornici, non risultano isolati dal resto del racconto perch\u00e9 hanno una continuit\u00e0 sia nelle varie figure di mascheroni che nelle volte che riempiono tutto lo spazio operativo.\nSi notano anche qua e l\u00e0 alcuni nudi, cosa inconsueta nella pittura sacra, confusi tra angeli e nuvole. \u00c8 evidente una caduta di primitivi colori e una tendenza al rosso.\nPregevole anche l'altare ligneo al centro del quale \u00e8 posta la Madonna del Latte fra i santi Domenico e Caterina. La statua lignea \u00e8 un'opera di buon livello di artisti meridionali datata 1670, restaurata negli anni 90.\nLa mano del Bambino, come avviene in tutte le opere che hanno lo stesso soggetto, \u00e8 tesa a proteggere il seno di Maria, proprio a voler sottolineare l'importanza dell'organo da cui dipendeva, in tempi di miseria, la vita e la sopravvivenza.\nSu un cornicione all'altezza della statua della Madonna si legge, in un riquadro, la seguente scritta: \"Quas pelagus nulium posse restringere flammas Virginis lacti gutta vel una potest\" (traduzione: \"nessun mare pu\u00f2 spegnere la fiamma del Pugatorio come lo pu\u00f2 una sola goccia di latte della Vergine\"). Pi\u00f9 sopra un olio raffigura il Padre Eterno benedicente.\nNella parte centrale della chiesa poi Genesio Galtieri dipinse due affreschi racchiusi in due distinti ovali. Il primo rappresenta l'Arcangelo Michele che scaccia con una spada il demonio, il secondo, che \u00e8 in definitiva un omaggio alla Confraternita, raffigura la Madonna del Suffragio tra due confratelli vestiti con abito bianco e cappa verde, cio\u00e8 con i costumi dell'associazione.\n Nell'unica navata di destra, sul primo Altare, era posto il quadro della Visitazione di Elisabetta ora conservato nella matrice.\nLa chiesa conserva ancora, posto sul secondo Altare, un olio raffigurante la Vergine Assunta tra San Francesco di Paola e San Lorenzo.Il dipinto a schema verticale utilizza un quinto d'architettura classicheggiante. Tra numerose figure di contorno \u00e8 posta, al centro, la Vergine e Santa Elisabetta e in primo piano San Giuseppe. Mediocre copia di un artista provinciale della \"Visitazione\" della chiesa dell'Annunziata a Capua di Francesco De Mura, eseguita verso il 1750. Un bozzetto per questo dipinto, avente all'incirca le stesse della copia in esame, \u00e8 conservato al pio Monte della Misericordia a Napoli.\nLa chiesa custodisce anche un organo con 19 canne di stagno diviso in tre campanate (7 + 5 + 7), mancano invece alcuni antichi lampadari stile impero ed un pulpitello ligneo."}
{"id": "2216395", "revid": "11266", "url": "https://it.wikipedia.org/wiki?curid=2216395", "title": "Decanati e parrocchie della Chiesa Ambrosiana", "text": ""}
{"id": "2216398", "revid": "119991", "url": "https://it.wikipedia.org/wiki?curid=2216398", "title": "Chiesa di San Severo a Portiglione", "text": ""}
{"id": "2216407", "revid": "154893", "url": "https://it.wikipedia.org/wiki?curid=2216407", "title": "Metalmeccanico", "text": ""}
{"id": "2216409", "revid": "122847823", "url": "https://it.wikipedia.org/wiki?curid=2216409", "title": "Pallavolo femminile ai Giochi olimpici", "text": "Il campionato di pallavolo femminile ai Giochi olimpici si svolge con una cadenza di ogni quattro anni durante le olimpiadi estive. Introdotto come sport olimpico nel 1964, il campionato olimpico \u00e8 considerato come la maggior competizione pallavolistica.\nPartecipano 12 squadre: oltre al paese organizzatore, qualificato di diritto, le squadre accedono al torneo tramite la Coppa del Mondo, che assegna tre posti, i vari tornei continentali di qualificazione olimpica e infine un torneo intercontinentale."}
{"id": "2216410", "revid": "46291", "url": "https://it.wikipedia.org/wiki?curid=2216410", "title": "Ammi crinitum", "text": "Ammi crinitum \u00e8 una pianta appartenente alla famiglia delle Apiaceae, endemica della Sicilia e della Calabria.\nDistribuzione e habitat.\nSicilia e Calabria"}
{"id": "2216411", "revid": "1543377", "url": "https://it.wikipedia.org/wiki?curid=2216411", "title": "James McKeen Cattell", "text": "Biografia.\nDopo la laurea di primo livello al \"Lafayette College\" di Easton (1880), si rec\u00f2 in Germania per studiare con il filosofo Rudolf Hermann Lotze, all'Universit\u00e0 di G\u00f6ttingen, e con lo psicologo Wilhelm Wundt all'Universit\u00e0 di Lipsia. Tornato negli Stati Uniti, trascorse il 1882 e il 1883 alla Johns Hopkins University di Baltimora. Recatosi di nuovo a Lipsia, divenne assistente di Wundt e svolse indagini indirizzate alla psicologia sperimentale. Dopo aver ricevuto il suo Ph.D. a Lipsia (1886), McKeen Cattell continu\u00f2 le sue ricerche nel laboratorio londinese di Sir Francis Galton.\nNel 1888 ottenne la cattedra di psicologia alla University of Pennsylvania di Philadelphia, la prima istituita negli Stati Uniti. Vi fond\u00f2 un laboratorio e svilupp\u00f2 una serie di test psicologici per studenti universitari. Nel 1891 Cattell divenne professore e direttore del dipartimento di psicologia della Columbia University, universit\u00e0 nella quale trascorse la maggior parte della sua attivit\u00e0 ai test psicologici. Nel 1895 divenne presidente della \"American Psychological Association\". Venne licenziato dalla Columbia University nel 1917, dopo che espresse pubblicamente alcune critiche alla partecipazione degli Stati Uniti alla prima guerra mondiale contro la Germania.\nL'altra attivit\u00e0 molto importante svolta da Cattell \u00e8 stata quella di editore. Nel 1894 fu il fondatore, assieme a James Mark Baldwin, della rivista \"Psychological Review\"; lo stesso anno acquist\u00f2 il settimanale \"Science\", che diresse dal 1894 al 1944 e trasform\u00f2 nell'organo dell'American Association for the Advancement of Science. Nel 1900 fond\u00f2 la rivista di divulgazione scientifica \"Popular Science Monthly\", ribattezzata nel 1915 \"Popular Science\", che diresse fino al 1943. La sua appartenenza all'eccellenza della ricerca scientifica lo port\u00f2 a progettare, dirigere e pubblicare l'annuario \"American Men of Science\" (1906-1938). Dopo essere stato allontanato dalla Columbia nel 1917, dedic\u00f2 il resto della sua vita professionale quasi interamente alla direzione di giornali; oltre ai citati \"Psychological Review\", \"Science\" e \"Popular Science\", Cattell diresse anche \"The American Naturalist\" (1907-1944) e \"School and Society\" (1915-1939). Nel 1921 fond\u00f2 \"The Psychological Corporation\", una societ\u00e0 dedita all'applicazione della ricerca psicologia e alla costruzione di strumenti, quali test psicologici, a disposizione delle imprese commerciali e finanziarie."}
{"id": "2216414", "revid": "57342", "url": "https://it.wikipedia.org/wiki?curid=2216414", "title": "Filippo Caria", "text": "Biografia.\nCaria viene soprattutto ricordato per aver combattuto contro il fascismo in giovent\u00f9.\nAnni dopo diventa assessore e consigliere comunale a Napoli, poi consigliere e assessore regionale, deputato nella IX legislatura (1983-1987) e infine capogruppo sempre alla Camera dei deputati, nonch\u00e9 portavoce del Partito Socialista Democratico Italiano durante la X legislatura (1987-1992).\nDi origini calabresi (Pizzo), viveva a Posillipo. Scompare all'et\u00e0 di 90 anni il 13 agosto 2015."}
{"id": "2216415", "revid": "123230650", "url": "https://it.wikipedia.org/wiki?curid=2216415", "title": "La Martinella", "text": "La Martinella \u00e8 stato un periodico di ispirazione socialista, che ha iniziato le pubblicazioni nel 1884 divenendo organo ufficiale del socialismo toscano.\nStoria.\nAlla fine del XIX secolo il proliferarsi dei nuovi fermenti sociali successivi allo sviluppo economico ed industriale di Colle di Val d'Elsa, all'epoca uno dei principali centri industriali della regione, ed alla nascita di un vasto proletariato uniti alla diffusione delle idee democratiche in vasta parte del ceto medio cittadino, aveva prodotto un vivace confronto politico.\nAlla vecchia classe dirigente, composta prevalentemente da possidenti agrari che non volevano mollare le proprie prerogative di potere, si contrapponeva ad una nuova forza politica, quella socialista, che intendeva, invece, tutelare gli interessi di una popolazione sempre pi\u00f9 vasta e sempre pi\u00f9 battagliera.\nLa battaglia politica che ne era derivata aveva prodotto la nascita, a livello locale, del periodico \"L'Elsa\" e, dal 1882, in seguito al cambio di denominazione, de \"La Nuova Elsa\" che propugnavano idee democratiche e appoggiavano la classe operaia. Nel 1884 la testata cambi\u00f2 nuovamente denominazione diventando \"La Martinella\", dal nome della campana del Carroccio di epoca comunale che veniva suonata per dare avvio alla battaglia. Come nelle due precedenti testate direttore del giornale fu il colligiano Ettore Capresi alla cui morte, avvenuta nel febbraio 1889, successe Vittorio Meoni.\nLe forze democratiche e mutualistiche colligiane, si ispiravano ai principi mazziniani ed erano diventate, e non poteva essere altrimenti vista la consistenza, le pi\u00f9 attive della zona sud della Toscana; per questo \"La Martinella\" divenne subito l'organo ufficiale dei Fasci della democrazia per la Toscana Meridionale.\nDa una cronaca ristretta ai comuni della zona, oltre a Colle di Val d'Elsa, San Gimignano e Poggibonsi, allarg\u00f2 infatti il suo raggio prima a Siena, Empoli, Arezzo e Grosseto, per poi ricevere corrispondenze da tutta la Toscana e da Roma.\nDapprima critico nei confronti del nascente socialismo, che veniva considerato utopico e astratto, partendo da posizioni repubblicane e anticlericali, gradatamente pass\u00f2 dalla parte dei radicali e abbandon\u00f2 le posizioni antimonarchiche, avvicinandosi a posizioni sempre pi\u00f9 vicine al socialismo del quale divenne l'organo regionale dopo la nascita, nel 1892, del Partito Socialista Italiano. Colle di Val d'Elsa, dove era densa l'attivit\u00e0 propagandistica e politica, fu anche scelta come sede della \"Commissione direttiva regionale dopo il Congresso regionale dei Socialisti del 1894.\nTra i principali collaboratori della testata e firmatari di articoli troviamo Enrico Ferri, Filippo Turati, Giuseppe Emanuele Modigliani. Goffredo Jermini, Camillo Prampolini, l'esperto agrario Eugenio Ciacchi, Antonio Gamberi ed il naturalista Bernardino Lotti che scriveva con lo pseudonimo di \"Biel\".\nNel dibattito sociale \"La Martinella\" propugnava le stesse idee di \"Critica Sociale\", l'organo dei socialisti milanesi, fondato a Milano da Filippo Turati nel 1891, con il quale, comunque, non mancarono contrasti e polemiche, soprattutto a proposito della politica cooperativistica propugnata da una parte del Partito in seguito al Congresso regionale di Livorno del 1897.\nCon la crisi delle Ferriere Masson, la principale realt\u00e0 industriale di Colle di Val d'Elsa, i socialisti colligiani appoggiarono la nascita di leghe e cooperative a sostegno dei lavoratori.\nUn notevole successo fu conseguito con la conquista dell'Amministrazione Comunale in occasione delle elezioni del 1897, che fece di Colle di Val d'Elsa il primo Comune a guida socialista della Toscana ed uno dei primi in Italia: Antonio Salvetti fu nominato Sindaco e lo stesso Vittorio Meoni gli succeder\u00e0 nella carica di l\u00ec a qualche anno. Nonostante gli sforzi propagandistici, gli interventi in favore dei mezzadri e l'alto numero di consensi che riscuotevano a Colle di Val d'Elsa, per\u00f2 i socialisti non riuscirono mai a far eleggere un proprio rappresentante in Parlamento soprattutto a causa della presenza nel Collegio elettorale di centri agricoli dove era molto forte l'influenza conservatrice dell'aristocrazia terriera.\nNel maggio 1898 a seguito della politica governativa oscurantista verso movimenti ed associazioni democratici, \"La Martinella\" fu costretta a sospendere le pubblicazioni, che verranno riprese nel settembre successivo.\nSotto la spinta reazionaria venne meno l'intransigenza politica della testata che si avvicin\u00f2 alla linea riformista e si alline\u00f2 su posizioni pi\u00f9 transigenti, vicine alle idee di Turati e di Giuseppe Emanuele Modigliani.\nNel 1903 si fuse con il settimanale senese \"La voce del lavoro\", ma nulla cambi\u00f2 per la testata colligiana.\nNel 1911 la presa di posizione revisionistica del Meoni che intervenne nel dibattito sulla morte del socialismo dichiarandosi favorevole alla revisione di alcuni dei principi fondamentali marxisti, fu apprezzata da Benedetto Croce che defin\u00ec \"La Martinella\" l'unico giornale socialista ragionevole e lo apprezz\u00f2 come l'unico a non aver reagito alle sue idee sul socialismo in modo volgare.\nCon l'adesione al Partito Socialista Riformista di Bonomi e Bissolati, dopo il congresso di Reggio Emilia del 1912, Meoni lasci\u00f2 la direzione de \"La Martinella\" che manterr\u00e0 posizioni antirivoluzionarie e rimarr\u00e0 organo dei soli socialisti locali.\nA seguito della sconfitta elettorale del 1913, quando i socialisti persero la maggioranza nel Comune a favore dei cattolici e con l'entrata in guerra dell'Italia nel 1915, \"La Martinella\" cess\u00f2 le pubblicazioni.\nSolo dopo la guerra, il Meoni, che nel frattempo si era trasferito a Firenze, pubblic\u00f2 la nuova \"Martinella\", organo dei socialisti fiorentini con ispirazione riformista, mentre i socialisti senesi dettero vita a \"Bandiera rossa\" di orientamento massimalista. Nel 1945, a Colle di Val d'Elsa, fece di nuovo la sua apparizione \"La Martinella\", come organo della Federazione Socialista Senese.\nBibliografia.\nISBN 88-8251-128-6 "}
{"id": "2216425", "revid": "287204", "url": "https://it.wikipedia.org/wiki?curid=2216425", "title": "Pace comune", "text": "Pace comune o sistema permanente di pace () \u00e8 il nome che nell'antica Grecia si dava a trattati di pace che prevedevano la pace duratura, e garantita da sanzioni, tra tutti i contendenti che avevano preso parte a una guerra.\nStoria.\nIl modello di pace comune fu messo a punto con la pace di Antalcida del 387 a.C. Prima dell'avvento del concetto di pace comune, riassume lo storico John Fine, nella Grecia antica, \"essendo sempre stata considerata la pace solo una pausa nella condizione normale di guerra, i trattati erano sempre bilaterali e di solito limitati a precisi periodi di tempo\". Prima di allora, infatti, i trattati di pace erano sottoscritti solamente tra due combattenti, o fra due coalizioni nemiche, e avevano una \"data di scadenza\" dopo la quale entrambi i firmatari erano liberi per riprendere le ostilit\u00e0; un esempio di pace limitata cronologicamente \u00e8 la pace dei Trent'anni (449 a.C.) la cui rottura, nel 431 a.C., diede origine alla guerra del Peloponneso.\nLa prima pace comune.\nL'esigenza di un sistema permanente di pace nacque in un periodo della storia greca nel quale si verificavano con frequenza crescente guerre che coinvolgevano pi\u00f9 polis e che comportavano massicci effetti distruttivi. La guerra di Corinto, combattuta dal 395 al 387 a.C., col passar del tempo era diventata una estenuante guerra di posizione che coinvolgeva ulteriormente un gran numero di polis che erano gi\u00e0 state provate duramente dalla guerra del Peloponneso; nel 387 a.C. non si scorgeva nessun chiaro segno di una possibile conclusione, e ci\u00f2 spingeva le parti in causa a trovare un accordo che mettesse fine ai combattimenti con un tipo nuovo di trattato di pace. Il trattato che vi pose termine, la pace di Antalcida, nota anche come \"pace del Re\" a causa della grande influenza persiana che ne permise la realizzazione, conteneva molti degli elementi che avrebbero caratterizzato le successive paci comuni. Primo fra tutti l'influenza persiana sui termini del trattato; un secolo dopo le guerre persiane, la disunione della Grecia aveva permesso alla Persia di svolgere un ruolo determinante nella politica greca.\nUn secondo elemento, che sarebbe passato alle paci successive, fu l'ammissione del \"principio di autonomia\" che affermava che tutte le citt\u00e0 greche avrebbero dovuto essere libere e indipendenti; in base a questo principio si proibiva la formazione di leghe o di confederazioni. Il terzo elemento fu la nomina di un garante della pace (\u03a0\u03c1\u03bf\u03c3\u03c4\u03ac\u03c4\u03b7\u03c2), col potere di interpretare i vari punti del trattato e garantirne il mantenimento con possibilit\u00e0 di applicare sanzioni a chi lo violava. Nel caso della pace di Antalcida queste misure evidenziavano il riconoscimento \"de facto\" dell'egemonia di Sparta in Grecia (Sparta era infatti il garante della pace di Antalcida); alcuni trattati successivi, come la pace di Tebe del 365 a.C. o il trattato che stabiliva la Lega di Corinto nel 338 a.C. svolsero la funzione di certificare l'ascesa di una nuova potenza egemone, pi\u00f9 che quella di dichiarare una pace. D'altra parte il principio di autonomia era molto ambiguo per cui la sua interpretazione, formalmente difficile, veniva lasciata alla potenza egemone.\nI trattati successivi.\nNel corso del IV secolo a.C. furono sottoscritte numerose paci comuni, la maggior parte delle quali tuttavia non ebbero lunga durata. La stessa pace di Antalcida, il primo trattato di pace comune (387 a.C.) ebbe poca fortuna: la guerra ricominci\u00f2 poco tempo dopo (386 a.C.) e continu\u00f2 finch\u00e9, dopo la battaglia di Tegira, non fu sottoscritto un nuovo trattato di pace (375 a.C.). Una nuova pace comune fu firmata da tutte le parti, tranne Tebe, nel 371 a.C., ma presto i contrasti tra Sparta e Tebe diedero luogo a nuovi combattimenti (battaglia di Leuttra del 371 a.C.). Nel 365 a.C., fu firmata una nuova pace, nota come \"pace di Tebe\", che attribu\u00ec il ruolo di garante della pace, rivestito in precedenza da Sparta, a Tebe; ma anche questa pace fall\u00ec dopo brevissimo tempo per cui un'altra pace comune, questa volta pi\u00f9 duratura, venne sottoscritta dopo la battaglia di Mantinea (362 a.C.).\nLa battaglia di Mantinea in realt\u00e0 non aveva avuto vincitori: i Tebani, che probabilmente avevano avuto la meglio sul campo di battaglia, avevano perso il loro generale Epaminonda e con la di lui morte cess\u00f2 l'egemonia tebana sulla Grecia; dalla parte opposta, Ateniesi e Spartani si erano ormai troppo indeboliti per approfittarne. Tutte le \"poleis\" greche, inoltre, dovettero fare i conti col regno di Macedonia. Nessuna pace comune fu firmata tra il 362 (anno della battaglia di Mantinea) e il 338 a.C. (anno della battaglia di Cheronea dopo la quale, in seguito alla vittoria di Filippo II, fu firmato un accordo col quale tutti gli stati greci si unirono nella Lega di Corinto in preparazione di una campagna contro la Persia).\nSignificato.\nIl ricorso ai trattati di pace comune fu un tentativo di metter fine alla serie di guerre, apparentemente senza fine, che afflisse la Grecia fra la fine del V e l'inizio del IV secolo a.C. Alla fine, comunque, questi trattati non si rivelarono altro che un nuovo modo per continuare la guerra. Sparta, per es., nominata garante della prima pace comune, us\u00f2 la sua posizione per rafforzare la sua egemonia sulla Grecia, per perseguire cio\u00e8 lo stesso obiettivo delle sue campagne militari.\nIl principio di autonomia, in teoria un principio assoluto, veniva applicato solo per far ottenere vantaggi alla potenza egemone. Alla conferenza di pace del 371 a.C., il tebano Epaminonda evidenzi\u00f2 quest'ultimo aspetto accusando il re di Sparta Agesilao di esigere l'autonomia delle citt\u00e0 della Beozia, sottomesse a Tebe, ma di negare l'autonomia delle citt\u00e0 della Laconia, sottomesse a Sparta."}
{"id": "2216428", "revid": "21880", "url": "https://it.wikipedia.org/wiki?curid=2216428", "title": "Visnaga crinita", "text": ""}
{"id": "2216430", "revid": "729019", "url": "https://it.wikipedia.org/wiki?curid=2216430", "title": "Alberini &amp; Santoni", "text": "Alberini &amp; Santoni \u00e8 stata una casa cinematografica italiana fondata a Roma nel 1905.\nStoria.\nLa societ\u00e0 Primo Stabilimento Italiano di Manifattura Cinematografica Alberini e Santoni sorse a Roma nel 1905 fu creata da Filoteo Alberini, grazie al finanziamento del concittadino Dante Santoni. Possedeva il primo stabilimento italiano di manifattura cinematografica, costruito in via Appia Nuova nei pressi di Porta San Giovanni, dotato di un teatro di posa, attrezzature e laboratori per lo sviluppo, la stampa e il montaggio delle pellicole.\nL'impresa, realizz\u00f2 nel 1905 uno dei primi film a soggetto della storia del cinema italiano: \"La presa di Roma\", diretto dallo stesso Alberini, e interpretato da Ubaldo Maria Del Colle e Carlo Rosaspina, entrambi al debutto nel mondo cinematografico.\nIn totale furono prodotti dalla Alberini &amp; Santoni 15 pellicole, e altre produzioni significative furono il documentario sul terremoto avvenuto in Calabria (\"Il terremoto in Calabria\" - 1905) e il film a soggetto \"Il romanzo di un Pierrot\", diretto e interpretato da Mario Caserini in coppia con Fernanda Negri Pouget (1906).\nQualche mese pi\u00f9 tardi, la ditta venne rilevata dal barone Alberto Fassini insieme ad un gruppo di importanti investitori e il 1\u00ba aprile 1906 fu trasformata in \"Societ\u00e0 Anonima Cines\"."}
{"id": "2216431", "revid": "773636", "url": "https://it.wikipedia.org/wiki?curid=2216431", "title": "Eremo di Sant'Antonio in Valdaspra", "text": "L'eremo di Sant'Antonio in Val d'Aspra era un edificio religioso situato nella parte settentrionale del territorio comunale di Civitella Paganico, ai confini tra la provincia di Grosseto e quella di Siena, non lontano dalla frazione di Casale di Pari e dalle Terme di Petriolo.\nStoria e descrizione.\nDi origini medievali, il complesso religioso sorse tra il XII e il XIII secolo, venendo citato per la prima volta in un documento datato 1206: la fondazione della struttura religiosa fu fortemente voluta dagli Ardengheschi, signori della zona, per dare ospitalit\u00e0 agli eremiti nella zona da essi controllata. Ci\u00f2 nonostante, la tradizione vuole far risalire la fondazione dell'eremo ad epoche ancor pi\u00f9 remote, coincidenti con la diffusione della religione cristiana in Europa. Inizialmente possedimento dell'Abbazia di San Lorenzo al Lanzo, pass\u00f2 gi\u00e0 nel corso del Duecento alle dipendenze dei Guglielmiti e del loro eremo di Malavalle, seppur temporaneamente, per poi passare nella seconda met\u00e0 del medesimo secolo agli Agostiniani e rientrare alle dipendenze dei monasteri senesi del suddetto ordine religioso. A partire dal Quattrocento il complesso religioso divenne di secondaria importanza, vista la sua posizione estremamente periferica e decentrata rispetto alla citt\u00e0 di riferimento. Il declino si protrasse per alcuni secoli, fino alla sua definitiva soppressione datata 1782, anno in cui furono chiuse molte altre strutture conventuali e monastiche della Toscana. Il complesso fu rilevato da alcuni privati, prima di finire in completo abbandono, tanto che gi\u00e0 nella prima met\u00e0 dell'Ottocento si presentava sotto forma di ruderi."}
{"id": "2216432", "revid": "109840342", "url": "https://it.wikipedia.org/wiki?curid=2216432", "title": "Antonino Lombardo (mafioso)", "text": "Biografia.\nEmigrato in America nei primi anni del Novecento, divenne un importante commerciante all'ingrosso di Chicago. Fu in affari con Joe Aiello, con il quale importava prodotti tipici siciliani.\nDa lungo tempo affiliato alla mafia, nella famiglia siciliana di Chicago, ricerc\u00f2 un accordo dopo la morte di Mike Merlo, avvenuta nel 1924 e lo scoppio della guerra di mafia per il controllo di alcune zone di Chicago tra il gruppo di Al Capone e gli irlandesi della \"North Side Gang\", guidata da Dean O'Banion. Nello stesso periodo si associ\u00f2 ad Al Capone, che lo fece nominare presidente dell'Unione Siciliana della citt\u00e0, apportando modifiche che non piacquero ad alcuni membri.\nInsieme a Capone, entr\u00f2 in conflitto con l'ex socio Joe Aiello, che aspirava a diventare presidente dell'Unione Siciliana, provocando una nuova guerra di mafia. Il 7 settembre del 1928 fu assassinato all'uscita dalla sede dell'Unione con le sue guardie del corpo (Joseph Lolordo e Joseph Ferraro), da killer inviati dallo stesso Aiello. Dell'omicidio furono sospettati Frank Dimarco, ucciso a New York nel febbraio del 1931, e Pietro e Angelo La Mantia, di Milwaukee. Alla guida dell'\"Unione Siciliana\" gli successe il suo vice, Pasquale Lolordo.\nLombardo fu sepolto nel cimitero Mount Carmel ad Hillside, Illinois."}
{"id": "2216433", "revid": "1906976", "url": "https://it.wikipedia.org/wiki?curid=2216433", "title": "Palazzo vescovile (Cerreto Sannita)", "text": "Il Palazzo vescovile di Cerreto Sannita (o \"Episcopio\") \u00e8 un edificio sito in piazza Giovanni Paolo II ed \u00e8 sede del vescovo e della curia della diocesi di Cerreto Sannita-Telese-Sant'Agata de' Goti.\nStoria.\nIl palazzo nella vecchia Cerreto.\nNel 1349 un terremoto colp\u00ec Telesia sconvolgendo il suo suolo e dando origine ad asfissianti mofete. I superstiti, per evitare la morte a causa della malaria e di altre malattie mortali, si trasferirono nei centri pi\u00f9 vicini come Solopaca e San Salvatore Telesino. \nI vescovi di Telese dal 1349 sino alla fine del XVI secolo dimorarono da chi concedeva loro ospitalit\u00e0: nella Rocca di San Salvatore Telesino, nel Castello di Faicchio, a Guardia Sanframondi, a San Lorenzello o addirittura in alcune camere dell'ospedale di Cerreto Sannita come si apprende da un atto del notaio Mario Cappella datato 21 settembre 1584.\nFu monsignor Eugenio Savino nel 1596 a dichiarare sede vescovile Cerreto antica.\nNel 1600 il cerretese Sisto Mazzacane don\u00f2 al vescovo e ai suoi successori il suo palazzo affinch\u00e9 diventasse sede episcopale.\nIl palazzo, nonostante fosse abbastanza ampio, sub\u00ec gi\u00e0 nei primi anni del Seicento alcuni ampliamenti al fine di costruire la cappella ed altri ambienti di servizio.\nL'edificio fu raso al suolo dal terremoto del 5 giugno 1688.\nIl palazzo dopo il 1688.\nFu mons. Giovanni Battista de Bellis, subito dopo il sisma del 1688, ad avviare la costruzione dell'attuale palazzo vescovile nel nuovo tessuto urbanistico di Cerreto Sannita progettato da Giovanni Battista Manni.\nAppena terminate le prime due camere del piano terra il vescovo and\u00f2 subito ad abitarle perch\u00e9 la sua presenza temporanea a Faicchio era appena tollerata dal locale feudatario.\nNel 1696, solo otto anni dopo il terremoto, la struttura muraria era gi\u00e0 completata mentre la facciata venne intonacata nel 1707. \nTra il 1739 e il 1742 vennero eseguite delle stuccature e dei lavori di abbellimento degli ambienti interni. \nIl sisma del 1805 provoc\u00f2 alcuni danni all'episcopio, danni che si aggravarono a causa del trasferimento della sede vescovile da Cerreto ad Alife. L'unione delle due diocesi provoc\u00f2 un diffuso malcontento, placatosi quando re Ferdinando II di Borbone, in visita a Cerreto Sannita nel 1852, ascoltando le preghiere del clero locale, si adoper\u00f2 per il ripristino della cattedra vescovile separata, cosa che avvenne dopo pochi mesi, con la bolla \"Compertum\" di papa Pio IX datata 6 luglio.\nIl nuovo vescovo di Cerreto monsignor Luigi Sodo esegu\u00ec diverse opere di ristrutturazione che restituirono all'edificio il suo aspetto originario.\nDescrizione.\nL'edificio ha la tipica struttura del palazzo cerretese del Settecento con l'androne, il cortile interno e il giardino retrostante. \nLa facciata, con decorazioni a \"rinzaffo\", \u00e8 composta due ordini di finestre sormontate da oculi. \nNel cortile \u00e8 presente un loggiato di gusto rinascimentale ed un portale che immette nel locale dove veniva custodita la carrozza del vescovo. \nNei piani superiori, non visitabili, sono presenti dipinti settecenteschi e pavimentazioni in ceramica cerretese.\nNel salone degli stemmi sono raffigurati gli stemmi dei vescovi di Telese o Cerreto dal 1577 ad oggi. Il blasonario \u00e8 opera del pittore cerretese Francesco Barile (1906). \nUn'epigrafe nel salone ricorda la visita di sant'Alfonso Maria de' Liguori al vescovo Filippo Gentile avvenuta nel 1767: \u00abIN HAC AULA ASSEDIT - ALPHONSUM M. DE LIGORIO - CUM OLIM CONVENIENS PHILIPPUM GENTILE - EPISCOPUM CERRETAN. - FUT A FAMULO AEDES VERRENTE - INSCITE NEGLECTUS ET CONTEMPTUS MOXQUE AB ANTISTITE - ERRORE DETECTO - MAGNO EXCEPTUS HONORE - FAMULO VENIAM FACTI DEPRECANTE - CUIUS MEMORIA UT PERPETUARETUR - ALOISIUS SODO - EPISC. CERRETAN. AC TELESIN. - P.C. AN. MDCCCLXVII\u00bb.\nNella cappella privata del vescovo \u00e8 sita una tela di autore ignoto raffigurante la Madonna col Bambino tra i santi Francesco di Sales, Carlo Borromeo e Filippo Neri."}
{"id": "2216434", "revid": "1305772", "url": "https://it.wikipedia.org/wiki?curid=2216434", "title": "Oskar Stonorov", "text": "Biografia.\nNato a Francoforte sul Meno, studi\u00f2 alle Universit\u00e0 di Firenze e di Zurigo ed ebbe un apprendistato in Francia con lo scultore Aristide Maillol. Nel 1928 lavor\u00f2 per Andr\u00e9 Lur\u00e7at a Parigi. L'anno dopo si trasfer\u00ec negli Stati Uniti, dove in seguito venne naturalizzato. Si stabil\u00ec a Filadelfia, dove realizz\u00f2 la maggior parte dei suoi lavori, ispirati al movimento moderno. Nel 1940 disegn\u00f2 con George Howe e Louis Kahn un piano di sviluppo residenziale per alcune citt\u00e0 della Pennsylvania. Nel 1943 scrisse con Kahn \"Why City Planning Is Your Responsibility\" e l'anno dopo \"You and Your Neighborhood... A Primer for Neighbohood Planning\". Tra il 1950 and 1954 lavor\u00f2 nel suo atelier di Philadelphia Robert Venturi, futuro vincitore del Premio Pritzker.\nIl suo capolavoro \u00e8 considerato la zona residenziale delle Carl Mackey Houses a Philadelphia, entrata nel registro di edifici storici della citt\u00e0 dal 1982. Una parte significativa della sua vita venne dedicata allo studio ed al riordino degli archivi di Le Corbusier, al termine del quale partecip\u00f2 alla redazione del testo fondamentale \"\u0152uvre compl\u00e8te: Le Corbusier et Pierre Jeanneret\", scritto con Willy Boesiger e Max Bill (1969). Una delle sue ultime opere fu una commissione in Italia da parte dello scultore e amico Iorio Vivarelli, per la sua casa-studio presso Pistoia, che venne terminata dopo il suo decesso nel 1970, morte sopraggiunta a causa di un incidente aereo nel quale per\u00ec anche il noto sindacalista statunitense Walter Reuther."}
{"id": "2216437", "revid": "287204", "url": "https://it.wikipedia.org/wiki?curid=2216437", "title": "Rockers (disambigua)", "text": ""}
{"id": "2216438", "revid": "55935", "url": "https://it.wikipedia.org/wiki?curid=2216438", "title": "Koin\u00e8 eir\u00e9ne", "text": ""}
{"id": "2216439", "revid": "1782831", "url": "https://it.wikipedia.org/wiki?curid=2216439", "title": "The Bright Lights of America", "text": "The Bright Lights of America \u00e8 l'ottavo album in studio del gruppo punk statunitense Anti-Flag, pubblicato il 25 marzo 2008 da RCA Records.\nIl disco si differenzi\u00f2 dai suoi predecessori in quanto, pur mantenendo i temi politici cari alla band, presentava una maggiore presenza di melodia e una produzione pi\u00f9 pulita curata da Tony Visconti."}
{"id": "2216442", "revid": "767487", "url": "https://it.wikipedia.org/wiki?curid=2216442", "title": "Roshown McLeod", "text": ""}
{"id": "2216444", "revid": "104485", "url": "https://it.wikipedia.org/wiki?curid=2216444", "title": "Sopra il mare sotto la terra", "text": "Sopra il mare sotto la terra (\"Over Sea, Under Stone\") \u00e8 un romanzo scritto da Susan Cooper nel 1965, primo libro della saga Ciclo delle tenebre. \nAmbientato in una Cornovaglia quasi mitica, la storia narra di una caccia al tesoro che coinvolge tre fratelli e il loro enigmatico zio: sullo sfondo, la leggenda di re Art\u00f9 e dei cavalieri della Tavola rotonda.\nTrama.\nCapitolo primo.\nIn una calda giornata estiva la famiglia Drew arriva alla stazione di St Austell, in Cornovaglia: padre, madre e i tre figli (Simon, Jane e Barney) vengono accompagnati dallo zio Merry, un amico di famiglia, alla Casa Grigia di Tresswick, localit\u00e0 balneare dove trascorreranno le vacanze. Mentre gli adulti scaricano i bagagli, i tre ragazzi scendono al porto per osservare uno yacht. Qui fanno i loro primi incontri con gli abitanti del paese: Bill Hoover, che investe Jane con la sua bicicletta e risponde con insulti alle sue rimostranze, e il signor Penhallow, un pescatore con cui Barney stringe subito amicizia. Dopo aver visto con stupore Bill salire sullo yacht, i tre ritornano a casa; l\u00ec scoprono che lo zio Merry (che aveva notato con preoccupazione lo yacht) \u00e8 partito senza dare spiegazioni.\nCapitolo secondo.\nIl secondo giorno di vacanza \u00e8 rovinato da una pioggia insistente. Costretti a rimanere a casa, i tre fratelli decidono di esplorare le numerose stanze: riforniti abbondantemente di viveri dalla signora Palk, la donna di casa, i ragazzi curiosano in giro, ma trovano soltanto l'astuccio vuoto di un cannocchiale. Presa confidenza con la pianta contorta della vecchia dimora, scoprono che la stanza di Simon e Barney nasconde una scala dietro il guardaroba: non esitano a inerpicarsi in mezzo alle ragnatele.\nCapitolo terzo.\nLa scala d\u00e0 accesso a una stanza abbandonata da molti anni, disseminata di bauli. Dopo l'iniziale entusiasmo, Simon e Jane rimangono delusi nel trovarli tutti chiusi a chiave. Barney intanto si libera di un torsolo di mela gettandolo in un anfratto; temendo che possa richiamare i topi, Simon lo costringe a riprenderlo. Nell'anfratto Barney trova una vecchia pergamena con degli schizzi e parole in latino; i ragazzi riescono a decifrare solo i nomi di Marco e Arturo. Questo basta a convincere Barney di aver trovato un documento dei cavalieri della tavola rotonda. La sera, la famiglia Drew riceve la visita dei signori Withers, i padroni dello yacht che frequenta il porto di Tresswick; questi invitano tutti i membri a una gita sulla loro imbarcazione il giorno dopo. Solo i maschi accettano con entusiasmo, a eccezione dello zio Merry, che \u00e8 scomparso dalla sala senza che nessuno se ne accorgesse.\nCapitolo quarto.\nIl terzo giorno Jane rimane sola nella Casa Grigia: in un baule semi aperto rinviene una vecchia guida di Tresswick con la mappa della costa e il nome di \u201cCapo di re Mark\u201d, che compare anche sulla pergamena. Eccitata dalla scoperta, decide di contattare il vicario del paese, ma al suo posto trova il signor Hastings, il cui nome evoca quello della battaglia di Hastings, un uomo tetro che le chiede insistentemente se la Casa Grigia custodisca qualche vecchio libro. Messa a disagio, Jane abbandona il prima possibile il vicariato.\nCapitolo quinto.\nJane torna a casa e viene accolta dai maschi della famiglia entusiasti della gita in barca. La mattina del quarto giorno inizia con una brutta sorpresa: la Casa Grigia \u00e8 stata svaligiata. Come appurato dalla polizia di St. Austell, nessun prezioso \u00e8 stato trafugato; solo le mappe appese alle pareti sono sparite. L'esperienza di Jane con il signor Hastings e le domande insistenti rivolte da Norman a Barney sullo yacht convincono i ragazzi che i ladri cercassero la pergamena: capiscono cos\u00ec di avere bisogno dell'aiuto di un adulto e decidono di rivolgersi allo zio Merry.\nCapitolo sesto.\nI tre ragazzi salgono insieme allo zio sul promontorio gemello di capo Kemare per mostrargli la pergamena lontano da occhi indiscreti. Lo zio prende sul serio i loro sospetti e traduce le scritte in latino, che raccontano come il Graal sia stato portato in Cornovaglia e custodito fino alla vittoria degli eserciti invasori; per sottrarlo ai nemici, il calice \u00e8 stato nascosto sopra il mare e sotto la pietra. Lo zio Merry rivela ai ragazzi che i signori Withers lo stanno pedinando da tempo e probabilmente sono stati loro a entrare nella Casa Grigia la notte prima; li avverte che la caccia al tesoro che stanno per cominciare \u00e8 molto rischiosa e difficile e si inserisce nella serie di battaglie tra bene e male che continuano da secoli, fin dai tempi di Art\u00f9 e dei suoi cavalieri. Mentre lo zio parla, Barney si accorge che la pergamena riporta non tanto una mappa della zona, quanto un disegno della costa vista dal promontorio: il punto di partenza della ricerca \u00e8 stato trovato.\nCapitolo settimo.\nIl quinto giorno, lo zio Merry depista i Withers andando a pescare. I tre ragazzi cercano di interpretare il disegno della pergamena: un cerchietto disegnato sulla linea che rappresenta capo Kemare li porta a credere di dover cercare la roccia dietro cui tramonta il sole guardando dal promontorio gemello. Una volta saliti su capo Kemare, vengono sorpresi da Norma Withers insieme a Bill Hoover, che si lancia alle calcagna di Simon per sottrargli la mappa. Dopo un lungo inseguimento a cui si aggiunge un uomo chiamato da Bill, Simon viene salvato dallo zio Merry a bordo della sua giardinetta verde tutta scassata(faceva un sacco di rumori).\nCapitolo ottavo.\nA casa, Simon \u00e8 atteso dai genitori insieme a una vecchia amica, che li ha invitati a Penzance il giorno dopo. Mentre Simon si cambia, i ragazzi continuano ad analizzare la pergamena e riconoscono il simbolo della luna sulla punta di capo Kemare: d'accordo con lo zio Merry, decidono di tornare sul promontorio la notte del giorno dopo, in assenza dei genitori. Il sesto giorno, i tre fratelli si concedono un po' di ozio a spiaggia: Barney si scotta e la sera non pu\u00f2 partecipare alla sortita. Simon e Jane salgono su capo Kemare insieme allo zio e scoprono che il secondo indizio sono le piccole rocce sulla punta del promontorio, indicate dalla luna. Ad un certo punto notano che lo zio Merry \u00e8 sparito. Provando a cercare quest'ultimo si ritrovano circondati da uomini vestiti di nero. Tra questi il Signor Hastings e l'uomo che ha seguito Simon.\nCapitolo nono.\nRimasto solo nella stanza, Barney finge di dormire mentre la signora Palk entra di soppiatto nella sua camera con una torcia. Quando racconta i suoi sospetti ai fratelli, non viene creduto. La mattina del settimo giorno, i tre decidono di tornare sul promontorio da soli, visto che lo zio continua a dormire. Al suo risveglio, la signora Palk gli racconta che i ragazzi sono andati in un altro paese dopo aver ricevuto la telefonata di un suo amico: lo zio parte per cercarli.\nCapitolo decimo.\nSul promontorio di capo Kemare i tre ragazzi, dopo un iniziale scoraggiamento, trovano l'imbocco di una grotta che scende verticale verso il mare. I loro tentativi di misurarne la profondit\u00e0 vanno sprecati: riescono solo a dedurre che deve essere pi\u00f9 lunga di cinquanta metri. Simon avvista lo yacht dei Withers dando ai fratelli il tempo di nascondersi: i loro avversari sembrano impegnati nella ricerca di una grotta lungo la costa.\nCapitolo undicesimo.\nI ragazzi scendono dal promontorio e si ritrovano immersi nella folla accorsa a Tresswick per il Carnevale d'agosto. Incontrano il signor Penhallow e, chiacchierando con lui, vengono a sapere che la signora Palk \u00e8 la zia di Bill Hoover. Nella confusione generale, i tre finiscono per rimanere separati.\nCapitolo dodicesimo.\nBarney non riesce a trovare i fratelli: mentre vaga tra la gente festante, viene rapito dai Withers mascherati da gatto e da sceicco arabo. Questi lo caricano sulla loro macchina e lo portano dal signor Hastings che si dimostra gentile verso Barney: gli offre da mangiare e cerca di convincerlo che suo zio \u00e8 accecato dal desiderio di gloria, mentre lui preferisce condividere le sue scoperte con il mondo intero. Barney resiste alla tentazione di rivelare quello che sa e ribatte che lo zio opera \u201cNel nome di re Art\u00f9, e del vecchio mondo prima che scenda l'oscurit\u00e0\u201d. Il signor Hastings ordina ai Withers di portare Barney con loro sullo yacht perch\u00e9 li guidi nelle loro ricerche.\nCapitolo tredicesimo.\nBarney \u00e8 come ipnotizzato dal signor Hastings e lo segue obbediente sulla spiaggia di Tresswick: solo l'ululato del cane Rufus riesce a risvegliarlo. Barney scappa alla Casa Grigia, dove si riunisce con i fratelli. I tre si nascondono in un campo e, una volta seminati i loro inseguitori, decidono di recuperare il prima possibile il Graal. Approfittando della bassa marea, esplorano la costa intorno a capo Kemare e trovano un'apertura in corrispondenza della grotta trovata la mattina: Simon e Barney vi si addentrano legati a della lenza, Jane rimane a sorvegliare l'andamento della marea.\nCapitolo quattordicesimo.\nDopo aver percorso faticosamente la grotta, Barney e Simon trovano finalmente il Graal: una coppa d'oro cesellata con scene di battaglie. All'interno \u00e8 incastonato un astuccio di piombo che custodisce un manoscritto cos\u00ec antico da sbriciolarsi al semplice tocco. Avvertiti da Jane che la marea sta risalendo, i due fratelli escono dalla grotta, ma vengono inseguiti dai loro nemici a bordo di piccoli battelli. Quando Hastings e Withers sono ormai a pochi metri da loro e tutto sembra perduto, lo zio Merry fa la sua comparsa su un motoscafo guidato dal signor Penhallow. Simon riesce a lanciargli la coppa; il manoscritto viene deviato da un colpo di remo di Withers e sprofonda nel mare. Sconfitti, Hastings e Withers si ritirano sul loro yacht.\nEpilogo.\nI fratelli Drew vengono premiati dal museo locale con cento sterline: il Graal, anche se non riconosciuto come tale, diventa subito oggetto di studio di professori provenienti da tutta Europa. Lo zio Merry rassicura i ragazzi: hanno vinto una battaglia, e un giorno potranno recuperare il manoscritto affondato in mare. "}
{"id": "2216446", "revid": "122673012", "url": "https://it.wikipedia.org/wiki?curid=2216446", "title": "Austro-Daimler", "text": "La ditta austriaca \"\u00d6sterreichische Daimler Motoren Gesellschaft\" fu una societ\u00e0 figlia della tedesca Daimler-Motoren-Gesellschaft di Cannstatt. Austro-Daimler fu l'indirizzo telegrafico (in lingua tedesca \"Drahtwort\") della societ\u00e0 e divent\u00f2 anche la descrizione breve dell'azienda.\nStoria.\nLa Oesterreichische Daimler-Motoren-Commanditgesellschaft Bierenz Fischer u. Co di Wiener Neustadt e Vienna fu fondata l'11 agosto 1899 con un capitale sociale di 200.000 Gulden come societ\u00e0 controllata della Daimler-Motoren-Gesellschaft. Furono coinvolti, Eduard Bierenz, amico di Gottlieb Daimler, e Eduard Fischer, a capo di una fonderia. Eduard Fischer fu anche il cofondatore della Daimler-Motoren-Gesellschaft, e ne fece parte fino al 1 giugno 1920. Successivamente divenne direttore presso la \u201eMessing- und Metallwarenfabrik Nadelburg\u201c di Lichtenw\u00f6rth, dove per la Daimler u.a. fabbricarono radiatori.\nTra la casa madre di Cannstatt e la nuova societ\u00e0 a Wiener Neustadt vi fu uno scambio di manodopera. A quel tempo vi furono circa 70-80 collaboratori.\nNel 1900 venne costruita a Wiener Neustadt la prima automobile, una quattro posti con motore due cilindri. La produzione si indirizz\u00f2 presto verso autocarri, autobus, motori marini e veicoli ferroviari.\nIl figlio di Daimler, Paul, nel 1902 divenne socio al 50% della societ\u00e0 e ne prese la direzione tecnica; Eduard Bierenz lasci\u00f2 la societ\u00e0, che divenne Oesterreichische Daimler-Motoren-Commanditgesellschaft.\nDal 1903 fu sviluppato il primo Panzerwagen ovvero l'Austro-Daimler Panzerwagen, che nel 1906 fu presentato da Heinrich Graf Sch\u00f6nfeldt al Kaiser Francesco Giuseppe I d'Austria, il quale non comprese la potenzialit\u00e0 dell'idea e ne determin\u00f2 la fine dello sviluppo.\nPer la prima volta nel 1905 venne fabbricata una autovettura a trazione integrale. Paul Daimler lasci\u00f2 Wiener Neustadt, e and\u00f2 nella nuova sede Daimler-Werk a Stuttgart-Untert\u00fcrkheim al posto di Wilhelm Maybach. Attraverso la mediazione del console generale austriaco Emil Jellinek negli anni a seguire Ferdinand Porsche succedette a Paul Daimler. Nel 1906 la ragione sociale divenne Oesterreichische Daimler-Motoren-Gesellschaft, con circa 430 occupati e acquista i brevetti sviluppati da Ludwig Lohner.\nNel 1907 vengono occupati 700 operai e 80 impiegati, con la fabbricazione anche di motori aeronautici e auto da corsa.\nNel 1909 avviene la separazione della societ\u00e0 dalla madre Daimler-Werke. Divenne una Acktiengesellschaft (societ\u00e0 per azioni) nel 1910 e fino al 1928 si chiam\u00f2 Oesterreichische Daimler-Motoren-Aktiengesellschaft. Con la corsa Prinz-Heinrich-Fahrt vennero piazzate tre autovetture Austro-Daimler Prinz-Heinrich sul podio. Il collaboratore Ferdinand Porsche fu lui stesso corridore e vinse. Assieme ai colleghi, Graf Sch\u00f6nfeldt e Eduard Fischer, divennero noti con il nome \u201eEiserne Team\u201c.\nIl Kaiser Franz Joseph permise nel 1911 alla societ\u00e0 di usare il simbolo reale della Doppeladler nel logo dell'azienda, che divenne poi molto noto sulle Austro-Daimler-Wagen.\nLa societ\u00e0 tedesca Daimler nel 1912 vendette le azioni della Oesterreichischen Daimler-Motoren A.G. Questo segn\u00f2 la fine della collaborazione e port\u00f2 la societ\u00e0 ad essere concorrenti.\nNel 1913 avvenne la fusione con la \u0160koda-Werke di Pilsen. Nel 1914 furono occupati ca. 900 maestranze; la produzione con la prima guerra mondiale fu convertita alle esigenze militari.\nCon la fine della guerra nel 1918 la Austro-Daimler dovette combattere con la alta inflazione e il costo delle materie prime. Vi fu un consolidamento azionario da parte di \u0160koda. Con il trattato di Saint-Germain (1919) la fabbrica distrusse i motori aeronautici. Si inizi\u00f2 nuovamente con la produzione civile di autovetture. Nel 1923 vi fu una collaborazione con la Puch-Werke di Graz di Johann Puch. In quegli anni Ferdinand Porsche dopo 17 anni passati alla Austro-Daimler lasci\u00f2 la societ\u00e0 e divenne capo progettazione alla Daimler-Motoren-Gesellschaft di Stoccarda.\nNel 1927 venne sviluppato il logo presente sui radiatori: Un cerchio con un arco e freccia. Nel 1928 avvenne la fusione della \u00d6sterreichischen Daimler Motoren AG, assieme alla Oeffag e alla Puch-Werke in Austro-Daimler-Puchwerke AG. La nuova societ\u00e0 cooper\u00f2 con la Steyr AG; cinque anni pi\u00f9 tardi (1933) la Austro-Daimler-Werk a Wiener Neustadt ferm\u00f2 il 30 giugno 1934 la produzione di automobili e i macchinari portati alla Steyr e a Graz.\nIl 12 ottobre 1934 la societ\u00e0 divenne con la Steyr AG la nuova Steyr-Daimler-Puch A.G. La costruzione di automobili a marchio Austro-Daimler prese pieno ritmo e quella militare e ferroviaria segn\u00f2 il passo.\nVeicoli ferroviari.\nIn ambito ferroviario l'azienda si concentr\u00f2 dal 1930 sui veicoli speciali come Autobus su rotaia (Schienenbus) e commercializz\u00f2 vagoni ferroviari, \"Beiwagen\" cos\u00ec come anche una draisina per la Salzkammergut-Lokalbahn, Steierm\u00e4rkische Landesbahnen e la \u00d6sterreichische Bundesbahnen.\nAustro-Daimler cerc\u00f2 di utilizzare la propria competenza nell'ambito automotive per la progettazione di nuovi veicoli ferroviari. Agli inizi degli anni'30 Austro-Daimler AG svilupp\u00f2 diversi tipi di veicoli veloci, con caratteristiche quali:\nTutti i veicoli ferroviari Austro-Daimler furono distrutti durante la seconda guerra mondialie, solo due non danneggiati modelli VT 63 giacciono in Austria. Sono fermi in condizioni pessime (molti anni di non manutenzione) non pi\u00f9 utilizzabili.\nL'ultimo modello Austro-Daimler-Triebwagen introdusse una innovazione, che arriv\u00f2 anche successivamente su altri veicoli ferroviari: la trazione idraulica.\nAltri veicoli non sono documentati. In Svezia esistono alcuni componenti di Austro-Daimler a scartamento ridotto presso il museo ferroviario."}
{"id": "2216449", "revid": "1935652", "url": "https://it.wikipedia.org/wiki?curid=2216449", "title": "Giovanni Giudici (vescovo)", "text": "Biografia.\nNasce a Varese, citt\u00e0 capoluogo di provincia nell'arcidiocesi di Milano, il 6 marzo 1940; \u00e8 stato il cognato del giornalista Liliano Frattini.\nFormazione e ministero sacerdotale.\nFrequenta le scuole a Varese e, grazie ad una borsa di studio, trascorre un anno di studio negli Stati Uniti d'America durante l'anno scolastico 1957-1958; consegue la maturit\u00e0 classica nel 1959. Dopo la maturit\u00e0 entra nel seminario arcivescovile di Milano.\nIl 27 giugno 1964 \u00e8 ordinato presbitero, nella cattedrale di Milano, dall'arcivescovo Giovanni Colombo (poi cardinale).\nTra i primi incarichi \u00e8 al servizio della segreteria del cardinale Giovanni Colombo ed \u00e8 assistente presso il \"Collegio d'Oltremare\", un'istituzione voluta dal cardinale Giovanni Battista Montini per gli studenti stranieri a Milano. Nel 1967 inizia ad insegnare presso il seminario arcivescovile di Seveso. Nel 1971 diviene assistente diocesano dei giovani dell'Azione Cattolica. L'anno dopo, nel 1972, si laurea in lingue e letteratura moderne presso l'Universit\u00e0 commerciale Luigi Bocconi.\nNel 1979 viene nominato parroco di Sant'Anna Matrona, una parrocchia nel quartiere Fiera della citt\u00e0 di Milano; nel 1984 \u00e8 eletto decano.\nNel 1988 il cardinale Carlo Maria Martini lo nomina vicario episcopale della zona pastorale II di Varese.\nMinistero episcopale.\nIl 9 giugno 1990 papa Giovanni Paolo II lo nomina vescovo ausiliare di Milano e vescovo titolare di Usula; il 29 giugno successivo riceve l'ordinazione episcopale, nella cattedrale di Milano, dal cardinale Carlo Maria Martini, coconsacranti i vescovi Renato Corti e Bernardo Citterio.\nIl 1\u00ba febbraio 1991 il cardinale Martini lo nomina vicario generale dell'arcidiocesi di Milano.\nIl 14 settembre 2002 \u00e8 procuratore del cardinale Dionigi Tettamanzi per la presa di possesso dell'arcidiocesi di Milano.\nIl 1\u00ba dicembre 2003 papa Giovanni Paolo II lo nomina vescovo di Pavia; succede a Giovanni Volta, dimessosi per raggiunti limiti di et\u00e0. L'11 gennaio 2004 prende possesso della diocesi.\nIl 27 maggio 2006 diventa inoltre Gran Priore per l'Italia Settentrionale dell'Ordine equestre del Santo Sepolcro di Gerusalemme, fino al 21 novembre 2010, data in cui il decreto di nomina a Gran Priore di Luogotenenza viene consegnato al suo successore mons. Oscar Cantoni.\nIl 22 aprile 2007 accoglie papa Benedetto XVI in pellegrinaggio sulla tomba di sant'Agostino.\nNel novembre 2009 \u00e8 nominato presidente del Consiglio nazionale della sezione italiana dell'associazione Pax Christi; nel novembre 2014 gli succede mons. Giovanni Ricchiuti.\nNel settembre 2010 viene eletto membro nella commissione episcopale per i problemi sociali e il lavoro, la giustizia e la pace all'interno della Conferenza Episcopale Italiana. \u00c8 inoltre membro della commissione episcopale per i problemi sociali e il lavoro, la giustizia e la pace all'interno della Conferenza Episcopale Italiana; cappellano conventuale ad honorem, con iscrizione al Gran Priorato di Lombardia e Venezia, del Sovrano Militare Ordine Ospedaliero di San Giovanni di Gerusalemme di Rodi e di Malta; fa parte ed \u00e8 animatore del Gruppo Etica e Finanza.\nIl 20 giugno 2013 ha riconosciuto come miracolosa la guarigione di Danila Castelli, avvenuta a Lourdes il 4 maggio 1989.\nIl 16 novembre 2015 papa Francesco accoglie la sua rinuncia, presentata per raggiunti limiti di et\u00e0; gli succede Corrado Sanguineti, del clero di Chiavari. Rimane amministratore apostolico della diocesi fino all'ingresso del successore, avvenuto il 24 gennaio 2016.\nAttualmente risiede a La Brunella in Varese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2216451", "revid": "55935", "url": "https://it.wikipedia.org/wiki?curid=2216451", "title": "Koin\u00e8 eirene", "text": ""}
{"id": "2216452", "revid": "729019", "url": "https://it.wikipedia.org/wiki?curid=2216452", "title": "Assedio di al-Arish", "text": "All'inizio della campagna napoleonica contro le forze turche in Siria e Palestina l'avanguardia francese si imbatte inaspettatamente contro una solida posizione difensiva presso la localit\u00e0 di al-Arish. L'assedio di al-Arish port\u00f2 alla conquista francese della fortezza dopo un assedio durato undici giorni. Questo imprevisto fece rallentare l'armata francese in quanto l'avanguardia non aveva le artiglierie necessarie per assediare il forte e dovette aspettare i rinforzi. La piazzaforte cadde il 19 febbraio 1799.\nPer i turchi fu un'importante vittoria tattica che permise di radunare le proprie forze da trasportare in Siria ed Egitto grazie alla marina inglese e di migliorare le difese delle citt\u00e0 che sarebbero state il probabile bersaglio di Napoleone (Jaffa, San Giovanni d'acri ecc.)"}
{"id": "2216466", "revid": "174925", "url": "https://it.wikipedia.org/wiki?curid=2216466", "title": "Amartoma, NAS", "text": ""}
{"id": "2216470", "revid": "599013", "url": "https://it.wikipedia.org/wiki?curid=2216470", "title": "Ni\u00f0h\u00f6ggr", "text": ""}
{"id": "2216479", "revid": "599013", "url": "https://it.wikipedia.org/wiki?curid=2216479", "title": "Barry Quinn", "text": "Carriera.\nClub.\nQuinn ha firmato per il Coventry City nel 1996. Ha giocato ottantatr\u00e9 partite per il club, prima di essere ceduto in prestito al Rushden &amp; Diamonds nel gennaio 2004, al tempo militante in Football League One. Dopo quattro apparizioni per il Rushden, \u00e8 tornato al Coventry, che lo ha ceduto nuovamente in prestito, questa volta all'Oxford.\nAl termine di questa esperienza, \u00e8 stato svincolato dagli \"Sky Blues\" ed ha firmato proprio per l'Oxford, a maggio 2004. Al termine della stagione 2006-2007 ha vinto il premio come \"Calciatore dell'anno\", votato dagli altri giocatori. Poco dopo il premio, \u00e8 stato rivelato che, dalla stagione successiva, Barry sarebbe stato il capitano dell'Oxford.\nIl 30 aprile 2009 il club ha annunciato il termine del rapporto contrattuale col giocatore; Quinn, tra l'altro, era fermo per infortunio dal novembre 2008.\nNel luglio 2010 si \u00e8 trasferito al Brackley Town, con cui ha concluso la sua carriera.\nNazionale.\nBarry ha giocato 4 volte per l': ha debuttato il 26 aprile 2000, nella sconfitta per 0-1 contro la ."}
{"id": "2216486", "revid": "767487", "url": "https://it.wikipedia.org/wiki?curid=2216486", "title": "Ti scriver\u00f2/La compagnia", "text": "Ti scriver\u00f2/La compagnia \u00e8 il singolo d'esordio del cantante italiano Enzo Ghinazzi, in arte Pupo, pubblicato nel 1975.\nI brani verranno entrambi inseriti nel primo album dell'artista, \"Come sei bella\", pubblicato nel 1977."}
{"id": "2216496", "revid": "219110", "url": "https://it.wikipedia.org/wiki?curid=2216496", "title": "BTX (standard)", "text": "Il BTX (Balanced Technology Extended) \u00e8 un form factor per scheda madre ovvero uno standard che ne definisce dimensioni e layout di riferimento, originariamente pensato per sostituire, tra il 2004 e il 2005, lo storico formato ATX (presente, nella sua prima revisione, dal 1995). \u00c8 stato proposto, come per l'ATX, da Intel, che nel settembre 2006 ha annunciato la cancellazione del progetto .\nIl motivo principale della sua progettazione \u00e8 stata l'ottimizzazione per ridurre al minimo i problemi che si sono venuti a creare con l'evoluzione delle tecnologie, principalmente le grandi quantit\u00e0 di calore dissipato dalle CPU e schede video pi\u00f9 potenti.\nA questo proposito il layout della scheda madre ha subito diverse modifiche, ad esempio il posizionamento degli slot ram in modo che siano paralleli agli altri slot pci della scheda madre (nello standard atx gli slot ram sono invece ortogonali al flusso di aria che si crea nel pc, che va dall'anteriore del case verso il posteriore, e quindi i moduli ram in piccola misura tendono a ostacolare questo flusso).\nLa modifica che pi\u00f9 caratterizza questo standard comunque \u00e8 il ribaltamento speculare della scheda madre, che non viene pi\u00f9 montata sulla parete destra del case ma su quella sinistra, sempre per ragioni di efficienza del raffreddamento: in questa maniera infatti il dissipatore della scheda video si viene a trovare orientato verso l'alto, non verso il basso, avendo a disposizione spazio libero anzich\u00e9 gli altri slot pci con altre eventuali schede, permettendo un miglior ricircolo di aria fresca ed eventualmente l'utilizzo di dissipatori meno limitati in altezza."}
{"id": "2216503", "revid": "21922835", "url": "https://it.wikipedia.org/wiki?curid=2216503", "title": "Nibbi reali", "text": ""}
{"id": "2216508", "revid": "1452073", "url": "https://it.wikipedia.org/wiki?curid=2216508", "title": "Zanamivir", "text": "Zanamivir \u00e8 un composto chimico appartenente alla famiglia degli inibitori della neuraminidasi. Viene utilizzato come farmaco antivirale nella profilassi e nel trattamento dell'influenza causata dal virus dell'influenza A e dal virus dell'influenza B. Zanamivir \u00e8 stato il primo farmaco inibitore della neuraminidasi sviluppato commercialmente. In Italia il farmaco \u00e8 venduto dalla societ\u00e0 farmaceutica GlaxoSmithKline con il nome commerciale di \"Relenza\" nella formulazione di polvere per inalazione in contenitore monodose, contenente 5\u00a0mg di principio attivo.\nFarmacodinamica.\nLa molecola \u00e8 un inibitore selettivo della neuraminidasi, una proteina enzimatica di superficie del virus dell'influenza. \nLa neuroaminidasi virale favorisce il rilascio delle particelle virali sintetizzate ex novo dalle cellule appena infettate. L'enzima sembra anche facilitare l'accesso del virus attraverso il muco verso la superficie delle cellule epiteliali: quest'azione agevola l'infezione di ulteriori cellule.&lt;br&gt;\nZanamivir bloccando la neuroaminidasi limita pertanto la replicazione del virus di tipo A e di tipo B, entrambi responsabili dell'influenza, inibendo il rilascio di particelle virali infettive dalle cellule epiteliali del tratto respiratorio, riducendo cos\u00ec la propagazione dei virus dell'influenza.\nGli studi clinici hanno dimostrato che zanamivir, negli adulti, allevia i disturbi dell'influenza e riduce la durata della sintomatologia in media di 1,5 giorni (con un range tra 1 e 2,5 giorni). Nei soggetti anziani con pi\u00f9 di 65 anni di et\u00e0 e nei bambini di et\u00e0 compresa tra i 5 e 6 anni, la durata della sintomatologia non \u00e8 ridotta in modo significativo. L'efficacia del farmaco \u00e8 certamente maggiore se il trattamento \u00e8 iniziato entro 36-48 ore dall'insorgenza dei sintomi. I pazienti affetti da influenza senza febbre (inferiore a 37,8\u00a0\u00b0C) non sembrano ricevere alcun beneficio dal trattamento.\nFarmacocinetica.\nDopo inalazione per via orale circa il 4\u201317% della dose di zanamivir \u00e8 assorbita a livello sistemico. La biodisponibilit\u00e0 orale assoluta del farmaco \u00e8 bassa, in media del 2%, con un range che varia dall'1% al 5%. Il picco della concentrazione sierica si registra entro 1-2 ore dalla somministrazione.\nDopo l'inalazione zanamivir si deposita ad alte concentrazioni lungo tutto il tratto respiratorio, quindi a livello del sito dell'infezione dell'influenza.\nIl tratto dove zanamivir si deposita maggiormente \u00e8 quello orofaringeo (in media il 78%) e da qui viene rapidamente eliminato verso il tratto gastrointestinale. Il deposito a livello polmonare varia tra l'8 e il 21%.\nTracce del farmaco possono essere presenti nell'espettorato e nel liquido di lavaggio nasale per almeno 12 ore dopo l'assunzione. Zanamivir negli animali oltrepassa la barriera placentare e viene secreto nel latte.\nIl legame con le proteine plasmatiche \u00e8 inferiore al 10%.&lt;br&gt;\nLa molecola viene escreta per via urinaria come farmaco immodificato e nell'organismo umano non viene metabolizzata. Studi in vitro sembrano indicare che zanamivir non sia un substrato e non influenzi l'attivit\u00e0 di una serie di isoenzimi del citocromo P450. L'emivita sierica dell'antivirale in seguito a somministrazione per inalazione orale, \u00e8 compresa tra le 2,5 e le 5,1 ore.\nL'eliminazione per via renale si completa entro 24 ore. Nei pazienti con compromissione renale l'emivita appare prolungata (fino a 18,5 ore in caso di grave insufficienza), ma non in misura tale da richiedere un aggiustamento della posologia. Non essendo metabolizzato non \u00e8 richiesto alcun aggiustamento del dosaggio nei soggetti con insufficienza epatica.\nUsi clinici.\nZanamivir \u00e8 indicato nel trattamento dell'influenza, sostenuta sia da virus di tipo A che di tipo B. Oltre che negli adulti il farmaco pu\u00f2 essere assunto da bambini di almeno 5 anni di et\u00e0, che manifestano i sintomi tipici dell'influenza in corso di epidemia influenzale nella comunit\u00e0.\nIl farmaco pu\u00f2 essere utilizzato anche nella profilassi post esposizione dell'influenza, sostenuta sia da virus di tipo A che di tipo B dopo un contatto con un soggetto clinicamente diagnosticato in un nucleo familiare.\nZanamivir non pu\u00f2 essere considerato una alternativa alla vaccinazione antinfluenzale stagionale.&lt;br&gt;\nLa vaccinazione antinfluenzale pertanto continua a rappresentare il trattamento di prima linea per la profilassi dell'influenza.\nL'uso appropriato della molecola per la prevenzione dell'influenza deve essere valutato caso per caso secondo le circostanze, le caratteristiche individuali e la protezione richiesta per la popolazione.\nDosi terapeutiche.\nIl trattamento deve iniziare prima possibile, entro 48 ore dall'insorgenza della sintomatologia negli adulti ed entro 36 ore dopo l'insorgenza dei sintomi nei bambini. La risposta terapeutica massima si ottiene se la somministrazione avviene entro le 30 ore.\nSomministrato per via sistemica, il farmaco raggiunge concentrazioni ematiche elevate, ma non esplica attivit\u00e0 antivirale, verosimilmente per la scarsa penetrazione a livello delle secrezioni bronchiali. Dal momento che l'inibizione della neuraminidasi avviene sulla superficie delle cellule epiteliali delle vie respiratorie, la molecola deve raggiungere adeguate concentrazioni nelle vie respiratorie.\nZanamivir viene perci\u00f2 somministrato nel tratto respiratorio per via inalatoria orale ricorrendo ad uno specifico dispositivo inalatore, attivato all'atto inspiratorio del paziente e denominato 'diskhaler', fornito con la confezione del farmaco. Ogni singola inalazione comporta l'utilizzo di un contenitore monodose (blister) da 5\u00a0mg.\nLa dose raccomandata per la terapia dell'influenza, sia nell'adulto che nel bambino con pi\u00f9 di 5 anni di et\u00e0, \u00e8 pari a 2 inalazioni da 5\u00a0mg, due volte al giorno, per 5 giorni. La dose totale giornaliera da inalarsi \u00e8 quindi di 20\u00a0mg.\nLa dose raccomandata di zanamivir necessaria per prevenire l'influenza, a seguito di un contatto stretto con un individuo malato, ammonta a 2 inalazioni da 5\u00a0mg, una volta al giorno, per 10 giorni. Il trattamento deve essere iniziato il pi\u00f9 presto possibile, e comunque entro 36 ore dal contatto con una persona con infezione attiva.\nGravidanza ed allattamento.\nLa sicurezza dell'impiego di zanamivir durante la gravidanza non \u00e8 stata stabilita. Studi sperimentali in vivo (effettuati sul ratto e sul coniglio), hanno evidenziato che il farmaco oltrepassa la barriera placentare.\nIn questi animali, quando utilizzato a dosaggi elevati, zanamivir \u00e8 stato associato ad alterazioni minori, ma mai a malformazioni. Il rischio potenziale nell'uomo resta comunque sconosciuto. Per tale motivo zanamivir non deve essere somministrato in gravidanza. La Food and Drug Administration ha classificato la molecola in categoria C per l'impiego in gravidanza. In questa classe sono inseriti farmaci i cui studi sugli animali hanno rilevato effetti dannosi sul feto, teratogenico/letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale.\nStudi sperimentali in vivo (sul ratto) hanno dimostrato la secrezione di zanamivir nel latte materno. Allo stato attuale non \u00e8 noto se questo passaggio si verifichi anche nell'uomo. Per questo motivo le donne che intendono allattare al seno non debbono assumere zanamivir.\nInterazioni.\nZanamivir non si lega alle proteine plasmatiche e non viene metabolizzato a livello epatico. Queste caratteristiche della molecola rendono estremamente improbabili interazioni farmacologiche di significato clinico. \nStudi effettuati sulla co-somministrazione di zanamivir e vaccino dell'influenza hanno evidenziato che l'antiretrovirale, somministrato per 4 settimane, non compromette la risposta immunitaria protettiva."}
{"id": "2216513", "revid": "767487", "url": "https://it.wikipedia.org/wiki?curid=2216513", "title": "Rockers (film)", "text": "Rockers \u00e8 un film del 1978 diretto da Ted Bafaloukos.\nFu presentato alla Quinzaine des R\u00e9alisateurs del 32\u00ba Festival di Cannes.\nIl film inizia come un omaggio a \"Ladri di biciclette\" di Vittorio De Sica per poi diventare una reinterpretazione in chiave reggae del mito di Robin Hood.\nTrama.\nHorsemouth, un batterista che vive nel \"ghetto\" di Kingston progetta di guadagnare di pi\u00f9 iniziando a vendere e a distribuire dischi. Compra una motocicletta per portare i dischi ai vari sound system sparsi per l'isola.\nProduzione.\nNel film recitano molti famosi artisti reggae: Leroy \"Horsemouth\" Wallace, Burning Spear, Gregory Isaacs, Big Youth, Dillinger e Jacob Miller.\n\"Rockers\" in origine doveva essere un documentario ma fu \"convertito\" in un film vero e proprio e mostra la cultura reggae nei suoi aspetti pi\u00f9 alti. Infatti nel film la cultura e i caratteri sono autentici: il protagonista, il batterista Leroy \"Horsemouth\" Wallace, ad esempio, \u00e8 mostrato nella vita di tutti i giorni, a casa con la propria famiglia.\nNon a caso, rockers era il nome di una variante del reggae che domin\u00f2 nella seconda met\u00e0 degli anni settanta. Gli studi di registrazione mostrati sono i famosi Harry J Studios dove negli anni settanta registrarono molti artisti roots reggae, incluso Bob Marley. Brani dei dialoghi del film furono usati nella canzone jungle dei primi anni 90 \"Babylon\" di Splash.\nIl Patois giamaicano parlato nel film \u00e8 sottotitolato in inglese."}
{"id": "2216522", "revid": "19330", "url": "https://it.wikipedia.org/wiki?curid=2216522", "title": "Battaglia di Klokotnitsa", "text": ""}
{"id": "2216526", "revid": "599013", "url": "https://it.wikipedia.org/wiki?curid=2216526", "title": "J.R. Sakuragi", "text": "Carriera.\nCon il ha disputato due edizioni dei Campionati asiatici (2007, 2013)."}
{"id": "2216527", "revid": "21922775", "url": "https://it.wikipedia.org/wiki?curid=2216527", "title": "Capovaccai", "text": ""}
{"id": "2216528", "revid": "300067", "url": "https://it.wikipedia.org/wiki?curid=2216528", "title": "J.R. Henderson", "text": ""}
{"id": "2216529", "revid": "729019", "url": "https://it.wikipedia.org/wiki?curid=2216529", "title": "La citt\u00e0 perfetta", "text": "La citt\u00e0 perfetta \u00e8 un thriller di Angelo Petrella del 2008.\nTrama.\nLa vicenda del romanzo si sviluppa nell'arco di circa cinque anni \u2013 dal 1988 al 1993 \u2013 a Napoli e viene narrata in \"presa diretta\" attraverso la voce dei tre protagonisti: il primo, \"Sanguetta\", \u00e8 un ragazzo di 16 anni nato nei Quartieri Spagnoli, zona popolare del centro della citt\u00e0, comandata dal boss del luogo soprannominato \u201cil Sarracino\u201d. Sanguetta \u00e8 un piccolo spacciatore che sogna di diventare boss. Intrappolato in una brutta storia di usura, omicidi e droga, verr\u00e0 rinchiuso nel carcere minorile di Nisida e riuscir\u00e0 a salvarsi solo a caro prezzo: quello di infiltrarsi nel clan del Sarracino per lavorare come informatore del Sisde. Per riuscire nella sua scalata al potere, Sanguetta affronta numerosi intrighi e tradimenti, che hanno luogo nel suo quartiere, tra le curve dello stadio San Paolo e la sua tifoseria delle Teste Matte, nonch\u00e9 in altre citt\u00e0 italiane.\nSanguetta incrocer\u00e0 pi\u00f9 volte nel suo cammino il secondo protagonista del romanzo, soprannominato \"Chimicone\". Studente diciottenne all'ultimo anno di scuola presso il liceo Genovesi, all'inizio del romanzo lo troviamo impegnato nella sua lotta con il movimento della Pantera: Chimicone insegue da un lato l'amore per una ragazza, Betta, e dall'altro il mito della Rivoluzione. Passando per il centro sociale Officina 99, da cui verr\u00e0 cacciato per una \"deriva militarista\", Chimicone si trover\u00e0 a fondare la Barricata Silenziosa, una cellula eversiva che si macchier\u00e0 di molteplici atti terroristici nel corso degli anni Novanta. La Rivoluzione tanto agognata si trasformer\u00e0 in vendetta personale, che Chimicone riuscir\u00e0 a portare a termine, ma al prezzo della morte della sua ragazza e della fuga dall'Italia.\nSulle sue tracce - e su quelle di Sanguetta - si muove il terzo e ultimo protagonista del romanzo: un poliziotto della Digos soprannominato \"l'Americano\", che far\u00e0 carriera riuscendo a diventare commissario del suo reparto. Corrotto, cinico, cocainomane, patito di musica leggera, l'Americano ha come obiettivo principale quello di vendicare il suo amico e collega Gomez, ucciso dalla camorra. Nonostante gli venga affidato il compito di indagare sull'occupazione studentesca del liceo Genovesi, l'Americano condurr\u00e0 un'indagine fuori dalle righe sulla morte di Gomez, ritrovandosi coinvolto in un intreccio di armi, camorra e servizi segreti deviati. Assoldato dal clan del Sarracino, anche l'Americano riuscir\u00e0 nella sua scalata al potere, ma dovr\u00e0 pagare il prezzo della sua vita e di quella delle persone da lui amate.\nConsiderazioni.\nIl romanzo, uscito nell'agosto 2008, \u00e8 stato subito ristampato.\nNapoli \u00e8 in realt\u00e0 la vera protagonista della storia (non a caso, nei risguardi di copertina, vi \u00e8 riportata una mappa dettagliata della citt\u00e0 e dei luoghi in cui si svolge la narrazione). Il periodo storico in cui \u00e8 ambientato il romanzo \u00e8 denso di avvenimenti politici, che fanno da scenario alla narrazione: la crisi del Partito Comunista in seguito al crollo del muro di Berlino, la chiusura delle grandi fabbriche al Sud, Tangentopoli, l'esperienza del movimento studentesco extraparlamentare della Pantera, la fine dei grandi boss della camorra quali Raffaele Cutolo, Lorenzo Nuvoletta e Carmine Alfieri. Nel romanzo appaiono spesso personaggi realmente esistiti (politici, boss della camorra, personaggi dello spettacolo e dello sport).\nIl linguaggio dei personaggi \u00e8 sempre diretto, realistico come i dialoghi: l'autore cerca un impasto tra la sintassi slabbrata dell'idioma napoletano e il linguaggio gergale dell'italiano da strada. L'immaginario della cultura hip hop, con i suoi neologismi e la sua cadenza da slang, \u00e8 ben vivo nel romanzo e, anzi, l'autore in pi\u00f9 interviste ha citato l'importanza della musica rap nella sua scrittura. Non a caso, a margine di alcuni capitoli figurano spesso richiami e citazioni da gruppi napoletani, come a voler realizzare una colonna sonora del romanzo tratteggiando la storia della musica alternativa a Napoli. Figurano infatti canzoni tratte da: 99 Posse, Almamegretta, Co'Sang, 'A67, 24 Grana e altri.\nLetterariamente, \"La citt\u00e0 perfetta\" si discosta dalla narrativa realistica meridionale e si avvicina piuttosto, per la sua costruzione e il suo sguardo, ad alcuni modelli angloamericani anche molto diversi tra loro quali, probabilmente, Irvine Welsh, James Ellroy e Bret Easton Ellis."}
{"id": "2216530", "revid": "247222", "url": "https://it.wikipedia.org/wiki?curid=2216530", "title": "Clich\u00e9 (Stormy Six)", "text": "Clich\u00e9 \u00e8 un album strumentale degli Stormy Six pubblicato nel 1976 come colonna sonora di uno spettacolo teatrale, i brani del disco furono registrati il 20, 21 e 22 luglio ed il 20 settembre 1976 negli studi Ariston di San Giuliano Milanese, Milano (Italia). \nNel 1997 venne ristampato come Clich\u00e9 + Pinocchio Bazaar, aggiungendo brani di un secondo spettacolo."}
{"id": "2216534", "revid": "287204", "url": "https://it.wikipedia.org/wiki?curid=2216534", "title": "Dragon (romanzo)", "text": ""}
{"id": "2216561", "revid": "72396", "url": "https://it.wikipedia.org/wiki?curid=2216561", "title": "Citt\u00e0 dell'Oklahoma", "text": "Lista delle citt\u00e0 dell'Oklahoma, Stati Uniti d'America, comprendente tutti i comuni (\"city\" e \"town\") e i census-designated place (CDP) dello Stato.\nI dati sono dell'USCB riferiti al censimento del 2010."}
{"id": "2216572", "revid": "599013", "url": "https://it.wikipedia.org/wiki?curid=2216572", "title": "Tremaine Fowlkes", "text": ""}
{"id": "2216574", "revid": "1719883", "url": "https://it.wikipedia.org/wiki?curid=2216574", "title": "La lite tra il cielo e la terra", "text": "La lite tra il cielo e la terra \u00e8 un mito delle origini dei Dogon del Mali, che vuole spiegare come ebbe origine il mondo. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIn base alla narrazione mitologica, un giorno vi fu una disputa fra il cielo e la terra e quest'ultima sosteneva di essere pi\u00f9 antica del cielo. Il sommo Dio \"Amma\" fu scontento di questa disputa e fece abbattere il cielo sulla terra, e questo fatto che ebbe conseguenze devastanti per animali, uomini e vegetali, accadde in tutte le sette terre sovrapposte che costituiscono il cosmo della mitologia Dagon. &lt;br&gt;\nTra gli uomini si salvarono i visionari \"kumogu\" che avevano fatto in tempo a trasformarsi in rettili ed i geni \"Y\u00e9ban\", antenati degli esseri umani. &lt;br&gt;\nFinalmente la terra ammise la superiorit\u00e0 del cielo e la normalit\u00e0 delle cose fu ripristinata ed il cielo risal\u00ec sopra la terra per\u00f2 ad una distanza molto piccola tanto \u00e8 vero che le donne potevano raccogliere le stelle per donarle ai bambini. Il cielo troppo basso per\u00f2 intralciava le donne nei loro lavori quotidiani e quindi un giorno una vecchia lo mise, grazie alla spinta del suo bastone, alla posizione che occupa attualmente e cos\u00ec il mondo and\u00f2 avanti."}
{"id": "2216589", "revid": "1543377", "url": "https://it.wikipedia.org/wiki?curid=2216589", "title": "UCI ProTour 2009", "text": "L'UCI ProTour 2009 fu la quinta edizione del circuito di ciclismo organizzato dalla Unione Ciclistica Internazionale. A partire da questa edizione, il circuito non aveva una classifica propria, ma le sue corse erano incluse nel Calendario mondiale UCI 2009.\nLe prove UCI ProTour erano 14 ed erano una delle due classi che costituiscono il Calendario mondiale UCI. La seconda era composta dalle corse storiche.\nSquadre.\nL'UCI ricevette la domanda di partecipazione al circuito di diciotto squadre, di cui sedici possedevano gi\u00e0 una licenza UCI. Le due nuove squadre erano la francese BBox Bouygues Telecom e la basca Euskaltel-Euskadi.\nAl termine del 2008 le squadre Cr\u00e9dit Agricole e Gerolsteiner si sciolsero e furono sostituite da Team Katusha e Team Garmin-Slipstream. Il Team CSC-Saxo Bank divent\u00f2 Team Saxo Bank e la Scott-American Beef (vecchia Saunier Duval-Scott) divent\u00f2 Fuji-Servetto. Astana cambi\u00f2 nazionalit\u00e0, passando da lussemburghese a kazaka.\nLe squadre che vi parteciparono furono diciotto, rappresentanti dieci diversi paesi."}
{"id": "2216595", "revid": "121870034", "url": "https://it.wikipedia.org/wiki?curid=2216595", "title": "Moving Picture Company", "text": "Moving Picture Company \u00e8 una filiale dell'azienda francese Thomson SA, ha sede in Soho (Londra), con impianti in Vancouver (Canada) e Santa Monica (California) strutturati appositamente per lo sviluppo del digitale.\nLa MPC \u00e8 impegnata nel settore dei media, occupandosi della post-produzione e tecnologia digitale di film tradizionali e animati, spot pubblicitari, videoclip musicali e programmi televisivi.\nIn accordi lavorativi con importanti societ\u00e0 internazionali di intrattenimento come Sony, ma anche con reti televisive quali BBC, Channel 4 e Discovery Channel, e aziende del settore alimentare come Cadbury, Stella Artois e Bacardi.\nHa curato gli effetti speciali di moltissimi film celebri e non, ottenendo diverse nomine ai premi Oscar, BAFTA e cerimonie minori con \"Poseidon\" e \"Sunshine\".\nTra gli spot pubblicitari sviluppati in post-produzione si citano \"Turbo\" e \"Satellite\" rispettivamente per le case automobilistiche Saab e Audi.\nImpieghi parziali.\nDi seguito una lista dei film, videoclip, programmi televisivi e pubblicit\u00e0 sviluppati e curati dalla MPC."}
{"id": "2216600", "revid": "124460713", "url": "https://it.wikipedia.org/wiki?curid=2216600", "title": "Carbodiossiemoglobina", "text": "Si indica con carbodiossiemoglobina la molecola di emoglobina quando, ceduto l'ossigeno che ha trasportato, \u00e8 diventata \"emoglobina ridotta\" (cio\u00e8 con una minore saturazione di ossigeno) e ha captato, sul gruppo amminico della globina, una parte dell'anidride carbonica (CO2) prodotta come risultato del metabolismo ossidativo cellulare.\nQuando per mezzo delle vene il sangue (adesso detto \"venoso\", appunto) ritorna ai polmoni l'anidride carbonica si distacca dalla molecola di emoglobina, passa negli alveoli e viene emessa all'esterno con l'espirazione."}
{"id": "2216601", "revid": "124833670", "url": "https://it.wikipedia.org/wiki?curid=2216601", "title": "Itala 35/45 HP", "text": "La 35/45 HP \u00e8 un'autovettura prodotta dalla Itala dal 1907 al 1915 divenuta celebre per la vittoria al Raid Pechino-Parigi.\nLa tecnica.\nL'autotelaio 35/45 HP, del peso di circa 12 q a vuoto, era pensato per una vettura imponente ed elegante, con un grosso motore biblocco in ghisa a quattro cilindri in linea con corsa ed alesaggio di 140 x 130 mm, per una cilindrata di 7433 cm\u00b3 e una potenza di 45 CV a un regime inferiore a 1500 giri, potenza che le consentiva di raggiungere velocit\u00e0 tra i 70 e i 95 km/h, in funzione del tipo di carrozzeria scelta.\nIl raffreddamento era ad acqua e la lubrificazione era di tipo misto, sia a caduta sia a sbattimento. Le valvole erano laterali comandate da asse a camme nel basamento. L'alimentazione avveniva per mezzo di un carburatore verticale alquanto evoluto, tale da non richiedere soventi regolazioni manuali della miscela, al contrario del gioco valvole che invece necessitava di regolazioni relativamente frequenti. Il cambio era a quattro marce pi\u00f9 retromarcia con frizione a dischi multipli in acciaio e la trasmissione alle ruote motrici posteriori avveniva tramite un albero cardanico, considerato all'epoca non adatto per una vettura cos\u00ec pesante, ma la vittoria nella Pechino-Parigi riusc\u00ec a convincere molti costruttori della superiorit\u00e0 di questa soluzione rispetto alla trasmissione a catena. Il robusto telaio era a longheroni stampati e traverse chiodate con sospensioni a balestre semiellittiche su entrambi gli assi. Sia il freno a pedale sia quello a mano agivano sulle ruote posteriori. Il passo era di 3290\u00a0mm e le carreggiate di 1420\u00a0mm all'anteriore e di 1415\u00a0mm al posteriore.\nLa vettura dal raid.\nStrettamente derivata dalla versione di serie, fu la vettura vincitrice del Raid Pechino-Parigi, competizione svoltasi tra il giugno e l'agosto del 1907. Gi\u00e0 nell'aprile dello stesso anno la 35/45 HP aveva dimostrato buone doti di competitivit\u00e0 contro le rivali dell'epoca classificandosi terza alla Targa Florio.\nPoche furono le modifiche apportate per la lunga e difficoltosa maratona, come l'adozione di due serbatoi supplementari da 150 litri, oltre a quello di serie da 83 litri, posizionati ai lati di quello che divenne l'unico sedile posteriore. Con questa dotazione di carburante, considerando il consumo di 3\u00a0km con un litro, l'autonomia venne portata a oltre 1000 km.\nVennero aggiunti anche un serbatoio per l'acqua e uno per l'olio da 50 litri ciascuno e dietro al sedile posteriore un cassone contenente gli attrezzi, le gomme di scorta, fornite dalla Pirelli, e i pezzi di ricambio. Si adottarono ruote in legno,pi\u00f9 grandi di quelle di serie, con gomme della misura di 935x135 mm e i parafanghi furono ingegnosamente sostituiti da quattro assi in legno smontabili per essere utilizzati nel trarsi d'impaccio in passaggi difficoltosi. Con queste modifiche l'Itala raggiungeva a pieno carico un peso di quasi due tonnellate, il che limitava la velocit\u00e0 massima a 70\u00a0km/h.\nLa vettura arriv\u00f2 integra al traguardo con l'unico incidente della rottura di una ruota in Russia, che fu riparata da un falegname locale.\nQuesta vettura, perfettamente funzionante, \u00e8 conservata al Museo dell'Automobile Gianni Agnelli a Torino e ha compiuto nel 2007, insieme alla missione Overland, l'intero percorso in senso inverso, da Parigi a Pechino, esattamente 100 anni dopo la storica vittoria.\nLa \"Palombella\".\nNel 1909 venne realizzato l'autotelaio speciale n.635, caratterizzato da un doppio sistema di frenatura a due pedali, con facolt\u00e0 di agire separatamente o congiuntamente sulle ruote posteriori e sull'albero cardanico.\nCommissionato dalla regina madre Margherita di Savoia, fu \"vestito\" dal carrozziere milanese Cesare Sala in una maestosa versione landaulet, con finiture di grande pregio, comprese le maniglie a forma di aquila sabauda, in argento massiccio. \nL'abitacolo, foderato di tessuto grigio perla e passamaneria dorata, ospita quattro poltrone con disposizione vis-\u00e0-vis ed \u00e8 fornito di citofono per trasmettere gli ordini allo chauffeur e al palafreniere.\nAl posto del logo Itala, sul radiatore \u00e8 incisa la scritta \"Palombella\" che identificava la vettura del garage reale destinata a trasportare la regina Margherita nelle sue uscite ufficiali a Roma.\nL'imponente automobile, donata e messa all'asta per beneficenza alla morte della Regina e, in seguito, recuperata da Carlo Biscaretti, \u00e8 tuttora conservata nel Museo dell'automobile di Torino."}
{"id": "2216602", "revid": "767487", "url": "https://it.wikipedia.org/wiki?curid=2216602", "title": "Albert Lea", "text": "Albert Lea \u00e8 una citt\u00e0 degli Stati Uniti d'America, capoluogo della Contea di Freeborn, nel sud-est dello Stato del Minnesota.\nSociet\u00e0.\nEvoluzione demografica.\nNel censimento del 2000 la citt\u00e0 contava 18.356 abitanti, passati a 17.552 secondo una stima del 2007."}
{"id": "2216607", "revid": "1418004", "url": "https://it.wikipedia.org/wiki?curid=2216607", "title": "Chalmers Johnson", "text": "Professor emeritus dell'Universit\u00e0 della California, San Diego, \u00e8 anche presidente e cofondatore della Japan Policy Research Institute, una organizzazione che promuove la diffusione di cultura sul Giappone e l'Asia. Ha scritto numerosi libri, tra i quali, di recente, tre esami delle conseguenze dell\"'Impero Americano\": \"Blowback\" (Contraccolpo), \"The Sorrows of Empire\" (le Pene dell'Impero), e \"Nemesis: The Last Days of the American Republic\" (Nemesi, la Vendetta della Storia, gli ultimi giorni della Repubblica Americana).\nBiografia.\nC.A.Johnson ottiene un Bachelor of Arts in Economia nel 1953, un Master ed un Ph.D.(Doctor of Philosophy) in scienze politiche nel 1957 e nel 1961 rispettivamente. Tutti questi titoli furono conseguiti presso la University of California, Berkeley. Durante la Guerra di Corea, Johnson era ufficiale di marina in Giappone. Insegn\u00f2 scienze politiche alla University of California dal 1962 fino al suo ritiro dall'insegnamento nel 1992. La sua fama di studioso riguardava soprattutto i temi della Cina e del Giappone. Lo studio del libro sul nazionalismo contadino rimase per quindici anni come base di studio delle scienze sociali in Cina.\nL'altro suo libro \"MITI and the Japanese Miracle\", sul \"Ministry of International Trade and Industry\" giapponese, \u00e8 stato lo studio principale sullo sviluppo di quel paese ed ha creato un ambito di studi chiamato \"economia politica dello sviluppo\". Egli ha coniato il termine \"developmental state\" (stadio di sviluppo). Come intellettuale prese pubblicamente posizione contro i neo-liberisti americani proponendo il Giappone come modello; i suoi argomenti persero vigore dopo la stagnazione dell'economia giapponese a met\u00e0 degli anni novanta e dopo. In questo periodo Johnson lavor\u00f2 come consulente per lo \"Office of National Estimates\", una divisione della CIA, contribuendo all'analisi della Cina e del Maoismo.\nJohnson fu eletto membro della \"American Academy of Arts and Sciences\" nel 1976. Ricopre gli incarichi di Direttore del \"Center for Chinese Studies\" e segretario del \"Political Science Department\" a Berkeley. Mantenne inoltre una serie di importanti incarichi accademici nel settore delle scienze sociali. Crede fermamente nell'importanza del linguaggio e dello studio della storia come elementi necessari ad una seria ricerca. In seguito divenne famoso come critico dell'approccio della \"scelta razionale\", particolarmente nello studio della politica e della economia politica giapponesi. Johnson \u00e8 conosciuto oggi soprattutto come un duro critico dell'imperialismo americano.\nIl suo libro \"Gli ultimi giorni dell'impero americano\" (\"Blowback\") ha vinto nel 2001 l'American Book Awards da parte della \"Before Columbus Foundation\", ed \u00e8 stato ristampato in una versione aggiornata nel 2004. \"Sorrows of Empire\" (Le pene dell'impero), pubblicato nel 2004, ha aggiornato l'evidenza e gli argomenti di \"Blowback\" nel contesto determinatosi dopo gli attentati dell'11 settembre 2001. \"Nemesis\" conclude la trilogia. Johnson \u00e8 stato rappresentato nel film diretto da Eugene Jarecki \"Why We Fight\", del 2005, film vincitore nello stesso anno del \"Grand Jury Prize\" al Sundance Film Festival. Nel passato Johnson ha scritto per il Los Angeles Times, la London Review of Books, lo Harper's Magazine, e The Nation. Johnson \u00e8 scomparso nel 2010 all'et\u00e0 di 79 anni.\nLa trilogia \"Blowback\".\nJohnson crede che il rafforzamento della egemonia americana sul mondo costituisca una nuova forma di impero globale. Mentre gli imperi tradizionali mantenevano il controllo delle popolazioni sottomesse tramite il sistema delle colonie, dalla Seconda guerra mondiale gli Stati Uniti hanno invece sviluppato un vasto sistema di centinaia di basi militari in tutto il mondo a copertura dei loro interessi strategici.\nPassato il lungo periodo della Guerra fredda, Johnson visse una primavera politica dopo il collasso della Unione Sovietica nel 1989, rilevando che invece di smobilitare le sue forze armate, gli Stati Uniti acceleravano la loro dipendenza da soluzioni militari in risposta sia a problemi economici che politici. Le conseguenze di questo militarismo, da distinguersi da una reale difesa del territorio domestico, sono: un aumento del terrorismo contro gli Stati Uniti ed i suoi alleati, la perdita dei fondamentali valori democratici in patria, un prevedibile disastro per l'economia americana. I libri della trilogia sono:\nBibliografia.\nIl suo libro \"MITI and the Japanese Miracle\" \u00e8 una lettura consigliata in alcune universit\u00e0 per gli studenti dei corsi aventi come tema di studio il Giappone."}
{"id": "2216610", "revid": "599013", "url": "https://it.wikipedia.org/wiki?curid=2216610", "title": "Sanjay Lal", "text": "Carriera universitaria.\nGioc\u00f2 prima con gli UCLA Bruins nella Pac-10 ora Pac-12 e poi con i Washington Huskies sempre nella Pac-10.\nCarriera professionistica come giocatore.\nSt. Louis Rams.\nUsc\u00ec dal college ma non venne scelto al Draft NFL 1998, successivamente firm\u00f2 con i St. Louis Rams. La sua fu per\u00f2 solo una breve apparizione nel roster della squadra, nello stesso anno si ritir\u00f2 senza mai scendere in campo in una partita della stagione regolare.\nCarriera professionistica come allenatore.\nNel 2007 inizi\u00f2 la sua carriera NFL con gli Oakland Raiders come allenatore della qualit\u00e0 dell'attacco. Tra il 2009 ed il 2011 invece fu l'allenatore dei wide receiver.\nIl 13 gennaio 2012 firm\u00f2 con i New York Jets, nuovamente con lo stesso ruolo."}
{"id": "2216612", "revid": "18379", "url": "https://it.wikipedia.org/wiki?curid=2216612", "title": "Lederhosen", "text": "I Lederhosen (dalla lingua tedesca traducibile in \"pantaloni di pelle\") sono i tradizionali pantaloni corti di cuoio con bretelle diffusi in Baviera, Austria, Svizzera e Alto Adige.\nDescrizione.\nI \"Lederhosen\" sono generalmente realizzati con le pelli di vitello o capra, ma modelli pi\u00f9 pregiati vengono creati anche con le pelli di camoscio o cervo. Esistono tre distinti modelli del capo: il \"kurze Lederhose\" (termina sopra il ginocchio, ed \u00e8 prevalentemente usato dai ragazzi), il \"Kniebundlederhose\" (termina sotto il ginocchio ed \u00e8 il modello pi\u00f9 diffuso) ed il \"lange Lederhose\" (lungo fino alle caviglie).\nTradizionalmente il \"Lederhose\" \u00e8 di colore nero o marrone, ovvero il colore naturale delle pelli. Soltanto grazie all'introduzione di nuove tecniche di conciatura delle pelli, \u00e8 stato possibile reperire \"Lederhosen\" realizzati in nuove colorazioni, bench\u00e9 normalmente si tenda a mantenere colori naturali o comunque tradizionali come il verde scuro, il grigio o gradazioni di marrone.\nI \"Lederhosen\" vengono apprezzati per la loro resistenza e amati dai bambini per ruzzolare o scivolare sui prati.\nStoria e tradizione.\nTradizionalmente, i \"Lederhosen\" venivano indossati dalle popolazioni alpine in Germania, Austria, Alto Adige e Svizzera. Il loro utilizzo \u00e8 attestato intorno al XV secolo come indumento di lavoro.\nLa \"Couturi\u00e8re Parisienne\", tuttavia, dichiar\u00f2 che i \"Lederhosen\" originariamente non erano soltanto parte della tradizione bavarese, ma che in realt\u00e0 erano stati indossati in quasi tutta Europa, specialmente dai fantini, dai cacciatori e dai contadini. In ogni caso l'associazione dei \"Lederhosen\" con le popolazioni germaniche era esistente gi\u00e0 nel XVIII secolo, dato che in Francia quei particolari pantaloni erano conosciuti come \"alla bavarese\".\nI \"Lederhosen\" sono attualmente utilizzati in occasioni particolari come il \"Biergarten\", il \"Zeltfest\", l'Oktoberfest ma anche cerimonie e matrimoni. La diffusione di tale indumento in Baviera \u00e8 comparabile con quello del kilt in Scozia. In alcuni casi, essi fanno parte anche della divisa di alcuni gruppi scout."}
{"id": "2216615", "revid": "125138458", "url": "https://it.wikipedia.org/wiki?curid=2216615", "title": "John Calley", "text": "Biografia.\nCarriera.\n\u00c8 stato presidente ed amministratore delegato della Sony Pictures Entertainment per tutto l'arco del 1998.\nCandidato insieme a Mike Nichols e Ismail Merchant all'Oscar al miglior film con \"Quel che resta del giorno\" alla 66\u00aa edizione della cerimonia di premiazione degli Academy Awards, riconoscimento poi andato a \"Schindler's List\" di Steven Spielberg.\nSempre con \"Quel che resta del giorno\" viene nominato assieme a Ismail Merchant, Mike Nichols e James Ivory al BAFTA al miglior film all'edizione 1994 dei Premi BAFTA.\nVita privata.\n\u00c8 stato sposato con l'attrice ceca Olga Schoberov\u00e1 per alcuni anni e ha divorziato nel dicembre del 1992. In precedenza l'attrice \u00e8 stata compagna di Brad Harris da cui anch'egli scaturito in divorzio nel 1969.\nDopo la rovinosa storia con la ceca, Calley conosce l'attrice Meg Tilly, e dopo un periodo di conoscenza e fidanzamento, si sposano il 13 ottobre 1995. A seguito di problemi con la coniuge, negli anni 2000 si separano e procedendo per via legale ottengono il divorzio il 2 febbraio 2002."}
{"id": "2216616", "revid": "287204", "url": "https://it.wikipedia.org/wiki?curid=2216616", "title": "Brasiliense Futebol Clube", "text": "Il Brasiliense Futebol Clube, meglio noto come Brasiliense, \u00e8 una societ\u00e0 calcistica brasiliana con sede a Taguatinga, nel Distretto Federale.\nStoria.\nIl club \u00e8 stato fondato il 1\u00ba agosto 2000 con il coinvolgimento del CNPJ dell'Atl\u00e2ntida Esporte Clube da Lu\u00eds Est\u00eav\u00e3o.\nCon solo tredici anni di storia, il Brasiliense \u00e8 riuscito a stabilire alcuni record nel Distretto Federale e in Brasile. Il club \u00e8 diventato il pi\u00f9 giovane finalista della Coppa del Brasile nella sua prima partecipazione, nel 2002, prima ancora del secondo anniversario. Fu la prima (e ancora ad oggi l'unica) squadra del Distretto Federale a disputare la finale di un torneo nazionale. Dopo aver eliminato avversari tradizionali come il N\u00e1utico, il Fluminense e l'Atl\u00e9tico Mineiro, ha perso in finale contro il Corinthians.\nCon cos\u00ec poco tempo di esistenza, la squadra vinse il suo primo titolo nazionale nel 2002, quando vinse la terza divisione brasiliana. Due anni dopo, ha raggiunto il suo massimo splendore fino ad oggi vincendo la seconda divisione brasiliana."}
{"id": "2216619", "revid": "179980", "url": "https://it.wikipedia.org/wiki?curid=2216619", "title": "Brasiliense", "text": ""}
{"id": "2216621", "revid": "1982", "url": "https://it.wikipedia.org/wiki?curid=2216621", "title": "Grande migrazione afroamericana", "text": "La grande migrazione afroamericana fu il fenomeno migratorio avvenuto all'interno degli Stati Uniti che tra il 1910 e il 1970 vide lo spostamento di circa sette milioni di afroamericani dagli stati del sud verso quelli del nord, midwest e ovest. I motivi che spinsero gli afroamericani a lasciare gli stati del sud per le citt\u00e0 industriali del nord sono legati al razzismo, alla ricerca di lavoro nelle citt\u00e0 industriali e alla volont\u00e0 di dare una migliore istruzione ai figli.\nAlcuni storici distinguono due migrazioni: la grande migrazione afroamericana (1910-1940, 1.6 milioni di migranti) e la seconda grande migrazione afroamericana (1940-1970, pi\u00f9 di 5 milioni di migranti). Molti lasciarono il Texas e la Louisiana per la California, dove c'era la possibilit\u00e0 di trovare lavoro nell'industria della difesa. Dal 1965-1970, da quattordici stati del sud, soprattutto Alabama, Louisiana e Mississippi, partirono flussi migratori verso le altre tre regioni degli Stati Uniti.\nCause.\nQuando venne firmato il proclama di emancipazione nel 1863, meno dell'otto percento della popolazione afroamericana viveva nel nordest e nel midwest. Nel 1900, approssimativamente il novanta percento degli afroamericani risiedeva in ex stati schiavisti. Gran parte degli afroamericani migrarono a New York, Filadelfia, Boston, Buffalo, Baltimora, Minneapolis, Detroit, Chicago, Milwaukee, St. Louis, Pittsburgh, Cincinnati e Cleveland, cos\u00ec come in molte piccole citt\u00e0 industriali come Gary, Dayton, Toledo, Peoria, Omaha, Newark, Flint, Albany ed altre. I migranti tendevano a comprare il biglietto ferroviario pi\u00f9 conveniente, cos\u00ec, ad esempio, molti migranti del Mississippi si spostarono a Chicago.\nTra il 1910 e il 1930 il numero degli afroamericani crebbe negli stati del nord del venti percento, soprattutto nelle citt\u00e0 pi\u00f9 grandi come Chicago, Detroit, New York e Cleveland, le quali ebbero il pi\u00f9 importante incremento di popolazione afroamericana nella prima parte del secolo. Dato che i cambiamenti demografici erano concentrati nelle citt\u00e0, le tensioni crebbero quando gli afroamericani e gli immigrati europei, entrambi provenienti principalmente da realt\u00e0 rurali, iniziarono a competere nella ricerca del lavoro e di una casa con la classe lavoratrice statunitense bianca.\nGli afroamericani migrarono singolarmente o per piccoli gruppi famigliari, e non avevano assistenza dal governo, ma a volte le industrie del nord assumevano manodopera. La principale causa della grande migrazione afroamericana era il clima razzista del sud. Inoltre nel nord c'erano scuole migliori, gli uomini adulti potevano votare (seguiti dalle donne dopo il 1920), e la nascita di nuove industrie significava che c'erano opportunit\u00e0 di lavoro.\nAltre ragioni che spinsero gli afroamericani a lasciare gli stati del sud furono:\nEffetti.\nCambiamenti demografici.\nLa grande migrazione afroamericana cre\u00f2 le prime grandi comunit\u00e0 afroamericane nelle citt\u00e0 del nord. Si stima cautamente che circa 400.000 persone lasciarono il sud nel biennio 1916-1918 per trarre vantaggio dalla mancanza di lavoro conseguente alla prima guerra mondiale. La cultura del XX secolo di molte moderne citt\u00e0 degli Stati Uniti venne forgiata in questo periodo.\nDiscriminazione e condizioni di lavoro.\nMentre da un lato la grande migrazione aiut\u00f2 gli afroamericani ad ottenere un lavoro, avviando cos\u00ec una mobilit\u00e0 sociale, dall'altro diede vita a significative forme di discriminazione. Dato che un gran numero di afroamericani migrarono in un breve periodo di tempo, molti immigrati europei si sentirono minacciati, spaventati dal fatto che accettassero stipendi pi\u00f9 bassi. A volte il maggior risentimento era da parte degli ultimi immigrati del XIX secolo e i primi del XX. In molte citt\u00e0 la classe operaia cercava di difendere quelli che definiva come \"propri\" territori.\nNondimeno, il numero degli afroamericani impiegati nell'industria aument\u00f2 considerevolmente, soprattutto nel settore dell'acciaio, automobilistico, delle costruzioni navali e della lavorazione della carne. Tra il 1910 e il 1920 il numero di afroamericani impiegati nell'industria era quasi raddoppiato, passando da 500.000 a 901.000 lavoratori. Dopo la grande depressione, negli anni trenta e quaranta, i lavoratori dell'industria dell'acciaio e della lavorazione della carne si organizzarono in sindacati sotto il Congress of Industrial Organizations, una federazione di sindacati dell'industria statunitense e canadese. I sindacati misero fine alla segregazione in molti lavori, e gli afroamericani cominciarono a fare lavori pi\u00f9 qualificati e posizioni di supervisione.\nUna delle conseguenze del rapido aumento di migranti afroamericani ed europei fu la mancanza di alloggi, i quali erano per la maggior parte abbandonati al degrado. Diversi gruppi etnici entrarono in competizione tra di loro e cercarono di difendere i propri territori. La discriminazione spesso spinse gli afroamericani in affollati quartieri, come a Chicago, e sempre maggiore era il numero dei cittadini stabili che tendevano a spostarsi verso le nuove zone residenziali in costruzione nelle periferie. La discriminazione nell'assegnazione dei mutui e il redlining nelle aree centrali delle citt\u00e0 limitarono l'acquisto di nuove case da parte degli afroamericani, cos\u00ec come la possibilit\u00e0 di avere un prezzo accessibile. Nel lungo periodo il National Housing Act of 1934, approvato con lo scopo di rendere pi\u00f9 affidabile un mutuo sulla casa, contribu\u00ec a limitare la disponibilit\u00e0 dei prestiti nelle aree urbane, specie in quella abitate dagli afroamericani.\nIntegrazione e non-integrazione.\nCos\u00ec come gli afroamericani migrarono, questi divennero sempre pi\u00f9 integrati nella societ\u00e0, vivendo pi\u00f9 vicino agli europei americani, e il divario tra loro divenne sempre pi\u00f9 grande. Questo periodo segn\u00f2 la transizione per molti afroamericani da uno stile di vita rurale ad uno stile di vita urbano.\nDurante l'emigrazione spesso gli afroamericani incontrarono la discriminazione, nella quale sia i proprietari che i venditori di case bianchi impedivano agli afroamericani di comprare casa vicino ai quartieri abitati dai bianchi. In pi\u00f9 quando i neri si trasferirono nei quartieri bianchi, i bianchi spesso reagirono violentemente verso i loro nuovo vicini, con casi di rivolte di massa, attentati dinamitardi e anche l'omicidio. Questi fatti contribuirono a mantenere un divario razziale nel nord, e forse ad accentuarlo. In citt\u00e0 come Chicago e Omaha, il boom edilizio del dopoguerra ha sviluppato alloggi di periferia limitati ai bianchi. Tra la fine degli anni cinquanta e negli anni sessanta gli afroamericani erano pi\u00f9 concentrati nei centri cittadini di qualsiasi altro gruppo etnico.\nGli immigrati afroamericani presentavano molti tratti culturali e linguistici del sud degli Stati Uniti creando cos\u00ec un senso di diversit\u00e0 da parte della popolazione che viveva nelle citt\u00e0 prima del loro arrivo. Stereotipi vennero attribuiti agli afroamericani in questo periodo, spesso derivati dalla loro precedente vita contadina e dalle loro tradizioni, che erano in netto contrasto con l'ambiente urbano in cui gli afroamericani risiedevano.\nFenomeno opposto.\nDa allora gli studiosi hanno notato una migrazione inversa che prese forza negli ultimi trentacinque anni del XX secolo chiamata Nuova grande migrazione afroamericana. Gran parte dei dati demografici si riferisce al periodo 1963-2000. I dati comprendono gli spostamenti degli afroamericani ritornati negli stati del sud in seguito alla deindustrializzazione nelle citt\u00e0 del nord-est e del midwest, la crescita di posti di lavoro di alta qualit\u00e0 nel New South e l'aumento dell'integrazione razziale. Molte persone ritornarono nel sud per ragioni che riguardano la famiglia e i legami di parentela. Nel periodo 1995-2000 i college di Georgia, Texas e Maryland hanno avuto la maggioranza dei laureati afroamericani, a differenza dei decenni precedenti in cui questo primato apparteneva alla California."}
{"id": "2216623", "revid": "599013", "url": "https://it.wikipedia.org/wiki?curid=2216623", "title": "Jelani McCoy", "text": ""}
{"id": "2216629", "revid": "125209905", "url": "https://it.wikipedia.org/wiki?curid=2216629", "title": "Khad\u00edjih-Bagum", "text": "Khad\u00edjih Bagum era seconda cugina del B\u00e1b di cui era stata compagna di giochi durante l'infanzia.\nIl B\u00e1b e Khad\u00edjih Bagum si sposarono nell'agosto del 1842 e dalla loro unione nacque un figlio, Ahmad, che mor\u00ec nel 1843.\nSecondo un suo successivo racconto, aveva riconosciuto la posizione religiosa del B\u00e1b prima che questi rivelasse la propria missione a Mull\u00e1 Husayn.\nDopo la fucilazione del B\u00e1b, all'et\u00e0 di trent'anni and\u00f2 a vivere con la famiglia della sorella.\nPi\u00f9 tardi accett\u00f2 la rivelazione di Bah\u00e1'u'll\u00e1h e divenne una Bah\u00e1'\u00ed.\nFu in corrispondenza con Bah\u00e1'u'll\u00e1h e nel 1882 stava per recarsi a visitarlo ad Akk\u00e1 con un nipote che sarebbe dovuto arrivare da Tabriz, ma ci\u00f2 non fu possibile poich\u00e9 il nipote si rec\u00f2 direttamente in Palestina e lei, da sola, come donna non poteva viaggiare.\nKhad\u00edjih Bagum mor\u00ec il 15 settembre 1882, e fu sepolta a Shiraz nella Shah Chiragh.\nBah\u00e1'u'll\u00e1h le diede il titolo di \"Khayru'n Nisa\", \"La pi\u00f9 virtuosa delle donne\"."}
{"id": "2216632", "revid": "486946", "url": "https://it.wikipedia.org/wiki?curid=2216632", "title": "Uka-Uka", "text": ""}
{"id": "2216639", "revid": "1573940", "url": "https://it.wikipedia.org/wiki?curid=2216639", "title": "Zerynthia polyxena", "text": "La polissena (Zerynthia polyxena ()) \u00e8 un lepidottero diurno appartenente alla famiglia Papilionidae, diffuso in Eurasia.\nDescrizione.\nI bruchi si nutrono di varie specie di aristolochie, compiono 5 mute nell'arco di 4/5 settimane, dopo di che le crisalidi, legate ad un sostegno, svernano per sfarfallare nella primavera successiva. Gli adulti sono attivi da maggio a giugno, in una sola generazione.\nL'apertura alare \u00e8 di 50\u201360\u00a0mm.\nLa particolare alimentazione delle larve fornisce alle stesse sostanze tossiche, che passano poi anche alle farfalle adulte, rendendole incommestibili. La colorazione della livrea dell'adulto, gialla, con caratteristici disegni neri e rossi, \u00e8 detta \"aposematica\" (cio\u00e8 \"ammonitrice\"), in quanto serve proprio a scoraggiare i potenziali predatori.\n\u00c8 presente in tutta Italia, a esclusione della Sardegna, ma \u00e8 dovunque poco comune. La specie \u00e8 strettamente legata alla sua pianta nutrice ed \u00e8 pertanto considerata specie minacciata; \u00e8 infatti inserita nella lista delle specie di interesse comunitario che richiedono una protezione rigorosa della \"Direttiva Habitat\" (Allegato IV)."}
{"id": "2216646", "revid": "188323", "url": "https://it.wikipedia.org/wiki?curid=2216646", "title": "Honda NS 250", "text": ""}
{"id": "2216649", "revid": "767487", "url": "https://it.wikipedia.org/wiki?curid=2216649", "title": "Rolando Alphonso", "text": "\u00c8 stato un membro fondatore del gruppo ska The Skatalites.\nBiografia.\nRolando Alphonso si trasfer\u00ec in Giamaica all'et\u00e0 di due anni con sua madre; qui inizi\u00f2 a studiare sassofono presso la scuola \"Stony Hill Industrial School\".\nNel 1948 lasci\u00f2 la scuola per unirsi all'orchestra di Eric Deans, per suonare poi in altri gruppi musicali, soprattutto del circuito degli hotel; le due prime incisioni furono come membro del gruppo di Baba Motta nel 1952.\nVerso la met\u00e0 degli anni cinquanta si un\u00ec al gruppo di Cluett Johnson: \"Clue J &amp; The Blues Blasters\" suonando molte sessioni per Coxsone Dodd nel tipico stile di Rhythm and blues giamaicano.\nNel 1960 registr\u00f2 per molti altri produttori come ad esempio Duke Reid, Lloyd \"The Matador\" Daley e King Edwards.\nIn questo periodo suon\u00f2 in molti gruppi: The Alley Cats, The City Slickers, and Aubrey Adams &amp; The Dew Droppers.\nNel 1963, dopo alcuni mesi passati nelle Bahamas partecip\u00f2 alla formazione della \"Studio One Orchestra\", il primo gruppo di turnisti del nuovo studio di registrazione di Coxsone: presto il gruppo cambi\u00f2 il nome in The Skatalites.\nDopo che gli Skatalites si sciolsero, nell'agosto del 1965, Alphonso form\u00f2 i \"Soul Brothers\" (con Johnny \"Dizzy\" Moore, Jackie Mittoo) per poi diventare The Soul Vendors nel 1967.\nIncise il primo album a suo nome nel 1973 su etichetta Studio One.\nNegli anni settanta, ottanta e novanta suon\u00f2 in numerosi dischi che uscivano dagli studi giamaicani, soprattutto per Bunny Lee e suon\u00f2 per molti gruppi.\nNel 1980 fu insignito dal governo giamaicano del grado di Ufficiale dell'Ordine di Distinzione, quinto pi\u00f9 alto riconoscimento civico giamaicano.\nNel 1983 partecip\u00f2 alla \"reunion\" degli Skatalites, con i quali suon\u00f2 e and\u00f2 spesso in tour fino alla sua morte, nel 1998."}
{"id": "2216651", "revid": "321906", "url": "https://it.wikipedia.org/wiki?curid=2216651", "title": "Il segreto di Tristan Bantam", "text": ""}
{"id": "2216653", "revid": "729019", "url": "https://it.wikipedia.org/wiki?curid=2216653", "title": "Compagnie r\u00e9publicaine de s\u00e9curit\u00e9", "text": "La DCCRS Direction Centrale des Compagnies R\u00e9publicaines de S\u00e9curit\u00e9 o pi\u00f9 brevemente Compagnies R\u00e9publicaines de S\u00e9curit\u00e9, ugualmente conosciuta con la sigla CRS, \u00e8 un corpo della police nationale francese con funzioni antisommossa e di protezione civile.\nStoria.\nLe Compagnies r\u00e9publicaines de s\u00e9curit\u00e9 furono create con il decreto dell'8 dicembre 1944 e riorganizzate nel 1948. Formano attualmente un corpo d'\u00e9lite addestrato alle tecniche anti guerriglia. Inizialmente il loro reclutamento fu effettuato utilizzando elementi precedentemente dei Gruppi mobili della Riserva (GMR), unit\u00e0 paramilitari create dal Governo di Vichy, e da elementi tratti dalle forze della Resistenza francese. Quando i simpatizzanti e i militanti comunisti cominciarono ad essere troppo presenti all'interno dei ranghi della CRS, una epurazione ne limit\u00f2 il numero, soprattutto dopo che il Partito Comunista Francese si fu collocato all'opposizione nei governi post bellici.\nOperativit\u00e0.\nLa Compagnie r\u00e9publicaine de s\u00e9curit\u00e9 ha compiti di intervento anti-sommossa nel corso delle manifestazioni, ma anche di protezione civile. \u00c8 composta da 61 compagnie distribuite in 7 Directions zonales su tutto il territorio nazionale.\nIn particolare la CRS 1 V\u00e9lizy-Villacoublay \u00e8 esclusivamente impiegata nei servizi di protezione di personalit\u00e0 politiche in occasione di viaggi di stato.\nInizialmente, la sigla \u00ab CRS \u00bb design\u00f2 una \"compagnia\", ma nella lingua corrente un CRS \u00e8 anche il singolo poliziotto operante in una \"Compagnie R\u00e9publicaine de S\u00e9curit\u00e9\".\nNell'effettuare le operazioni di mantenimento e ristabilimento dell'ordine durante le manifestazioni, i CRS furono spesso affiancati nello svolgimento del servizio dal corpo dei \"gens d'armes\" (divenuti oggi Gendarmerie nationale). Nello svolgere questi compiti fecero sovente uso della forza, il che li espose spesso alle critiche dei manifestanti. Un celebre slogan del Maggio 1968 recitava \u00abCRS =SS\u00bb.\nLe Compagnies r\u00e9publicaines de s\u00e9curit\u00e9 sono inoltre incaricate della sorveglianza stradale, della sorveglianza delle spiagge e del soccorso montano."}
{"id": "2216654", "revid": "339392", "url": "https://it.wikipedia.org/wiki?curid=2216654", "title": "Il segreto di Tristam Bantam", "text": ""}
{"id": "2216656", "revid": "767487", "url": "https://it.wikipedia.org/wiki?curid=2216656", "title": "Frozen River - Fiume di ghiaccio", "text": "Frozen River - Fiume di ghiaccio \u00e8 un film indipendente del 2008, scritto e diretto da Courtney Hunt, con protagoniste Melissa Leo e Misty Upham.\nIl film ha vinto il Gran Premio della Giuria al Sundance Film Festival ed \u00e8 stato candidato a 2 Oscar, come miglior attrice a Melissa Leo e come miglior sceneggiatura originale.\nIl film \u00e8 un dramma con venature noir, definito da Quentin Tarantino \"il pi\u00f9 emozionante thriller dell'anno\". Il film \u00e8 stato distribuito nelle sale italiane il 13 marzo 2009.\nTrama.\nIn una terra estremamente fredda e ghiacciata, due donne, una bianca e l'altra mohawk vivono entrambe la condizione di madri single in un momento di forte difficolt\u00e0 economica. Nonostante le loro diversit\u00e0 caratteriali, si ritrovano a pochi giorni da Natale, ad unire le proprie disperazioni nella speranza di trovare un modo per dare un futuro dignitoso ai propri figli. Con la possibilit\u00e0 di fare soldi facilmente, entrambe iniziano ad aiutare i clandestini che vogliono entrare illegalmente negli Stati Uniti, attraverso il fiume congelato St. Lawrence.\nEdizione Home Video.\nIl film \u00e8 stato distribuito in DVD il 10 febbraio 2010."}
{"id": "2216657", "revid": "128245", "url": "https://it.wikipedia.org/wiki?curid=2216657", "title": "Roland Alphonso", "text": ""}
{"id": "2216658", "revid": "599013", "url": "https://it.wikipedia.org/wiki?curid=2216658", "title": "Mike Haluchak", "text": "Ha giocato dal 1969 al 1970 come linebacker e safety nell'universit\u00e0 University of Southern California nella NCAA.\nNella NFL.\nStagioni: dalla 1986 alla 1991\nHa iniziato la sua carriera nella NFL con i San Diego Chargers come assistente \"coach\" dei \"linebacker\".\nStagioni 1992 e 1993\nPassa ai Cincinnati Bengals sempre con la stessa mansione.\nStagioni: dalla 1994 alla 1996\nPassa ai Washington Redskins con lo stesso ruolo.\nStagioni: dalla 1997 alla 1999\nPassa ai New York Giants con lo stesso ruolo.\nStagioni: dalla 2000 alla 2002\nArriva ai St. Louis Rams con lo stesso ruolo.\nStagioni 2003 e 2004\nPassa ai Jacksonville Jaguars sempre con lo stesso ruolo.\nStagioni: dalla 2005 alla 2008\nFirma con i Cleveland Browns come \"coach\" dei \"linebacker\".\nDalla stagione 2009 alla 2010\nNei primi giorni di febbraio del 2009 firma con gli Oakland Raiders assumendo per la seconda volta il ruolo di \"coach\" dei \"linebacker\".\nFinita la stagione 2010 ha terminato il suo contratto con i Raiders."}
{"id": "2216659", "revid": "899609", "url": "https://it.wikipedia.org/wiki?curid=2216659", "title": "Giacomo da Viterbo", "text": "Fu arcivescovo di Benevento nel 1302, poi di Napoli, dal 1302 fino alla morte (1307).\nBiografia.\nNacque a Viterbo tra il 1255 ed il 1256; alcuni storici del XVIII secolo lo hanno considerato appartenente alla nobile famiglia viterbese dei Capocci, ma in proposito sussistono attualmente molti dubbi. Studi\u00f2 sicuramente presso il convento viterbese della \"Santissima Trinit\u00e0\" degli Eremitani di Sant'Agostino, nel cui ordine entr\u00f2 intorno al 1272, sempre presso lo stesso convento. Recatosi a Parigi, si perfezion\u00f2 negli studi teologici con il confratello filosofo e teologo Egidio Romano; rientrato in Italia, ricopr\u00ec pi\u00f9 volte, tra il 1281 ed il 1286, su indicazione di Egidio, le cariche di \"Definitore\" e \"Visitatore\" nella Provincia Romana del suo ordine. Tornato a Parigi per completare gli studi, consegu\u00ec prima il \"baccellierato\" (1288) e quindi, nel 1293, il \"dottorato\" in teologia. In quegli anni mostr\u00f2 tutte le sue grandi capacit\u00e0 letterarie e filosofiche, arrivando a succedere allo stesso Egidio Romano - che era stato nel frattempo eletto \"Priore Generale\" dell'Ordine - presso lo \"Studium\" parigino e guadagnandosi l'appellativo di \"Doctor speculativus\". Nel 1300 ricevette l'incarico di \"Primus Lector\", cio\u00e8 \"Direttore dell'insegnamento\", presso lo \"Studium\" fondato a Napoli dagli agostiniani.\nScrisse la sua opera pi\u00f9 conosciuta, il trattato \" De regimine christiano\", negli anni tra il 1296 ed il 1303, epoca in cui si faceva sempre pi\u00f9 acuto lo scontro tra papa Bonifacio VIII ed il re di Francia Filippo IV \"il Bello\". Il lavoro di Giacomo riprendeva le tesi della bolla pontificia Unam Sanctam, difendendo l'idea ierocratica, o, meglio, teocratica, ed il diritto del papato ad esercitare il potere temporale.\nBonifacio VIII gli manifest\u00f2 la sua stima ordinandolo prima arcivescovo di Benevento, il 3 settembre 1302, e quindi nominandolo, il 12 dicembre dello stesso anno, dopo soli tre mesi, arcivescovo dell'ancor pi\u00f9 prestigiosa sede di Napoli. Qui, grazie all'appoggio del re Carlo II d'Angi\u00f2 e di suo figlio Roberto, con i quali ebbe ottimi rapporti, diede notevole impulso ai lavori per la costruzione di una nuova Cattedrale.\nIl suo ruolo fu importante anche in occasione della canonizzazione del santo pontefice Celestino V in quanto fu affidata proprio a lui la causa, da parte di papa Clemente V: per istruire tale causa nel 1306 ascolt\u00f2 non meno di trecento testimoni, tra Campania ed Abruzzo. La morte lo colse alla fine del 1307, ma se ne ignora la data precisa, cos\u00ec come non \u00e8 noto il luogo della sepoltura. Subito dopo la morte fu venerato come santo.\nIl suo culto venne confermato \"ab immemorabili\" il 14 giugno 1914 da papa Pio X; la sua memoria liturgica ricorre il 4 giugno.\nIl \"De regimine christiano\" e le altre opere.\nL'opera pi\u00f9 significativa di Giacomo \u00e8 sicuramente il \"De regimine christiano\" - dedicato a papa Bonifacio VIII e terminato presumibilmente nel 1303 - in cui il religioso viterbese approfondisce i temi, estremamente rilevanti in quegli anni, del papato, inteso come \"teocrazia\", e del potere temporale della Chiesa. In questo lavoro Giacomo, partendo da considerazioni di stampo prettamente agostiniano, ritiene che il potere temporale abbia un fondamento naturale, perfezionato dall'opera della Chiesa. Questo scritto ha suscitato nei secoli l'interesse di molti teologi e studiosi, anche perch\u00e9 \u00e8 comunemente considerato il primo trattato sistematico sulla Chiesa; ve ne sono attualmente diverse traduzioni in varie lingue: in italiano la pi\u00f9 recente \u00e8 quella del 1993, a cura di A. Rizzacasa e G. B. Marcoaldi, che ha il significativo titolo de \"Il Governo della Chiesa\". Tra le altre opere di Giacomo tradotte e pubblicate vanno ricordati due lavori squisitamente teologici, le \"Quaestiones disputatae de praedicamentis in divinis\", collocabili tra il 1293 ed il 1295 e pubblicate dall'Ypma, che sono ritenute di grande interesse da parte degli studiosi, e la \"Summa de peccatorum distinctione\", scritta tra il 1300 ed il 1306, ed edita dall'Ambrasi. Esistono tuttora numerosi manoscritti di questo teologo agostiniano che non sono stati tradotti integralmente."}
{"id": "2216661", "revid": "599013", "url": "https://it.wikipedia.org/wiki?curid=2216661", "title": "Toby Bailey", "text": "Carriera.\nCresce a livello universitario presso UCLA, ateneo con cui al primo anno diviene campione NCAA grazie anche ai suoi 26 punti e 9 rimbalzi nella finale contro Arkansas. Al quarto ed ultimo anno ha viaggiato invece ad una media di 17,9 punti a gara. Dichiaratosi eleggibile per il draft NBA del 1998, alla 45\u00aa scelta viene selezionato dai Los Angeles Lakers che poi lo girano ai Phoenix Suns, franchigia in cui rimane fino al 2000 scendendo in campo in 73 occasioni di cui 12 partendo dal quintetto base. Terminata quest'esperienza fa ritorno in California legandosi ai Los Angeles Stars, giocando nella lega ABA 2000 e viaggiando ad una media di 15,8 punti e 3,5 assist con il 42% nelle triple.\nBailey approda quindi in Italia in vista del campionato di Serie A 2001-02 con l'ingaggio da parte dell'Andrea Costa Imola: qui il rendimento si abbassa, tanto da far ipotizzare un taglio a stagione in corso. A fine stagione Imola retrocede piazzandosi all'ultimo posto in classifica, mentre Bailey chiude con un apporto pari a 12,5 punti con il 48,1% da due e il 35,7% da tre.\nLa sua carriera prosegue nel campionato greco, competizione in cui gioca per tre anni rispettivamente con le canotte di Paninios, Aris Salonicco (squadr\u00e0 che in quell'anno conquist\u00f2 la Coppa di Grecia) e AEK Atene, con cui \u00e8 schierato anche in Eurolega. Approda quindi in Belgio, dove vince il campionato con l'Ostenda vincendo il campionato, per poi fare apparizioni nei Beijing Olympians (franchigia di origine cinese militante nella lega americana ABA 2000) e nei Santa Barbara Breakers (lega internazionale IBL).\nNel 2007 vola in Germania firmando un contratto con i Colonia 99ers, ma termina l'annata in Spagna al Manresa. Dal marzo 2009 \u00e8 nuovamente di scena nel campionato tedesco, esperienze intervallate dalle partecipazioni in IBL con i Los Angeles Lightning nel periodo estivo."}
{"id": "2216671", "revid": "45927", "url": "https://it.wikipedia.org/wiki?curid=2216671", "title": "Vu' cumpr\u00e0", "text": ""}
{"id": "2216672", "revid": "3368", "url": "https://it.wikipedia.org/wiki?curid=2216672", "title": "Domanda marshalliana", "text": ""}
{"id": "2216673", "revid": "339392", "url": "https://it.wikipedia.org/wiki?curid=2216673", "title": "Roman\u00ec", "text": ""}
{"id": "2216674", "revid": "339392", "url": "https://it.wikipedia.org/wiki?curid=2216674", "title": "Roman\u00f3", "text": ""}
{"id": "2216677", "revid": "339392", "url": "https://it.wikipedia.org/wiki?curid=2216677", "title": "Roman\u00ed", "text": ""}
{"id": "2216678", "revid": "729019", "url": "https://it.wikipedia.org/wiki?curid=2216678", "title": "Lockheed XFV", "text": "Il Lockheed XFV (a volte chiamato anche Salmon in onore del pilota collaudatore Herman \"Fish\" Salmon) era un caccia turboelica VTOL in configurazione posacoda realizzato dall'azienda statunitense Lockheed Corporation negli anni cinquanta e rimasto allo stadio di prototipo.\nSviluppato su una specifica emessa dalla United States Navy per la fornitura di un velivolo adatto alla protezione di convogli, non super\u00f2 mai la prima fase di prove per le difficolt\u00e0 generali in fase di manovra di decollo ed atterraggio giudicate irrisolvibili.\nStoria.\nL'interesse in campo militare di un velivolo in grado di poter decollare ed atterrare verticalmente era presente gi\u00e0 durante la seconda guerra mondiale; alcuni studi, rimasti solamente a livello progettuale, effettuati dai progettisti tedeschi come gli Heinkel Lerche e Wespe furono ripresi alla fine del conflitto come soluzione alla necessit\u00e0 di dotare di velivoli intercettori unit\u00e0 navali che non potevano essere modificate con un ponte di volo.\nIn quest'ambito venne emessa una specifica per la fornitura di un velivolo adatto a questo scopo accolta da due aziende aeronautiche statunitensi, la Convair e la Lockheed, che iniziarono a sviluppare dei modelli identificati anche come \"posacoda\", il Convair XFY ed il Lockheed XFV.\nAnche la Bell Aircraft decise di sviluppare, su iniziativa privata, un modello che avesse queste caratteristiche, il Bell X-14 del 1954, ma seguendo un approccio pi\u00f9 convenzionale.\nSviluppo.\nTest e valutazione.\nIl prototipo, al quale venne assegnata la designazione XFV-1, venne portato in volo per la prima volta il 23 dicembre 1953 ai comandi del pilota collaudatore Herman Salmon. In seguito il velivolo comp\u00ec un totale di 32 voli, dimostrando la capacit\u00e0 di poter cambiare assetto da volo orizzontale a volo verticale. Tuttavia non vennero mai effettuati decolli verticali: l'XFV-1 venne dotato di carrello fisso cos\u00ec che potesse decollare solo in modo orizzontale.\nSottoposto alla valutazione della commissione tecnica della US Navy, questa giudic\u00f2 le prestazioni insufficienti e di difficile soluzione, e il progetto venne cancellato nel giugno del 1955.\nDescrizione tecnica.\nL'XFV era un velivolo, a causa della particolare posizione assunta a riposo, dall'aspetto apparentemente anticonvenzionale e che ne determinava l'appartenenza alla categoria \"posacoda\" sviluppata nei primi anni cinquanta. Fondamentalmente era tuttavia un semplice monoplano ad ala media convenzionale sprovvisto del convenzionale carrello d'atterraggio.\nQuesto era sostituito dalla particolare forma dell'impennaggio, cruciforme e costituito da elementi aerodinamici di uguale forma e superficie, ciascuno dotato di un ruotino d'appoggio, anche se in realt\u00e0 gran parte delle prove vennero effettuate applicando un carrello provvisorio per evitare possibili incidenti che avrebbero potuto distruggere il prototipo.\nLe superfici alari terminavano in una forma di V (formava cos\u00ec una \u00d7) che si estendeva sopra e sotto la fusoliera. Gli impiegati alla Lockheed gli avevano affidato il nomignolo di \"pogo\" (lo stesso del rivale Convair XFY).\nLa propulsione era affidata ad un motore Allison YT40-A-6, un turboelica in grado di fornire una potenza pari a 5 850 shp (4 362 kW), posizionato all'apice anteriore della fusoliera e collegato ad un'elica controrotante a due elementi tripala del diametro di 4,88 m (16 ft)."}
{"id": "2216684", "revid": "599013", "url": "https://it.wikipedia.org/wiki?curid=2216684", "title": "Keon Clark", "text": ""}
{"id": "2216689", "revid": "380453", "url": "https://it.wikipedia.org/wiki?curid=2216689", "title": "Pallavolo femminile ai Giochi panamericani", "text": "Il campionato di pallavolo femminile ai Giochi panamericani si svolge con una cadenza di ogni quattro anni durante i Giochi panamericani. Introdotto nei giochi nel 1955, alla competizione partecipano un totali di otto squadre sia nordamericane che sudamericane."}
{"id": "2216691", "revid": "1714743", "url": "https://it.wikipedia.org/wiki?curid=2216691", "title": "Aleksej Michajlovi\u010d Romanov", "text": "Nel 1862 suo padre, il granduca Michail Nikolaevi\u010d, era stato nominato vicer\u00e9 del Caucaso e quindi Aleksej Michajlovi\u010d nacque nella citt\u00e0 di Tbilisi e trascorse quindi la sua infanzia e la sua giovent\u00f9 in Georgia.\nAleksej aveva sette anni quando suo padre, nel 1882, fu nominato capo del \"Consiglio Imperiale\", e si trasfer\u00ec con il resto della sua famiglia nella citt\u00e0 di San Pietroburgo. All'et\u00e0 di otto anni assistette a una cerimonia nel Palazzo d'Inverno e si mostr\u00f2 interessato nel vedere tutte le uniformi straniere, specialmente quelle degli inviati orientali: come tutti i membri maschi della famiglia Romanov, egli fu destinato a seguire una carriera militare. Ricevette un'educazione spartana, che comprendeva dormire in divisa e fare bagni freddi, e venne istruito da rigorosi insegnanti privati: il padre, occupato nelle attivit\u00e0 militari e governative, era una figura assente e la madre, figura dominante della famiglia, osservava una stretta disciplina familiare. Aleksej crebbe schiacciato dai molti fratelli maggiori e col tempo inizi\u00f2 una confidenza con i figli minori di Alessandro III di Russia, Michele e Olga, con cui giocava.\nGiovane brillante, di cuore liberale e di sincerit\u00e0 assoluta, secondo suo fratello il granduca \"Sandro\", era intelligente e vivace. All'et\u00e0 di diciott'anni era alto, magro e bello. e stava molto bene in uniforme. Dopo aver quasi terminato la sua formazione nella marina imperiale, egli manifest\u00f2 sintomi che parvero essere di un'infreddatura, ma in realt\u00e0 erano della tubercolosi: la sua salute non era mai stata eccellente. Suo cugino Kirill Vladimirovi\u010d Romanov disse poi che fu il padre di Aleksej ad insistere perch\u00e9 non fosse congedato fino a quando non avesse finito l'addestramento, ma la sua salute peggior\u00f2 tanto che venne mandato a San Remo, in Italia nella speranza di una guarigione.\nMa egli mor\u00ec in questa citt\u00e0 il 2 marzo del 1895 a diciannove anni: \"La prima volta che indoss\u00f2 la sua uniforme da ufficiale di marina, fu nella cassa\" scrisse Kirill. Suo fratello Sandro scrisse nelle sue memorie che lo sentiva vicino pi\u00f9 di qualunque altro membro della sua famiglia, e che non si rammaric\u00f2 della sua morte, perch\u00e9 Aleksej soffriva molto dell'atmosfera opprimente del palazzo e, in ogni caso, la morte gli risparmi\u00f2 un destino ben peggiore."}
{"id": "2216695", "revid": "1649409", "url": "https://it.wikipedia.org/wiki?curid=2216695", "title": "Jed Mercurio", "text": "Nato nello Staffordshire, dopo gli studi universitari di medicina, ha prestato servizio presso la RAF. Mentre esercitava in ospedale l'attivit\u00e0 di medico internista, durata tre anni, ha cominciato a scrivere per il mondo della televisione. \nDopo il dramma televisivo \"Cardiac Arrest\", scritto per conto della BBC sotto lo pseudonimo di John MacUre, ha scritto il suo primo romanzo, \"Bodies\", indicato dal quotidiano \"The Guardian\" come uno degli esordi pi\u00f9 promettenti del 2002 e dal quale \u00e8 stata tratta una serie televisiva di grande successo di critica e di pubblico, premiata con il Royal Television Society Award for Best Drama Serie nel 2005.\nSposato con Elaine Cameron, Mercurio vive nei pressi di Londra con la famiglia."}
{"id": "2216696", "revid": "339392", "url": "https://it.wikipedia.org/wiki?curid=2216696", "title": "Zigani", "text": ""}
{"id": "2216701", "revid": "339392", "url": "https://it.wikipedia.org/wiki?curid=2216701", "title": "Zigano", "text": ""}
{"id": "2216702", "revid": "110351120", "url": "https://it.wikipedia.org/wiki?curid=2216702", "title": "Associazione liberi architetti", "text": "L'Associazione liberi architetti o Assoarchitetti, in acronimo ALA, \u00e8 un'associazione italiana, fondata a Roma nel 1999, che riunisce gli architetti, gli ingegneri, i paesaggisti, i pianificatori e i conservatori italiani liberi professionisti.\nScopo dell'Associazione \u00e8 di rappresentare e promuovere i legittimi interessi diffusi dei liberi professionisti che hanno competenze sulle trasformazioni del territorio, di promuovere la qualit\u00e0 dell'architettura, dell'ambiente e del paesaggio in Italia, di aiutare la crescita e l'organizzazione degli studi di progettazione italiani, per migliorare la loro capacit\u00e0 di competizione in campo nazionale e internazionale.\nPer svolgere il proprio ruolo ALA elabora e sostiene proposte di legge per contribuire a migliorare il quadro di riferimento nel quale operano i liberi professionisti italiani ed esprime le proprie linee di politica professionale con numerosi interventi e articoli sui media.\nALA ha sede centrale a Roma e sezioni regionali in tutta Italia, nelle seguenti regioni: Valle d'Aosta, Piemonte, Liguria, Lombardia, Veneto, Provincia Autonoma di Bolzano, Provincia Autonoma di Trento, Frjuli e Venezia Giulia, Emilia-Romagna, Marche, Toscana, Umbria, Lazio, Abruzzi, Molise, Puglia, Campania, Basilicata e Lucania, Calabria, Sicilia, Sardegna.\nALA ha funzione di rappresentanza sociale della categoria e come tale sottoscrive, nell'ambito di Confprofessioni, il contratto nazionale collettivo di lavoro dei dipendenti degli studi professionali, con la controparte sindacale, costituita da CGIL, CISL e UIL.\nAderisce a Confprofessioni, la Confederazione italiana delle libere professioni e attraverso di questa al CEPLIS, Confederation europ\u00e9enne des professiones liberales, con sede a Bruxelles.\nALA Assoarchitetti \u00e8 fondatrice e promotrice del premio internazionale Dedalo Minosse alla committenza d'architettura, manifestazione biennale, della quale \u00e8 in corso, per l'anno 2017, l'organizzazione della decima edizione del ventennale.\nALA Assoarchitetti \u00e8 fondatrice e promotrice della manifestazione biennale Dedalo Minosse Cinema, che presenta una rassegna di film che narrano storie di architetti e di committenti, della quale \u00e8 stata tenuta la prima edizione nel 2016.\nALA collabora con le omologhe associazioni degli architetti di altri paesi e ha sottoscritto, in particolare, protocolli di collaborazione con gli architetti americani dell'AIA, con gli architetti dei paesi baltici, con gli architetti russi, con gli architetti delle Filippine, con gli architetti di Buenos Aires, con gli architetti giapponesi dell'ASJ."}
{"id": "2216703", "revid": "339392", "url": "https://it.wikipedia.org/wiki?curid=2216703", "title": "Zingani", "text": ""}
{"id": "2216705", "revid": "339392", "url": "https://it.wikipedia.org/wiki?curid=2216705", "title": "Zingano", "text": ""}
{"id": "2216706", "revid": "838137", "url": "https://it.wikipedia.org/wiki?curid=2216706", "title": "Identit\u00e0 di Roy", "text": "L'identit\u00e0 di Roy, dal nome dell'economista francese Ren\u00e9 Roy, \u00e8 in microeconomia il lemma che collega la funzione di domanda walrasiana alla funzione di utilit\u00e0 indiretta.\nIn particolare, data una funzione di utilit\u00e0 indiretta \"V\"(p,\"w\"), dove p \u00e8 il vettore dei prezzi dei beni e \"w\" il reddito, l'identit\u00e0 di Roy dice che la quantit\u00e0 domandata del bene \"i\" (\"x\"i) \u00e8 uguale a:\nDerivazione dell'identit\u00e0 di Roy.\nL'identit\u00e0 di Roy risulta un'applicazione del teorema dell'inviluppo. In base a tale teorema, dato un problema di ottimizzazione, la derivata della funzione valore rispetto ad un parametro \u00e8 uguale alla derivata della Lagrangiana rispetto allo stesso parametro.\nNel caso specifico, dato il problema di massimizzazione vincolata dell'utilit\u00e0:\nla Lagrangiana corrispondente \u00e8:\nLa funzione valore, cio\u00e8 la funzione che mette in relazione il valore della funzione obiettivo (la funzione di utilit\u00e0 \"U\" in questo caso) con i parametri del problema (i prezzi \"p\" e il reddito \"w\") \u00e8 la funzione di utilit\u00e0 indiretta \"V\"(p,\"w\").\nLa derivata parziale della Lagrangiana rispetto al prezzo del bene \"i\" \u00e8 \nLa derivata parziale rispetto al reddito \u00e8:\nper cui si ha:\nda cui segue:"}
{"id": "2216709", "revid": "123245022", "url": "https://it.wikipedia.org/wiki?curid=2216709", "title": "Mercedes Grand-Prix", "text": "Il nome Mercedes Grand-Prix identifica un piccolo gruppo di autovetture da competizione prodotte dal 1906 al 1914 dalla Casa tedesca Daimler Motoren Gesellschaft per il suo marchio automobilistico Mercedes.\nStoria e profilo.\nLa prima \"Mercedes Grand-Prix\" altro non era che una evoluzione del modello Gordon-Bennett, a sua volta derivato strettamente dal modello 35PS da gara. Non si trattava quindi di una vettura di nuovo progetto, anzi: le ultime \"Gordon-Bennett\" gi\u00e0 denotavano l'anzianit\u00e0 di progetto che le penalizzava notevolmente in gara. Tali pecche consistevano sostanzialmente nella totale assenza di ammortizzatori sui due assi e negli pneumatici non pi\u00f9 in grado di reggere le prestazioni sempre pi\u00f9 elevate dei grossi propulsori montati.&lt;br&gt;Nonostante ci\u00f2, alla \"Daimler\" non ci si arrese e sulla base della \"Gordon-Bennett\" si allest\u00ec una nuova autovettura da competizione da utilizzare nel Gran Premio di Francia (che in francese era tradotto con \"Grand Prix\"). Il motore derivava anch'esso strettamente da quello della \"Gordon-Bennett\", ma se ne differenziava per la misura della corsa, leggermente aumentata e portata da 146 a 150 mm. Invariato a 175\u00a0mm l'alesaggio, per una cilindrata complessiva di 14432 cm\u00b3 contro i precedenti 14065\u00a0cm\u00b3. La potenza massima erogata era di 120 CV a 1000 giri/min.&lt;br&gt;L'esordio della \"Grand-Prix\" non fu felice: al Gran Premio di Francia del 1906 le tre vetture schierate si piazzarono a malapena al decimo, undicesimo e dodicesimo posto.\nNel 1907 le nuove \"Grand-Prix\" montarono apparentemente lo stesso motore, ma i 4 cilindri in linea montati sotto il cofano derivavano da un 6 cilindri in linea sperimentale assemblato dalla \"Daimler Motoren Gesellschaft\". La cilindrata era identica e cos\u00ec pure tutte le principali caratteristiche della vettura, comprese le doti di potenza massima. Purtroppo furono analoghi anche i risultati: delle tre vetture schierate solo una giunse al traguardo e si piazz\u00f2 appena al decimo posto.\nLe cose cambiarono nel 1908: fu posta molta pi\u00f9 cura nella progettazione della nuova \"Grand-Prix\". Venne adottato un nuovo motore, sempre a 4 cilindri in due blocchi bicilindrici fusi separatamente, ma della cilindrata di 12780\u00a0cm\u00b3, quindi minore che non nella precedente vettura, ma in grado di erogare una potenza maggiore, di circa 135 CV a 1400 giri/min. La vettura fu poi provata su strada (all'epoca non c'erano problemi di natura legale o di traffico che ne imponessero le prove solo su pista) per trovare i rapporti di trasmissione ideali. Infine, come ciliegina sulla torta, la scelta del pilota cadde su Christian Lautenschlager, un personaggio caratterizzato dal suo approccio estremamente tattico con le competizioni.&lt;br&gt;Pur rimanendo invariate le oramai superate caratteristiche telaistiche della nuova \"Grand-Prix\", il 7 luglio 1908 la vettura fu condotta al successo da Lautenschlager nell'edizione del Gran Premio di Francia di quell'anno.\nDal 1909 al 1912, la \"Daimler Motoren Gesellschaft\" e molte altre Case automobilistiche non parteciparono ufficialmente a nessuna delle principali competizioni automobilistiche, ma alcuni piloti privati lo fecero. Fu esclusivamente per loro, quindi, che la \"Daimler\" prepar\u00f2 alcune vetture da utilizzare in gara.\nIl 1913 vide il ritorno della \"Mercedes\" e della \"Daimler\" alle competizioni, ma con altri modelli. Il modello \"Grand-Prix\" si rivide per l'ultima volta nel 1914, e precisamente il 14 luglio, quando in occasione della nuova edizione del Gran Premio di Francia fu nuovamente Christian Lautenschlager a cogliere la vittoria. Altre due Mercedes si piazzarono al secondo ed al terzo posto. Questa nuova evoluzione sul vecchio telaio della 35PS fu nuovamente preparata con cura, eseguendo prove su prove, sia su strada che nel tracciato del Gran Premio di Francia. Inoltre il telaio venne rinforzato con due longheroni ad X ed il motore, di nuova concezione, era a 4 valvole per cilindro con asse a camme in testa. Il monoblocco era inoltre in lega di alluminio. A causa dei nuovi regolamenti applicati in quell'anno, che fissavano un limite massimo di 4500\u00a0cm\u00b3, la cilindrata del nuovo quattro cilindri in linea raggiungeva solo 4483\u00a0cm\u00b3, ma raggiungeva una potenza massima di 115 CV a 3200 giri, potenza che rapportata al peso della vettura di soli 1090\u00a0kg le consentiva di raggiungere i 180\u00a0km/h. Oltretutto, all'epoca, questa vettura era l'unica il cui motore era in grado di superare i 3000 giri/min, all'epoca ancora un risultato assai ragguardevole. Al Gran Premio di Francia del 1914, la vettura conquist\u00f2 le prime tre posizioni con i piloti Lautenschlager, Wagner e Salzer.\nL'epopea delle \"Mercedes Grand-Prix\" fin\u00ec con lo scoppio della Prima guerra mondiale, ma alcuni esemplari riuscirono a sopravvivere. Non solo, ma nel 1915 una \"Mercedes Grand-Prix\" pilotata da Ralph De Palma riusc\u00ec ad aggiudicarsi la 500 Miglia di Indianapolis. Inoltre un pilota italiano, Giulio Masetti, si aggiudic\u00f2 il Gran Premio Gentlemen del 1921 e la Targa Florio del 1922 pilotando una \"Grand-Prix\" del 1914."}
{"id": "2216712", "revid": "247222", "url": "https://it.wikipedia.org/wiki?curid=2216712", "title": "L'apprendista (album)", "text": "L'apprendista \u00e8 un album degli Stormy Six, pubblicato dall'etichetta Cooperativa L'Orchestra nel 1977. I brani del disco furono registrati il 4, 5, 6, 26, 27, 28, 29 aprile e 2, 3 maggio del 1977 negli studi Ariston di San Giuliano Milanese, Milano (Italia)."}
{"id": "2216713", "revid": "729019", "url": "https://it.wikipedia.org/wiki?curid=2216713", "title": "Piero Balbo", "text": "Biografia.\nLaureato in giurisprudenza, avvocato, nel 1940 venne arruolato come ufficiale di complemento nella X\u00b0 Flottiglia MAS di Lero e vi rest\u00f2 fino all'8 settembre 1943, quando, trasferito a Pola, venne catturato dai tedeschi, ma riusc\u00ec a fuggire e, rientrato nell'astigiano percorrendo l'intero tragitto in bicicletta, si aggreg\u00f2 alle prime bande armate partigiane.\nI tedeschi lo conoscevano e per questo nel 1944 gli distrussero la casa a Cossano Belbo. Fece parte del 1\u00ba Gruppo Divisioni Alpine, comandato da Enrico Martini \"Mauri\", nel quale a lui venne dato il comando della 2\u00aa Divisione Langhe.\nLa divisione durante la resistenza aveva anche il compito di approntare e difendere il campo di atterraggio a Vesime, utilizzato dagli Alleati. Alla fine della guerra di liberazione la brigata lasci\u00f2 sul campo 178 caduti tra i quali il padre di Piero Balbo, \"Pinin\", medaglia d'oro al valor militare.\n\u00c8 deceduto ad Asti il 19 marzo 2003 e la sua salma riposa nella tomba di famiglia nel cimitero di Cossano Belbo.\nFilmografia.\nDal libro nel 2000 \u00e8 stato tratto il film omonimo, per il quale Piero Balbo ha prestato alcuni dei suoi indumenti utilizzati durante la resistenza, all'interprete di Nord, Claudio Amendola, e ha assistito alla prima visione del film tenutasi ad Alba, alla presenza dei famigliari e amici di Beppe Fenoglio.\nOnorificenze.\nMaggiore in s.p.e. - Alpini - Partigiano"}
{"id": "2216716", "revid": "125283725", "url": "https://it.wikipedia.org/wiki?curid=2216716", "title": "Oscar Nuccio", "text": "Biografia.\nHa insegnato storia del pensiero economico nelle facolt\u00e0 di scienze politiche dell'Universit\u00e0 di Pisa, dell'Universit\u00e0 degli Studi di Teramo e dell'Universit\u00e0 degli studi \"La Sapienza\" di Roma, senza che gli fosse riconosciuta mai la cattedra.\nHa scritto oltre 200 pubblicazioni scientifiche, pubblicate tra il 1957 e il 2008, interessandosi alla nascita del pensiero economico italiano e alle reciproche influenze con quanto elaborato altrove sugli stessi temi. Cattolico praticante, ha contrastato la tesi di Max Weber, sostenendo che la radice dello spirito del capitalismo non sia da ricercare nella riforma protestante, ma nella reazione da parte dei giuristi e degli umanisti civili alla concezione ierocratica basata sulle Sacre Scritture elaborata dalla scolastica. Questa tesi \u00e8 esposta in particolare nell'opera del 1999 (\"Addio all'etica protestante\").\nL'opera pi\u00f9 importante \u00e8 stata \"Il pensiero economico italiano\", in tre volumi (sette tomi), che tratta i secoli dall'XI al XVIII e ottenne nel 1985 il \"Premio Saint-Vincent per l'economia\" (sezione opere). L'opera \u00e8 stata sintetizzata nelle 700 pagine della \"Storia del pensiero economico italiano (come storia della genesi dello spirito capitalistico)\", pubblicata postuma nel 2008 dalla Luiss University Press, di cui \u00e8 disponibile anche una versione in lingua inglese. Nel 1987 il suo studio \"Epistemologia economica: il ruolo dei concetti di \u00abnatura\u00bb e di \u00abdiritto naturale\u00bb nella genesi dell'economia economica\" ha ottenuto il \"Premio del settantacinquennale\" bandito dalla \"Rivista di politica economica\". Ha scritto inoltre uno studio sui \"Falsi e luoghi comuni della storia. L'equazione \u00abEtica protestante-spirito del capitalismo\u00bb\", edito nel 2000 presso l'editore Alberti.\nL'autore ha anche curato la ristampa anastatica di circa trenta classici della ottocentesca collezione \"Scrittori classici italiani di economia politica\", o \"Collezione Custodi\" (in cinquanta volumi)."}
{"id": "2216717", "revid": "1305772", "url": "https://it.wikipedia.org/wiki?curid=2216717", "title": "Mercedes Grand Prix", "text": "Con Mercedes Grand Prix ci si pu\u00f2 riferire a:"}
{"id": "2216720", "revid": "1315817", "url": "https://it.wikipedia.org/wiki?curid=2216720", "title": "Thomas Burnet", "text": "Biografia.\nNato a Croft, presso Darlington, studi\u00f2 a Cambridge, e divenne cappellano di Guglielmo III.\nLa sua fama \u00e8 soprattutto legata alla \"Telluris theoria sacra\": il primo volume fu pubblicato nel 1681 in latino e nel 1684 in inglese, con il titolo di \"Sacred Theory of the Earth\", mentre un secondo volume usc\u00ec nel 1689. In assenza di reali conoscenze scientifiche, Burnet espone una cosmogonia basata sulle tradizioni bibliche. Scritto con eloquenza, egli immagina la storia del mondo suddivisa in cinque periodi: il periodo che comprende il Caos originario e la vita paradisiaca in terra fino al \"Diluvio universale\", il periodo diluviano, un successivo periodo che comprende l'et\u00e0 moderna, il momento della conflagrazione che riporta il mondo al Caos primigenio e, infine, il regno di Dio instaurato in terra.\nConvinto che il diluvio avesse colpito tutta la Terra, Burnet calcola che per sommergere tutto il pianeta sarebbe occorsa una quantit\u00e0 d'acqua pari a sei od otto oceani: non essendo questo possibile, egli ipotizza che la Terra avesse una struttura diversa dall'attuale. Ricoperta da una sottile crosta, era cava al suo interno e riempita dall'acqua, mentre un nucleo centrale pi\u00f9 interno racchiudeva la materia incandescente. Inoltre, la diversa inclinazione del suo asse permetteva di godere di una costante primavera.\nCon il tempo la crosta terrestre si spacc\u00f2, anche per l'azione dei terremoti, e le acque interne, riscaldate dal nucleo incandescente, fuoriuscirono violentemente, sommergendo il pianeta. Con il ritiro delle acque, la terra apparve con l'aspetto attuale, costituito da monti, valli e mari.\nIsaac Newton ammir\u00f2 l'approccio teologico dell'interpretazione scientifica di Burnet, suggerendogli la possibilit\u00e0 che Dio avesse creato la Terra in pi\u00f9 giorni, ma Burnet rimase fermo al dettato del \"Genesi\". Naturalmente, Burnet non era uno scienziato ma un teologo e \u00abla sua intenzione non era, in senso moderno, di ottenere una riconciliazione tra scienza e fede, ma piuttosto quella di utilizzare le nuove scoperte scientifiche per ampliare le concezioni religiose del mondo e dell'uomo\u00bb. A causa delle concezioni millenaristiche e di diversi attacchi alla confessione cattolica presenti nel libro, la \"Telluris Theoria Sacra\" fu messa all'Indice dalla Chiesa cattolica il 13 aprile 1739.\nNel 1691 pubblic\u00f2 \"A short Considerations of Mr Erasmus Warren's Defence\" e l'anno dopo torn\u00f2 a occuparsi di geologia nelle \"Archaeologiae Philosophicae or the Ancient Doctrine Concerning the Originals of Things\", ricevendo per\u00f2 molte critiche a causa della sua interpretazione, in chiave simbolica, del peccato di Adamo, tanto da doversi dimettere da cappellano reale. L'ultima sua opera, \"De statu mortuorum et resurgentium\", circol\u00f2 manoscritta fra i suoi amici, venendo pubblicata soltanto postuma nel 1720, a causa della tesi, l\u00ec sostenuta, del sonno delle anime \u2013 la teoria secondo la quale le anime vedrebbero Dio solo a partire dal giorno del giudizio \u2013 che era condannata dalla Chiesa anglicana.\nAnche la Chiesa cattolica, il 17 maggio 1734, condann\u00f2 il libro, mettendolo all'\"Indice\" insieme con il \"De fide et officiis Christianorum\", opera di polemica anticattolica. In essa Burnet approva l'abbandono, da parte protestante, di molte tradizionali cerimonie cattoliche, \u00abnon basate sull'autorit\u00e0 di Cristo o degli Apostoli, e atte soltanto a corrompere la semplicit\u00e0 del rito cristiano\u00bb. Polemizzando con il Bellarmino del \"De Sacramentis in genere\", nel quale il cardinale aveva ribadito l'efficacia dei sacramenti cattolici, Burnet rileva come il battesimo fosse un rito esorcistico con il quale - attraverso la formula \"Rinunzio a te, Satana\" - si intendeva allontanare il diavolo dai bambini, come confermava nel IV secolo Ottato di Milevi nel suo \"De schismate Donatistarum\" IV, 4: \u00abchiunque nasca, anche da genitori cristiani, non pu\u00f2 essere senza spirito immondo\u00bb che, mediante l'esorcismo, \u00abviene cacciato e fugge nel deserto\u00bb. Teodoreto di Cirro - afferma Burnet - sosteneva invece nella sua \"Interpretatio in Canticum cantorum\" I, 1, che il battesimo fosse un rito mediante il quale il battezzato era segnato da un unguento con il quale riceveva lo Spirito Santo e, insieme, l'approvazione del suo re, essendo l'unguento battesimale un sigillo reale.\nIl battesimo era dunque per Burnet una sorta di rito magico e oltre tutto inutile, dal momento che la pretesa di purgare, per suo tramite, ogni neonato dal peccato originale \u00e8 infondata, poich\u00e9 Adamo non ha trasmesso la sua colpa ai propri figli: ciascuno \u00e8 responsabile delle proprie azioni, e cos\u00ec come i difetti e i pregi personali non si trasmettono ai propri discendenti, ogni essere umano nasce senza peccati.\nUn altro rito privo di efficacia \u00e8 l'eucaristia, con la quale, \u00abrecitate certe parole, si pretende di trasformare corpi materiali nel corpo celeste di Cristo\u00bb. La condanna di Burnet si estende anche al sacramento cattolico dell'assoluzione del peccatore, dal momento che \u00e8 la penitenza del peccatore l'origine della remissione dei suoi peccati, e non il rito dell'assoluzione del sacerdote che \u00e8 erronea se il peccatore non \u00e8 intimamente pentito, e altrimenti \u00e8 superflua.\nRifiutata la pretesa della Chiesa cattolica di erigersi a infallibile interprete delle Scritture e delle controversie che ne possono derivare, per Burnet \u00abciascuno \u00e8 libero di avere proprie opinioni, sia tenendole per s\u00e9, sia manifestandole pacificamente e con modestia\u00bb. Alla Chiesa Burnet nega anche il diritto di convocare i concili, che a suo avviso sarebbero di pertinenza del potere civile: infatti essi non possono stabilire dogmi, stante la libert\u00e0 individuale alla interpretazione religiosa, e l'utilit\u00e0 dei concili sarebbe riservata nel porre fine a pubbliche controversie, che \u00e8 materia squisitamente politica.\nGli astronomi hanno dedicato al suo nome una dorsale lunare."}
{"id": "2216727", "revid": "599013", "url": "https://it.wikipedia.org/wiki?curid=2216727", "title": "Rumeal Robinson", "text": ""}
{"id": "2216733", "revid": "767487", "url": "https://it.wikipedia.org/wiki?curid=2216733", "title": "Giovanni II (vescovo di Benevento)", "text": "Biografia.\nEletto successivamente a Giovanni I, di lui si racconta in occasione di un ricorso effettuato al papa: denunciava il comportamento del monaco Leone e il prete Benedetto che con oro presero possesso delle sedi episcopali di Termoli e di Trivento, sedi controllate dal vescovo Giovanni nel marzo 947.\nLe ultime notizie del vescovo le ritroviamo grazie al Sarnelli in un documento da lui redatto nell'anno 953"}
{"id": "2216738", "revid": "1305772", "url": "https://it.wikipedia.org/wiki?curid=2216738", "title": "Giovanni I (vescovo di Benevento)", "text": "Biografia.\nSecondo gli \u00abAnnales Beneventani\u00bb l'episcopato di Giovanni dur\u00f2 14 anni e 5 mesi, dal 915 al 928.\nNull'altro si conosce di questo vescovo."}
{"id": "2216741", "revid": "247222", "url": "https://it.wikipedia.org/wiki?curid=2216741", "title": "Macchina maccheronica", "text": "Macchina maccheronica \u00e8 un album degli Stormy Six, pubblicato dalla Cooperativa L'Orchestra nel 1980.\nFu registrato nell'ottobre 1979 ai Sunrise Studios di Kirchberg, in Svizzera, ad eccezione del brano \"Enzo\" registrato dal vivo il 28 aprile 1979 al Teatro dell'Elfo di Milano."}
{"id": "2216745", "revid": "1431409", "url": "https://it.wikipedia.org/wiki?curid=2216745", "title": "Patrick Kilpatrick", "text": "Biografia.\nNato ad Orange in Virginia, all'et\u00e0 di 6 anni si trasferisce con la sua famiglia nel New England; il padre Bob era un dirigente assicurativo che pi\u00f9 avanti ha fondato la Cigna Corporation, una delle pi\u00f9 grandi compagnie di assicurazione al mondo che ha diretto in qualit\u00e0 di Presidente e Presidente del Consiglio per pi\u00f9 di un decennio. Quando era un teenager rischi\u00f2 di morire a causa di un incidente d'auto; una volta riabilitato frequenta dapprima l'Universit\u00e0 di Richmond dove si laurea in inglese e storia; poi successivamente studia recitazione alla New York University.\nPoco prima di iniziare la sua carriera come interprete, si \u00e8 dedicato per un periodo al giornalismo scrivendo articoli per importanti riviste; nel 1986 si \u00e8 sposato con la modella inglese Kerrie Linham-Smith, che lo ha reso padre di due figli, Ben e Sam; la coppia si \u00e8 separata nel 1998 ed infine ha divorziato nel 2003. L'attore insegna recitazione e tiene dei seminari anche in varie universit\u00e0 statunitensi come ad esempio la Hampton Sydney College e l'University of Wisconsin; oltre a recitare \u00e8 anche produttore con la sua Uncommon Dialogue Films, Inc. societ\u00e0 di produzione di cui egli stesso \u00e8 presidente; \u00e8 anche un consulente di produzione cinematografica e nel tempo libero si dedica spesso ad iniziative di beneficenza, come lo sviluppo ecologico nel mondo, pratica la caccia e l'escursionismo. Kilpatrick \u00e8 candidato a governatore della California nelle elezioni del 2021 con il partito democratico.\nCarriera televisiva e cinematografica.\nDopo aver abbandonato il giornalismo, Kilpatrick inizia la sua carriera come attore recitando in moltissimi spettacoli teatrali Off-Broadway; il suo esordio al cinema invece avviene nel 1984 con un ruolo nel film \"The Toxic Avenger\" (1984); negli anni a seguire l'attore prende parte a diversi film come i film d'azione \"Il mio nome \u00e8 Remo Williams\" (1984) accanto a Fred Ward, e \"Il presidio - Scena di un crimine\" (1988) con Sean Connery, ed il film fantascientifico \"Classe 1999\" (1989) con Malcolm McDowell, ma il ruolo che l'ha reso famoso \u00e8 quello dello spietato assassino Christian Naylor \"The Sandman\" nel film d'azione carcerario \"Colpi proibiti\" (1990), dove ingaggia un memorabile duello mortale con Jean-Claude Van Damme.\nHa lavorato inoltre a tanti altri film famosi tra i quali si segnalano il film d'azione \"Trappola sulle Montagne Rocciose\" (1995) con Steven Seagal, il film western \"Ancora vivo - Last Man Standing\" (1996) con Bruce Willis, il fantascientifico \"Minority Report\" (2002) con Tom Cruise, ed infine il film horror \"Parasomnia\" del 2008 con Jeffrey Combs.\nPer quanto riguarda la televisione ha recitato in molti episodi di diverse serie TV famose come ad esempio \"\", \"X-Files\", \"Las Vegas\", \"Chuck\", \"Dark Angel\", \"General Hospital\", \"JAG - Avvocati in divisa\", \"Pensacola - Squadra speciale Top Gun\", \"Road to Justice - Il giustiziere\", \"...pi\u00f9 forte ragazzi!\", \"E.R. - Medici in prima linea\", \"Walker Texas Ranger\" e tante altre."}
{"id": "2216746", "revid": "1776051", "url": "https://it.wikipedia.org/wiki?curid=2216746", "title": "Niccol\u00f2 Piccolomini", "text": "Biografia.\nImparentato con papa Pio II, divenne arcivescovo di Benevento nel 1464 morendo 3 anni dopo, nel 1467. In suo ricordo vi \u00e8 una scritta impressa sul marmo nella chiesa di San Bernardino.\nDi lui si ricorda l'avversione per il \"Regnum Pontificale\", copricapo extraliturgico realizzato in velluto rosso."}
{"id": "2216752", "revid": "287204", "url": "https://it.wikipedia.org/wiki?curid=2216752", "title": "Programma notazionale", "text": "Un programma notazionale \u00e8 un software che permette di scrivere spartiti musicali, disponibile per i principali sistemi operativi. \nIn modo analogo ad un programma di videoscrittura permette la composizione di una partitura, l'ascolto del brano e la possibilit\u00e0 di stamparlo o esportarlo in vari formati. Con la sempre maggiore diffusione dei computer i programmi notazionali si sono evoluti da semplici editor a strumenti, anche professionali, per la composizione e la stampa tipografica di partiture.\nAlcuni di essi, per agevolare l'utilizzatore, si basano su sistemi WYSIWYG."}
{"id": "2216754", "revid": "1573940", "url": "https://it.wikipedia.org/wiki?curid=2216754", "title": "Petrogale purpureicollis", "text": "Il wallaby delle rocce dal collo viola (Petrogale purpureicollis ) \u00e8 un marsupiale della famiglia Macropodidae.\nTassonomia.\n\u00c8 stato classificato per la prima volta nel 1924 da Albert Sherbourne Le Souef, allora direttore dello Zoo di Taronga a Sydney (Australia), il quale not\u00f2 una strana colorazione viola attorno al collo e alcune differenze nel cranio rispetto ad altre specie di wallaby delle rocce. La specie si \u00e8 subito ritrovata al centro di innumerevoli dibattiti tassonomici e a seconda degli autori \u00e8 stata variamente classificata come una variet\u00e0 di \"Petrogale inornata\", di \"Petrogale penicillata\" e di \"Petrogale lateralis\". \nAlcuni scienziati scettici ritengono che la colorazione viola sia dovuta al fatto che il primo animale preso in esame si fosse strofinato contro una vernice di tale colore, ma questo wallaby secerne effettivamente un pigmento viola. \u00c8 noto che quest'ultimo vada via con la pioggia e sbiadisca dopo la morte, rendendo allora molto difficile distinguere questa specie dagli altri wallaby delle rocce."}
{"id": "2216755", "revid": "551017", "url": "https://it.wikipedia.org/wiki?curid=2216755", "title": "Giovanni Balbo", "text": "Biografia.\nDa sempre chiamato con il soprannome \"Pinin\" anche da partigiano utilizza questo nome, i nazisti gli fanno saltare la casa dopo avergli fatto togliere tutti i suoi averi con l'aiuto di alcuni contadini. Entra nella brigata del figlio Piero Balbo.\nViene fatto prigioniero e dopo la liberazione ottenuta con uno scambio di prigionieri ritorna sul campo con la responsabilit\u00e0 di capo di stato maggiore della 2\u00aa Langhe, brigata del 1\u00ba Gruppo Divisioni Alpine comandato da Enrico Martini.\nNel dicembre del 1944 rimane gravemente ferito, ancora convalescente rientra nei ranghi e tre mesi dopo trova la morte in uno scontro a fuoco.\nNel medesimo scontro muore anche Dario Scaglione, nato a Santo Stefano Belbo nel 1926, decorato di Medaglia d'argento al valor militare, con questa motivazione:\nOnorificenze.\nRiconoscimenti.\nIl suo paese natale gli ha dedicato una piazza.\nNella cultura di massa.\nA lui \u00e8 dedicato il principale tema musicale del film C\u2019eravamo tanto amati diretto da Ettore Scola del 1974. La canzone \"E io ero Sandokan\" dedicata alla Resistenza \u00e8 scritta dallo stesso Scola (testi) e da Armando Trovajoli (musica) . Il gruppo Radici nel cemento ne ha proposto una versione Ska nell'album \"Popoli in vendita\". Un'altra versione \u00e8 pubblicata dai Banda Bassotti in \"Banditi senza tempo\"."}
{"id": "2216756", "revid": "585241", "url": "https://it.wikipedia.org/wiki?curid=2216756", "title": "La terza America. Un manifesto", "text": "La terza America. Un manifesto (titolo originale: \"The Revolution: A Manifesto\") \u00e8 un libro scritto dal congressista statunitense Ron Paul, basato sulle esperienze vissute durante la campagna presidenziale del 2008. \n\u00c8 stato tradotto in italiano da Stefano Cosimi per conto della casa editrice Liberilibri e pubblicato nel 2009."}
{"id": "2216759", "revid": "99530959", "url": "https://it.wikipedia.org/wiki?curid=2216759", "title": "Albert Sherbourne Le Souef", "text": "Biografia.\nFiglio di Albert Alexander Cochrane Le Souef (1828 - 1902) e fratello di Ernest Albert Le Souef e Dudley Le Souef, tra il 1916 e il 1939 \u00e8 stato il primo direttore dello Zoo di Taronga.\nInsieme a Henry Burrell scrisse \"The Wild Animals of Australasia\" (1926)."}
{"id": "2216768", "revid": "436907", "url": "https://it.wikipedia.org/wiki?curid=2216768", "title": "Ticking", "text": "Ticking \u00e8 un brano piano rock scritto ed interpretato dall'artista britannico Elton John; il testo \u00e8 di Bernie Taupin.\nStruttura del brano.\nProviene dall'album \"Caribou\" del 1974, ed \u00e8 considerata dalla critica tra i pezzi migliori dell'intera produzione di Elton, un capolavoro. Anche John Tobler, nel librettino della versione miasterizzata dell'album (1995), si sofferma sulla descrizione del brano.\n\"Ticking\" \u00e8 un commovente e struggente pezzo pianistico, che presenta molti virtuosismi, suonato quasi esclusivamente da Elton (\u00e8 infatti presente solo Dave Hentschel ad accompagnare la rockstar, al sintetizzatore). Della durata di 07:28, \u00e8 la traccia pi\u00f9 lunga dell'LP.\nSignificato del testo.\nDopo la visione di \"Targets\" (\"Bersagli\", 1968), Bernie Taupin decise di scrivere un testo sullo stesso tema del film per il nuovo album di Elton. \"Ticking\" (letteralmente \"Ticchettando\") sembra scagliarsi contro la violenza e l'ignoranza: il protagonista viene dipinto come un buon cristiano e uno studente modello.\nIn realt\u00e0 non \u00e8 cos\u00ec: il protagonista ha degli evidenti problemi psicologici, non compresi dai suoi, che lo portano a recarsi in un bar nel Queens e ad assassinare 14 persone. Alla fine cade egli stesso vittima della violenza con la quale aveva dato inizio al massacro:\nNel ritornello \u00e8 evidente la figura della madre, rassomigliante ad uno spettro ormai appartenente al passato."}
{"id": "2216770", "revid": "599013", "url": "https://it.wikipedia.org/wiki?curid=2216770", "title": "Brian Oliver", "text": ""}
{"id": "2216775", "revid": "1543377", "url": "https://it.wikipedia.org/wiki?curid=2216775", "title": "Petrogale sharmani", "text": "Il wallaby delle rocce del Monte Claro (Petrogale sharmani ), noto anche come wallaby delle rocce di Sharman, \u00e8 una specie di wallaby delle rocce diffuso nel Queensland nord-orientale (Australia). Appartiene a un gruppo di sette specie molto simili tra loro che comprende anche il wallaby delle rocce di Godman (\"P. godmani\") e quello di Herbert (\"P. herberti\").\nIl wallaby delle rocce del Monte Claro \u00e8 il membro pi\u00f9 piccolo del gruppo suddetto ed anche uno tra quelli con l'areale pi\u00f9 piccolo. La sua presenza \u00e8 limitata solamente ai monti Seaview e Coane, a ovest di Ingham."}
{"id": "2216781", "revid": "290948", "url": "https://it.wikipedia.org/wiki?curid=2216781", "title": "Percentuale molare", "text": ""}
{"id": "2216787", "revid": "22475", "url": "https://it.wikipedia.org/wiki?curid=2216787", "title": "Amos Dolbear", "text": "Docente universitario dal 1868 al 1874, \u00e8 famoso per la legge di Dolbear, citata per la prima volta nel suo articolo del 1897 \"The Cricket as a Thermometer\".\nLa formula mette in correlazione il canto dei grilli con la temperatura atmosferica, misurata in Fahrenheit, ed \u00e8 la seguente:\nformula_1\ndove N indica il numero di strida al minuto. Un modo pi\u00f9 semplice \u00e8 quello di calcolare il numero di frinii ogni 15 secondi e sommare ad essi 40.\nPer avere il risultato in Celsius si pu\u00f2 utilizzare la seguente formula:\nformula_2"}
{"id": "2216792", "revid": "320578", "url": "https://it.wikipedia.org/wiki?curid=2216792", "title": "Genava", "text": ""}
{"id": "2216797", "revid": "767487", "url": "https://it.wikipedia.org/wiki?curid=2216797", "title": "Rifugio Guglielmo Migliorero", "text": "Il rifugio Guglielmo Migliorero \u00e8 un rifugio situato nella catena delle Alpi Marittime nel comune di Vinadio, in provincia di Cuneo, a 2094 metri di altitudine. Sorge poco distante dal Lago Inferiore dell'Ischiator.\nStoria.\nIl rifugio fu inaugurato nel 1934, non per\u00f2 come rifugio, bens\u00ec come albergo in quota. Duramente colpito durante la seconda guerra mondiale, rimase in stato di abbandono fino al 1962, quando la provincia di Cuneo, dopo averlo rilevato, provvide al suo restauro. In quello stesso anno il rifugio fu affidato alla sezione di Fossano del Club Alpino Italiano, che da allora lo gestisce, e ne divenne proprietaria nel 1979. Ulteriori restauri furono effettuati nel 1997, 2005 e 2008, fino a giungere alla struttura attuale.\nCaratteristiche e informazioni.\nSi trova nella parte superiore del \"vallone dell'Ischiator\", arroccato su uno sperone roccioso.\n\u00c8 una costruzione in muratura di pietrame a tre piani. Il piano terra ospita la cucina, la sala da pranzo (70 coperti) ed il bar; al primo piano ci sono 11 camerette da tre e quattro posti, mentre nel sottotetto cci sono tre camerate. In tutto sono disponibili 80 posti letto.\nIl rifugio non offre servizio di ristorazione, ma solo servizio bar e pernottamento. La cucina \u00e8 comunque a disposizione degli ospiti del rifugio. Solo su prenotazione, gli escursionisti che percorrono la Grande Traversata delle Alpi o la Via Alpina possono usufruire del servizio ristorazione.\nLa struttura dispone di acqua corrente e di doccia calda. L'impianto elettrico \u00e8 alimentato da pannelli fotovoltaici e da gruppo elettrogeno. Il locale invernale dispone di 6 posti letto.\nAccessi.\nLo si raggiunge da Besmorello, borgata non lontana dalla frazione Bagni di Vinadio. Posata l'auto dopo il ponte sul Torrente Ischiator a quota 1580 si prosegue sulla strada sterrata fino all'inizio dell'ampia conca del Vallone d'Ischiator, dove un sentiero che costeggia il torrente porta in circa tre quarti d'ora al rifugio. Tempo di salita: 2 ore circa.\nIl rifugio \u00e8 anche raggiungibile dal Vallone di San Bernolfo tramite il Passo di Laroussa o dal Vallone del Piz via Passo di Rostagno.\nTraversate.\nIl rifugio si trova sul percorso della Grande Traversata delle Alpi, ed in particolare sulla variante nota come percorso delle Alte Valli: in quest'ambito \u00e8 punto di sosta tra due tappe, \"Bagni di Vinadio - rifugio Migliorero\" e \"rifugio Migliorero - Prati del Vallone\".\nInoltre, si trova sull'itinerario della tappa R138 dell'itinerario rosso della Via Alpina, dal rifugio Zanotti a Strepeis nel vallone di San Bernolfo.\nAltre attivit\u00e0.\nNelle vicinanze del rifugio si trova un sito d'arrampicata attrezzato."}
{"id": "2216806", "revid": "21925966", "url": "https://it.wikipedia.org/wiki?curid=2216806", "title": "Deduzioni", "text": ""}
{"id": "2216808", "revid": "1602064", "url": "https://it.wikipedia.org/wiki?curid=2216808", "title": "Girolamo De Angelis", "text": "Biografia.\nNato a Enna (allora Castrogiovanni) nel 1567 in una famiglia borghese e religiosa. All'et\u00e0 di 17 anni si trasfer\u00ec a Palermo assieme al fratello Pietro per studiare diritto. In questa citt\u00e0 in seguito a un contatto con i padri Gesuiti nacque in lui il desiderio di entrare nella Compagnia di Ges\u00f9. Fu ammesso al noviziato a Messina il 16 gennaio 1586 assieme al fratello Pietro. Continu\u00f2 poi gli studi nei collegi di Bivona e di Palermo. Intanto maturava in lui il desiderio di partecipare alle missioni dei gesuiti in Giappone.\nAncor prima di essere ordinato sacerdote part\u00ec nel 1596 per Lisbona con il fratello Pietro per realizzare questa sua aspirazione. Qui cominci\u00f2 a studiare la lingua portoghese e il 10 aprile 1596 si imbarc\u00f2, assieme al beato Carlo Spinola, su una nave diretta a Goa in India per poi raggiungere il Giappone. In prossimit\u00e0 dell'Angola una furiosa tempesta danneggi\u00f2 gravemente la nave che fu costretta a riparare in Brasile. Dovette trascorrere un anno e mezzo prima che questa fosse riallestita alla meglio e in grado di riaffrontare la navigazione. Ripartita dal Brasile la nave, a causa del suo cattivo stato, dovette far rotta verso Lisbona. Ma in balia di una nuova tempesta fu costretta a riparare a Porto Rico.\nDopo qualche mese i due ripartirono verso Lisbona. Nella traversata la nave fu catturata dalla marina inglese ed equipaggio e passeggeri furono presi prigionieri e portati a Londra. Qui i due missionari essendo italiani furono lasciati liberi e nel gennaio del 1598 raggiunsero finalmente Lisbona.\nNel corso del 1598 il De Angelis fu ordinato sacerdote e nel marzo del 1599 salp\u00f2 per l'Oriente. La navigazione fu tormentata e avventurosa. Nell'aprile del 1600 giunse a Macao dove rimase circa un anno approfondendo lo studio della lingua. Nel luglio del 1602 si spost\u00f2 a Nagasaki in Giappone. Fu destinato dai suoi superiori come capo della missione di Fushimi, nel regno di Kami. Qui padre De Angelis rimase per otto anni producendo un'intensa e proficua opera di apostolato e proselitismo. A causa di ci\u00f2 i suoi superiori lo scelsero per fondare una missione a Sumpu (Shizuoka), citt\u00e0 molto importante del Giappone.\nIl 27 gennaio 1614 lo Shogun decret\u00f2 l'espulsione dei missionari. Il De Angelis si rifugi\u00f2 a Nagasaki, lasciando l'abito talare e vestendosi alla giapponese. Nel 1615 fu inviato dai suoi superiori nel nord del Giappone nella regione di Tsugaru (Aomori-Ken) per fondarvi una missione. Padre De Angelis riusc\u00ec ad attraversare il paese in violazione del decreto di espulsione e a rimanere nel nord del Giappone fino al 1621. Fu il primo a portare il vangelo nelle province di Findadono, Conghecasu, Monganu, Nambri e Sungam. Nel corso dei suoi viaggi nel 1618 ebbe modo di visitare l'isola di Hokkaid\u014d nel regno di Yezo. Egli fu il primo occidentale a mettere piede su quel territorio scoprendo che si trattava di un'isola e non di una parte del continente asiatico come si riteneva in Europa. Egli redasse una dettagliata mappa del paese e un'importante relazione, pubblicata nel 1624 col titolo \"Relazione sul regno di Yezo\", che costituisce uno dei primi documenti geografici ed etnologici sull'isola di Hokkaid\u014d apparso in Occidente.\nL'attivit\u00e0 missionaria del De Angelis era stata tollerata dal signore della regione Masamune Date che sperava di trarne vantaggi economici. Ma il 4 settembre del 1620 l'atteggiamento di Masamune Date nei confronti dei cristiani cambi\u00f2 e fu emanato un decreto per la confisca dei beni di questi e per l'espulsione dei missionari che non volessero rinunziare alla loro fede. Girolamo de Angelis fu costretto a riparare nella capitale del Giappone, Edo (l'odierna Tokio), dove continu\u00f2 a svolgere clandestinamente l'attivit\u00e0 missionaria. Ma con l'insediamento del nuovo Shogun, Tokugawa Iemitsu, la persecuzione nei confronti dei cristiani divenne sempre pi\u00f9 crudele e sanguinosa. Un traditore denunzi\u00f2 l'uomo che lo ospitava e questi fu arrestato. Allora per farlo liberare il De Angelis si costitu\u00ec assieme al catechista Simone Jempo.\nIl 4 dicembre del 1623, dopo avere assistito all'esecuzione di quarantasette condanne a morte, anche Girolamo De Angelis fu arso sul rogo insieme al suo compagno Simone Jempo.\nCulto.\nPapa Pio IX lo ha proclamato beato il 7 luglio 1867 assieme ad altri duecentoquattro martiri del Giappone dal 1617 al 1652.\nDal Martirologio Romano:\nLa festa del Beato Girolamo ad Enna.\nIl beato Girolamo \u00e8 compatrono della citt\u00e0 di Enna. La penultima domenica di novembre, dalla chiesa di San Marco, convento delle monache di clausura, comincia la solenne processione con la reliquia del beato Girolamo, che viene trasferita nella chiesa di San Bartolomeo, a Fundrisi, dove viene venerato il beato. Seguono varie messe e celebrazioni eucaristiche sino alla sera del 5 dicembre, quando comincia la solenne Santa Messa presieduta dal Vescovo di Piazza Armerina. Nel mezzo della funzione il sindaco della citt\u00e0 di Enna legge l'atto d'affidamento e di dichiarazione di Compatrono della citt\u00e0 al Beato Girolamo De Angelis. Al suono festoso delle campane e allo sparo di moschetteria dinnanzi alla chiesa, comincia la solenne processione con il simulacro e con la reliquia del beato Girolamo - portati a spalla dai confrati della Venerabile Confraternita dello Spirito Santo - che si snoda dalla via Mercato sino in via Roma, dove il fercolo raggiunge la chiesa Conventuale di San Marco per la deposizione dell'urna reliquiaria. Giunti a San Marco, il fercolo viene portato all'interno della chiesa e la reliquia viene smontata dal fercolo e riposta nell'altare ad essa dedicata in una parte appartenente al convento. Poi la processione riprende per avviarsi al termine, e al belvedere della citt\u00e0 di Enna vengono ancora una volta sparati dei fuochi pirotecnici. Infine la processione rientra in parrocchia e vengono distribuiti biscotti votivi ai confrati che hanno partecipato alla processione."}
{"id": "2216809", "revid": "247222", "url": "https://it.wikipedia.org/wiki?curid=2216809", "title": "Al volo", "text": "Al volo \u00e8 un album degli Stormy Six, pubblicato dalla Cooperativa L'Orchestra nel 1982. I brani del disco furono registrati nell'ottobre 1981-febbraio 1982 al \"CAP Studio\" di Milano (Italia)."}
{"id": "2216810", "revid": "21926026", "url": "https://it.wikipedia.org/wiki?curid=2216810", "title": "Metin", "text": ""}
{"id": "2216812", "revid": "287204", "url": "https://it.wikipedia.org/wiki?curid=2216812", "title": "Kalanwali", "text": "Kalanwali \u00e8 una citt\u00e0 dell'India di 25.155 abitanti, situata nel distretto di Sirsa, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 51' 0 N e 74\u00b0 57' 0 E e ha un'altitudine di 193 .\nSociet\u00e0.\nEvoluzione demografica.\nAl censimento del 2001 la popolazione di Kalanwali assommava a 25.155 persone, delle quali 13.283 maschi e 11.872 femmine. I bambini di et\u00e0 inferiore o uguale ai sei anni assommavano a 3.377, dei quali 1.872 maschi e 1.505 femmine. Infine, coloro che erano in grado di saper almeno leggere e scrivere erano 14.405, dei quali 8.357 maschi e 6.048 femmine."}
{"id": "2216816", "revid": "15756", "url": "https://it.wikipedia.org/wiki?curid=2216816", "title": "Ngawang Lozang Gyatso", "text": "Biografia.\nIl Quinto Dalai Lama nacque nel 1617 da una nobile famiglia dello Yarlung, e venne riconosciuto a cinque anni come reincarnazione di Y\u00f6nten Gyatso. Inizi\u00f2 i suoi studi a Ganden, proseguendoli fino al 1627 sotto la guida dell'abate di Tashilhunpo.\nTrascorse i primi anni quale monaco buddhista in un periodo di sconvolgimenti politici e sociali a cui il Tibet andava soggetto per via dei rapporti con gli imperi vicini, fino al giorno in cui, nel 1642 il condottiero dei mongoli Qoshot, Gushri Khan, invase il Kham e sconfisse il re dello Tsang.\nIn quegli anni, i monaci tibetani esercitavano un forte potere politico e sociale, tanto che Ngawang Lozang Gyatso stesso si rec\u00f2 in Mongolia come ambasciatore e insegnante della filosofia del Buddha, ricevendo dal conquistatore mongolo l'autorit\u00e0 politica suprema sull'intero Tibet, dando cos\u00ec inizio al potere temporale dei Dalai Lama, che acquisirono la dignit\u00e0 di sovrani.\nAvveduto uomo di Stato e grande religioso, il \"Grande Quinto\", come venne chiamato, fece del Tibet una nazione religiosa, dimostr\u00f2 grandi abilit\u00e0 nel mantenere intense e proficue relazioni con l'impero dei Khan, destreggiandosi efficacemente tra esso e il vasto impero cinese, altro vicino gigante politico, salvaguardando l'indipendenza del Tibet. Il suo regno garant\u00ec anni di pace, benessere e cultura, e fu a unanime giudizio una figura spirituale di straordinaria valenza, capace di contribuire grandemente alla diffusione della parola del Buddha in Tibet.\nRitenuto oggi il pi\u00f9 potente tra i Dalai Lama, pacific\u00f2 e unific\u00f2 il Tibet sotto l'autorit\u00e0 della scuola Gelugpa, costituendo un'organizzazione statale centralizzata il cui simbolo fu il palazzo del Potala di Lhasa, mentre sulla vicina collina eresse un prestigioso Istituto di Medicina che venne smantellato solo dopo il 1959, con l'intervento del governo comunista cinese.\nGyatso confer\u00ec al suo venerabile maestro, Lobsang Ch\u00f6kyi Gyalsten, abate di monastero di Tashilhunpo, il titolo di Panchen Lama, considerato il quarto di tre precedenti reincarnazioni, soggetto alla sola autorit\u00e0 dei Dalai Lama.\nLa morte del V Dalai Lama, nel 1682, venne tenuta segreta per i successivi anni per sua espressa volont\u00e0, affinch\u00e9 il suo reggente, Sangye Gyatso, potesse consolidarne l'operato politico e portare a termine i grandiosi lavori di costruzione del Potala, terminato nel 1693, perch\u00e9 potesse raccoglie le spoglie dei Dalai Lama.\nGli storici concordano che il suo regno ha portato anni di pace, di benessere, di cultura. Il \u201cGrande Quinto\u201d \u00e8 stato, a unanime giudizio, un abile politico, ma anche un'eccezionale figura spirituale di straordinaria valenza, capace di contribuire grandemente alla diffusione del Dharma in Tibet."}
{"id": "2216820", "revid": "28057", "url": "https://it.wikipedia.org/wiki?curid=2216820", "title": "Domanda hicksiana", "text": "La domanda hicksiana, dal nome dell'economista John Hicks, o domanda compensata, in microeconomia \u00e8 definibile come quella funzione (o corrispondenza) che associa ad ogni insieme di prezzi dei beni (formula_1) e livello di utilit\u00e0 \"u\" il paniere di consumo che minimizza la spesa del consumatore necessaria a raggiungere quel dato livello di utilit\u00e0. \nIn termini formali si ha:\ndove \"h\"i \u00e8 appunto la domanda hicksiana del bene \"i\" e U(.) la funzione di utilit\u00e0.\nLa domanda hicksiana \u00e8 dunque il minimizzatore nel problema di minimizzazione della spesa, problema di minimo vincolato che rappresenta il \"duale\" di quello di massimizzazione dell'utilit\u00e0 individuale dato il vincolo di bilancio, il cui massimizzatore \u00e8 la domanda walrasiana.\nPropriet\u00e0 della domanda hicksiana.\nData una funzione di utilit\u00e0 continua che rappresenta un sistema di preferenze localmente non soddisfatte, allora, per ogni vettore di prezzi p strettamente positivo (p &gt; 0), la domanda hicksiana soddisfa le seguenti propriet\u00e0:"}
{"id": "2216821", "revid": "287204", "url": "https://it.wikipedia.org/wiki?curid=2216821", "title": "Kalanaur", "text": "Kalanaur \u00e8 una citt\u00e0 dell'India di 16.847 abitanti, situata nel distretto di Rohtak, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 49' 60 N e 76\u00b0 24' 0 E e ha un'altitudine di 199 .\nSociet\u00e0.\nEvoluzione demografica.\nAl censimento del 2001 la popolazione di Kalanaur assommava a 16.847 persone, delle quali 8.945 maschi e 7.902 femmine. I bambini di et\u00e0 inferiore o uguale ai sei anni assommavano a 2.527, dei quali 1.437 maschi e 1.090 femmine. Infine, coloro che erano in grado di saper almeno leggere e scrivere erano 11.002, dei quali 6.448 maschi e 4.554 femmine."}
{"id": "2216824", "revid": "729019", "url": "https://it.wikipedia.org/wiki?curid=2216824", "title": "K\u00fcstenwache des Bundes", "text": "La K\u00fcstenwache des Bundes (in italiano: guardia costiera federale tedesca) \u00e8 l'organismo cui compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali e della zona economica esclusiva."}
{"id": "2216832", "revid": "104265", "url": "https://it.wikipedia.org/wiki?curid=2216832", "title": "Citt\u00e0 delle Stelle (romanzo)", "text": "Citt\u00e0 delle Stelle (\"Ascent\") \u00e8 un romanzo di Jed Mercurio del 2007.\nTrama.\nStalingrado: 1946.\nLe prime pagine del libro catapultano il lettore nel 1946 in una Stalingrado uscita stremata dal secondo conflitto mondiale, dove Evghenij Mikhailovi\u010d Eremin, il protagonista, che ha perduto entrambi i genitori durante l'assedio della citt\u00e0, viene condotto in un orfanotrofio. In quel luogo, con la complicit\u00e0 degli adulti, Evghenij viene fatto oggetto di violenza fisica e sessuale da parte dei ragazzi pi\u00f9 grandi e in particolare da Babak, un ragazzo che aspirava ad entrare all'Accademia aeronautica di \u010ckalov. Tuttavia Eremin riesce a riscattarsi sia grazie alla violenza, durante una giornata lavorativa attira Babak e dopo una lotta furiosa lo rende orbo, sia grazie alla sua straordinaria affinit\u00e0 per le scienze matematiche che gli spalancheranno davanti le porte dell'Accademia aeronautica di \u010ckalov e gli chiuderanno, per sempre, quelle dell'orfanotrofio.\nCorea: 1952-1953.\nDurante la guerra della Corea, Eremin abbatte 35 aerei americani. E verr\u00e0 chiamato Ivan il Terribile."}
{"id": "2216838", "revid": "132266", "url": "https://it.wikipedia.org/wiki?curid=2216838", "title": "German Federal Coast Guard", "text": ""}
{"id": "2216840", "revid": "599013", "url": "https://it.wikipedia.org/wiki?curid=2216840", "title": "Walter Palmer", "text": ""}
{"id": "2216855", "revid": "122094791", "url": "https://it.wikipedia.org/wiki?curid=2216855", "title": "Abcasi", "text": "Gli abcasi (o anche abhasi, abasgi, abchazi) sono un gruppo etnico caucasico principalmente stanziato in Abcasia, una regione contesa sulla costa del mar Nero. Una parte di abcasi risiede in Turchia, a causa delle ondate migratorie dal Caucaso alla fine del XIX secolo. Molti abcasi vivono anche in altre parti della ex-Unione Sovietica, in particolare in Russia e in Ucraina.\nOrigini.\nLa lingua abcasa appartiene al gruppo linguistico delle lingue caucasiche nord-occidentali. Le fonti classiche parlano di numerose trib\u00f9 che abitavano la regione, ma la loro esatta identit\u00e0 e la loro localizzazione rimangono controverse. Gli abasgoi e gli apsilai degli autori greci e romani sono considerati i predecessori degli abcasi odierni.\nL'integrazione di vari gruppi etnici pi\u00f9 piccoli negli odierni abcasi fu fondamentalmente completata entro la fine del X secolo, ma alcuni di questi gruppi furono privati dei loro terreni quando la conquista della Russia del Caucaso nord-occidentale li costrinse a diventare \"muhajir\" e ad emigrare nei possedimenti dell'Impero ottomano.\nStoria.\nQuando la dinastia Anosid fond\u00f2 il Regno di Abcasia nel 780 e li liber\u00f2 dall'egemonia bizantina, l'Abcasia entr\u00f2 nell'egemonia culturale della Georgia. La nobilt\u00e0 locale, il clero e la classe istruita usarono il georgiano come lingua della letteratura e della cultura. Il georgiano rimase una seconda lingua per molti abcasi finch\u00e9 il russo lo rimpiazz\u00f2 nei primi anni del XX secolo. Dall'inizio dell'XI al XV secolo l'Abcasia fu parte della monarchia della Georgia, ma poi divent\u00f2 un principato separato per poi essere conquistato dagli Ottomani. La conquista russa dell'Abcasia tra il 1810 e il 1860 fu accompagnata da una massiccia espulsione degli abcasi musulmani verso l'Impero ottomano e l'introduzione di una politica di russificazione. La maggior parte degli emigrati vive ora in Turchia, Siria e Giordania.\nDopo la rivoluzione russa del 1917, l'Abcasia fu brevemente occupata dalla Repubblica Democratica di Georgia, ma fu conquistata dall'Armata Rossa nel 1921 ed entr\u00f2 nell'Unione Sovietica come una repubblica socialista sovietica associata con la RSS Georgiana. La condizione dell'Abcasia fu degradata nel 1931 quando divent\u00f2 una repubblica autonoma all'interno della Georgia. Sotto il dominio di Stalin, l'immigrazione di armeni, russi e georgiani nel crescente settore agricolo e del turismo fu incoraggiata e le scuole abcase furono chiuse. Nel 1989, gli abcasi erano circa 93.000 (18% della popolazione della repubblica), mentre i georgiani erano 240.000 (45%).\nLa guerra in Abcasia (1992-1993) lasci\u00f2 gli abcasi una pluralit\u00e0 etnica di circa il 45% della popolazione.\nReligione.\nGli abcasi sono principalmente divisi in cristiani ortodossi e musulmani sunniti. Il Cristianesimo fu introdotto nel VI secolo dall'imperatore bizantino Giustiniano I e successivamente imposto sotto il regno di Georgia nell'alto medioevo. L'acquisizione ottomana nel XVI secolo, missionari come i sufi e la pressione dalle trib\u00f9 adighee convertitesi all'Islam da nord causarono il declino del Cristianesimo e la regione rimase prevalentemente musulmana fino al 1860."}
{"id": "2216856", "revid": "110157", "url": "https://it.wikipedia.org/wiki?curid=2216856", "title": "Le forme della vita", "text": "Le forme della vita \u00e8 un saggio scritto da Edoardo Boncinelli che dirige il laboratorio di Biologia molecolare al San Raffaele e svolge l'attivit\u00e0 di docente universitario alla Vita-Salute di Milano.\nLe parole chiave del saggio sono evoluzione, selezione, competizione, adattamento, DNA. Le domande fondamentali che si pone Boncinelli riguardano le modalit\u00e0 di sviluppo di organi come l'occhio; l'incertezza sull'epoca in cui gli antenati dell'uomo hanno assunto una postura eretta e su quella in cui si \u00e8 diffuso il linguaggio. Boncinelli spiega le teorie di Darwin e si esprime in termini evoluzionistici.\nNel primo capitolo, Boncinelli spiega quali sono i fenomeni biologici che la teoria evoluzionistica cerca di spiegare e nel cui elenco possiamo annoverare l'adattamento, la variet\u00e0, la specializzazione, l'innovazione e l'estinzione.\nNel secondo capitolo vengono affrontati i meccanismi basilari per la conservazione e la modificazione delle istruzioni biologiche racchiuse nel patrimonio genetico di ogni persona. Quindi sono descritti il DNA, i geni, le proteine, gli amminoacidi, ma anche le mutazioni, gli alleli, le trascrizioni e cos\u00ec via.\nIl terzo capitolo si occupa della teoria evoluzionistica e tra le tematiche presenti vi sono la diffusione e l'affermazione di nuovi alleli e i vari tipi di selezione, quali quello direzionale, stabilizzante o divergente, la competitivit\u00e0 ed il neodarwinismo.\nNel quarto capitolo vengono approfondite alcune articolazioni del modello neodarwiniano, quali la diversificazione, la convergenza, l'adattamento, la discontinuit\u00e0, l'innovazione, la progressione, l'omologia, la ricapitolazione.\nNel quinto capitolo, Boncinelli tocca l'argomento della preistoria biologica ed evolutiva."}
{"id": "2216862", "revid": "45927", "url": "https://it.wikipedia.org/wiki?curid=2216862", "title": "Altocumulo lenticolare", "text": ""}
{"id": "2216863", "revid": "45927", "url": "https://it.wikipedia.org/wiki?curid=2216863", "title": "Altocumulo a fiocchi", "text": ""}
{"id": "2216865", "revid": "599013", "url": "https://it.wikipedia.org/wiki?curid=2216865", "title": "A.J. English", "text": "\u00c8 il padre di A.J. English III."}
{"id": "2216866", "revid": "729019", "url": "https://it.wikipedia.org/wiki?curid=2216866", "title": "Rangitoto (isola)", "text": "Rangitoto \u00e8 un'isola vulcanica\nvicino alla citt\u00e0 di Auckland in Nuova Zelanda.\n\u00c8 alta 260 metri. Ha una forma simmetrica a cono ed \u00e8 visibile da Auckland. \u00c8 il pi\u00f9 recente tra i 48 vulcani che si trovano intorno ad Auckland. Il vulcano si \u00e8 formato negli ultimi mille anni per una serie di eruzioni e ha smesso di eruttare solo 500 anni fa.\nIl nome completo dell'isola Rangitoto in lingua m\u0101ori Nga Rangi-i-totongia-a Tama-te-kapua (i giorni del Tama-te-kapua sanguinante). Tama-te-kapua era il capitano m\u0101ori della piroga di Arawa, che fu gravemente ferito sull'isola.\nL'isola si pu\u00f2 visitare con un traghetto che parte dalla citt\u00e0 di Auckland. Un giorno \u00e8 sufficiente per salire e scendere dalla montagna, dalla quale si pu\u00f2 vedere un panorama sul porto della citt\u00e0."}
{"id": "2216868", "revid": "965765", "url": "https://it.wikipedia.org/wiki?curid=2216868", "title": "Fra i due litiganti il terzo gode", "text": "Fra i due litiganti il terzo gode \u00e8 un dramma giocoso in tre atti del compositore Giuseppe Sarti basato sul libretto \"Le nozze\" di Carlo Goldoni. Il celebre libretto goldoniano, messo in musica gi\u00e0 da diversi altri compositori, fu revisionato per Sarti da un librettista del quale non ci \u00e8 giunto il nome.\nL'opera fu rappresentata per la prima volta nell'ambito della stagione autunnale del Teatro alla Scala di Milano con Anna Selina Storace e Francesco Benucci, il 14 settembre 1782, periodo nel quale Sarti era attivo come maestro di cappella del Duomo.\n\"Fra i due litiganti\" divenne celebre nel Settecento, tant'\u00e8 che Mozart inser\u00ec nel fatale banchetto finale del suo \"Don Giovanni\" il motivo dell'aria \"Come un agnello\". In pochi anni il dramma giocoso acquis\u00ec successi in mezza Europa, subendo talvolta traduzioni, revisioni con l'inserimento di arie di altri compositori (come Salieri ed Anfossi) e rappresentazioni sotto diversi titoli. Tra le varie riprese si ricordano in particolare quella di Venezia data lo stesso sotto il titolo \"I pretendenti delusi\", quelle di Napoli e Londra messe in scena nel 1784 rispettivamente sotto i titoli \"Le nozze di Dorina\" e \"I pretendenti delusi\" e rappresentazione parigina tradotta in francese. I numerosi consensi che ottenne l'autore con \"I due litiganti\" frutt\u00f2 l'invito per l'impiego presso San Pietroburgo da parte di Caterina la Grande.\nAnche Giovanni Paisiello compose nel 1772 un'opera dal titolo simile, \"Tra i due litiganti il terzo gode\", sempre basata sul medesimo testo goldoniano, ma impiega una diversa revisione del libretto approntata da Giovanni Battista Lorenzi.\nRappresentazioni in tempi moderni e registrazioni.\nIn tempi moderni l'opera fu portata in scena (e registrata) per la prima volta al Teatro Comunale di Bologna nel 1986 sotto la direzione di Paolo Olmi. L'anno successivo venne rappresentata anche a New York."}
{"id": "2216869", "revid": "71433", "url": "https://it.wikipedia.org/wiki?curid=2216869", "title": "Religiolus", "text": ""}
{"id": "2216876", "revid": "1226", "url": "https://it.wikipedia.org/wiki?curid=2216876", "title": "Henry Stanley", "text": ""}
{"id": "2216879", "revid": "108997918", "url": "https://it.wikipedia.org/wiki?curid=2216879", "title": "Monte Bersaio", "text": "Il monte Bersaio \u00e8 una montagna delle Alpi Cozie alta 2.386 m s.l.m., che domina l'abitato di Sambuco in valle Stura di Demonte.\nCaratteristiche.\nLa formazione di queste montagne avvenne in ambiente marino (Mare di Tetide) che giustifica la presenza di fossili sul territorio circostante. Il versante meridionale della montagna \u00e8 caratterizzato da colatoi verticali, caso unico nella valle, che rende monte Bersaio un sito di grande interesse geologico e ambientale.\nL'escursione \u00e8 interessante dal punto di vista geologico in quanto sono visibili stratificazioni sul versante est del vallone della Madonna, idrologico in quanto lungo il percorso \u00e8 presente una notevole quantit\u00e0 di cascate e torrenti, e botanico, essendo presente accanto alla pi\u00f9 tipica vegetazione alpina (larici, pini silvestri, etc.) anche alcune specie tipiche di queste zone pi\u00f9 meridionali delle Alpi (lavanda e ginestre).\nLa sommit\u00e0 del monte offre un panorama sulla media valle Stura, il monte appare come una grande e slanciata struttura di rocce sedimentarie formate da dolomie e calcari con la sua parete meridionale che svetta alle spalle dell'abitato di Sambuco, di aspetto molto simile a quello offerto dalle montagne dolomitiche.\nIl nome conserva chiaramente la radice prelatina \"-ber\" (sommit\u00e0, roccia), base assai diffusa nella toponomastica alpina e corrispondente inoltre a un \"bera\" gallico con significato equivalente di sommit\u00e0 o luogo roccioso.\nAccesso alla vetta.\nLa via normale alla cima \u00e8 un percorso di tipo escursionistico, che parte dalla chiesa parrocchiale di Sambuco (1.184 m s.l.m.) e seguendo la carrareccia che si inoltra sul fondo del \"vallone della Madonna\" si sale verso la borgata di Sant'Anna.\nSeguendo le indicazioni della gta il sentiero, a circa 1.600\u00a0m, tra grandi massi raggiunge il punto in cui il vallone della Madonna piega verso levante, in direzione del \"Gias Mur\u00e8\" (1.831 m s.l.m.).\nDopo aver abbandonato il sentiero principale si sale fino a incrociare un sentiero proveniente, dal vicino Gias Mur\u00e8, proseguendo a sinistra lungo il sentiero che raggiunge dapprima il \"Gias Pra d'Arbon\" (2.065\u00a0m) poi il \"Colle Piconiera\" (2.256\u00a0m)\nDopo aver svoltato a sinistra lungo lo spartiacque tra i valloni della Madonna e di Bandia si segue fino alle roccette che sorreggono la croce del monte Bersaio.\nLe ascensioni alternative dal versante sud prevedono invece abilit\u00e0 alpinistiche (III e IV grado)."}
{"id": "2216880", "revid": "228587", "url": "https://it.wikipedia.org/wiki?curid=2216880", "title": "Filippo Cavolini", "text": "Biografia.\nFiglio di Nicola, avvocato napoletano, e di Angela Auriemma, gentildonna sorrentina. Fu professore nella Cattedra di Zoologia e Direttore del Museo zoologico della Regia Universit\u00e0 degli studi di Napoli.\nDedicatosi alla storia naturale dopo aver abbandonato la carriera legale, pervenne, impiegando uno stile di ricerca vicino a quello di Lazzaro Spallanzani, a importanti risultati sia nel settore della biologia marina (\"Memorie per servire alla storia de' polipi marini\" - 1785 - e \"Memoria per servire alla generazione dei pesci e dei granchi\" - 1787) che in quello della botanica, scoprendo, nel 1778, il processo di caprificazione (\"Memoria per servire alla storia compiuta del fico e della caprificazione\"), in cui fornisce un\u2019accurata descrizione delle piante e del processo di fecondazione da parte di due insetti (Ichneumon cynips e Ichneumon ficarium). \nMor\u00ec in seguito all'aggressione da parte di un soldato mentre stava eseguendo una ricerca in barca nel golfo di Napoli: cadde in mare e mor\u00ec qualche giorno dopo per una polmonite contratta in seguito alla caduta.\nAl suo nome \u00e8 dedicata una famiglia di Opisthobranchia, le Cavolinidae.\nLa citt\u00e0 di Napoli gli ha dedicato una strada accanto all'Orto botanico."}
{"id": "2216884", "revid": "767487", "url": "https://it.wikipedia.org/wiki?curid=2216884", "title": "Kevin Pritchard", "text": ""}
{"id": "2216886", "revid": "400694", "url": "https://it.wikipedia.org/wiki?curid=2216886", "title": "Museo del ciclismo Gino Bartali", "text": "Il Museo del ciclismo \"Gino Bartali\" \u00e8 un museo di Firenze situato in via Chiantigiana 175, a Ponte a Ema.\nStoria.\nIl museo ha aperto i battenti il 1\u00ba aprile 2006, grazie all'impegno promosso dall'Associazione Amici del Museo del Ciclismo \"Gino Bartali\".\nDescrizione.\nIl museo \u00e8 composto da tre sale espositive vere e proprie, una sala lettura, una sala audio/video e un archivio.\nLa prima sala \u00e8 dedicata a Gino Bartali e ai suoi cimeli, tra cui coppe vinte dal grande ciclista, una maglietta da gara e altri oggetti da lui posseduti. La seconda sala \u00e8 dedicata a altri ciclisti (con le loro biografie e varie maglie), mentre la terza presenta un'interessante raccolta di biciclette d'epoca, tra cui quelle appartenute a grandi campioni come Giuseppe Olmo, Fausto Coppi, Antonio Maspes.\nNella sala audio/video vengono testimoniati vari aneddoti, raccontati spesso dalle registrazioni dei diretti interessati."}
{"id": "2216887", "revid": "36426", "url": "https://it.wikipedia.org/wiki?curid=2216887", "title": "Museo di Firenze", "text": ""}
{"id": "2216894", "revid": "36426", "url": "https://it.wikipedia.org/wiki?curid=2216894", "title": "Museo del Ciclismo", "text": ""}
{"id": "2216896", "revid": "1305772", "url": "https://it.wikipedia.org/wiki?curid=2216896", "title": "Museo del ciclismo", "text": ""}
{"id": "2216900", "revid": "287204", "url": "https://it.wikipedia.org/wiki?curid=2216900", "title": "Io non so da dove vengo e non so dove mai andr\u00f2. Uomo \u00e8 il nome che mi han dato", "text": "Io non so da dove vengo e non so dove mai andr\u00f2. Uomo \u00e8 il nome che mi han dato \u00e8 l'unico album del gruppo musicale De De Lind, pubblicato nel 1972 (molte fonti danno il 1973 come data di prima pubblicazione, smentita dalla data stampata sul vinile che indica il 1972).\nTracce.\nTesti di Vito Paradiso, musiche di Gilberto Trama e Matteo Vitolli"}
{"id": "2216908", "revid": "599013", "url": "https://it.wikipedia.org/wiki?curid=2216908", "title": "Marcus Liberty", "text": ""}
{"id": "2216914", "revid": "613676", "url": "https://it.wikipedia.org/wiki?curid=2216914", "title": "1184 a.C.", "text": ""}
{"id": "2216916", "revid": "767487", "url": "https://it.wikipedia.org/wiki?curid=2216916", "title": "Rodolfo Maltese", "text": "Biografia.\nRodolfo Maltese inizia la sua passione per la musica con lo strumento musicale che era pi\u00f9 presente in casa Maltese: la chitarra, ma poi all'et\u00e0 di quindici anni aggiunge un altro strumento frequentando un corso di tromba al Conservatorio Boccherini di Lucca dedicandosi cos\u00ec all'ascolto dei vari musicisti classici (Svjatoslav Richter, Andr\u00e9s Segovia, Arthur Rubinstein) e jazzisti (Wes Montgomery, Barney Kessel, Bill Evans, Erroll Garner, Art Tatum, John Coltrane e Gerry Mulligan).\nNel 1966 diventa un componente degli Homo Sapiens, che partecipano nel 1971 al \u2033Festival Pop di Nuove tendenze\" , alle Terme di Caracalla a Roma, dove conosce Vittorio Nocenzi, che gli propone di entrare nel Banco del Mutuo Soccorso, ma per impegni precedenti e per un corso di scenografia all'Accademia di Belle Arti di Firenze rifiuta.\nNel 1973 Vittorio Nocenzi gli propone un periodo con il Banco del Mutuo Soccorso impegnato al terzo lavoro discografico \u201cIo sono nato libero\u201d, Rodolfo accetta, e cos\u00ec inizia la nuova esperienza con un gruppo di rock progressivo.\nFra il 1975 ed il 1976 collabora con il chitarrista blues Stefan Grossman.\nNel 1979 collabora con Franco D'Andrea (pianoforte) al Capolinea (Jazz Club) di Milano (via Lodovico il Moro, 119 Milano) antico locale jazz inaugurato nel 1970 e chiuso nell'ottobre del 1999, dove hanno suonato i pi\u00f9 famosi artisti Italiani e stranieri (Chet Baker, Dizzie Gillespie, Art Blakey, Chick Corea, Gerry Mulligan, Woody Herman, Steve Lacy, Tullio de Piscopo, Enrico Rava, Gianni Basso) che spesso davano vita a entusiasmanti jam session.\nNel 1980 collabora alla realizzazione di \"Concerto\", album live di Angelo Branduardi.\nNel 1981 incide con lo pseudonimo La banda di Tom la sigla dell'anime \"Tom Story\" dal titolo \"Tommy\".\nNel 1986 lavora anche con Edoardo De Angelis per il suo album \"Cammina, cammina\".\nNel 1986 fonda un gruppo di jazz-fusion il \"Rodolfo Maltese Group\" (Toni Armetta al basso, Andrea Alberti al piano e alle tastiere, Francesco Marini al sax, Walter Martino alla batteria e Massimo Carrano alle percussioni). Incide un album per una etichetta indipendente la \u2018Fly By Night\u2019 distribuzione Ricordi.\nNel 1987 partecipa al tour di Riccardo Cocciante \"La grande avventura\".\nNel 1992 collabora con il gruppo di rock progressivo Fancyfluid alla realizzazione del disco \"King's Journey\", pubblicato su etichetta Musea.\nNello stesso anno fonda gli Indaco (Rodolfo Maltese: chitarre e flicorno, Mario Pio Mancini: bouzuki irlandese e violino elettrico, Arnaldo Vacca: percussioni, Pierluigi Calderoni: batteria, Carlo Mezzanotte: tastiere, piano, Luca Barberini: basso, Gabriella Aiello: voce) sperimenta nuove forme musicali fondendo la musica etnica mediterranea con il rock e il jazz.\nNel 1994 \u00e8 la volta dei Mirage (\"Frammenti\" \u2013 Mellow Records).\nHa collaborato con i T\u00eates de Bois negli album \u201cE anche se non fosse amore\u201d (1994) e \u201cPezzi di Ricambio\u201d (1997).\nMaltese, ammalato da tempo, \u00e8 deceduto il 3 ottobre 2015 all'et\u00e0 di 68 anni. Ogni anno in occasione del suo compleanno si celebra a Roma la \"Festa Maltese - La malattia si sconfigge con la musica\", evento dove artisti e musicisti amici di Rodolfo hanno la possibilit\u00e0 di suonare.\nAltre iniziative.\nTrio Beatles Project in Jazz con Andrea Biondi (vibrafono) e Gabriele Lazzarotti (basso)\nTrio Jazz Maltese per chitarra basso e batteria con Luca Barberini (basso) e Pierluigi Calderoni (batteria)\nNel 1995 nasce il duo Guitar Project con Maurizio Pizzardi (chitarra) che spesso diventa trio grazie alla partecipazione di amici e grandi artisti come Antonello Salis e Mauro Pagani\nDuo Acustico con Massimo Alviti (chitarra) che si esibisce con un omaggio a Luis Salinas, (virtuoso chitarrista argentino) e interpretazioni di brani di Path Metheny, Wes Montgomery, Django Reinhard\nBeat-Less con Francesco Di Giacomo (voce) e Maurizio Pizzardi (chitarra) interpreta e racconta i brani di John Lennon &amp; Paul Mc Cartney\nTrio con Viki Pellegrino (voce) e Alessandro Papotto (sax, clarinetto, flauto) che interpreta il meglio del pop rock d'autore mescolando a questo genere musicale un po' di tradizione brasiliana di Ant\u00f4nio Carlos Jobim\nDal 2006 Duo jazz fusion con Andrea Alberti al pianoforte\nTen &amp; Co \u2013 omaggio con la propria musica a Luigi Tenco realizzato su musiche originali di Rodolfo Maltese: chitarra e tromba e con Claudio Corvini: tromba Pino Jodice: pianoforte Pietro Jodice: batteria Luca Pirozzi: basso Max Ionata: sax tenore e sax soprano\nDal 2004 nasce la collaborazione con La Fonderia - apparizione in numerosi \"live\" e collaborazione nel secondo disco della band romana, re\u00bbenter.\nDi recente ha collaborato con l'etichetta discografica Terre Sommerse, con la quale ha realizzato il cd per chitarre acustiche con Massimo Alviti."}
{"id": "2216919", "revid": "767487", "url": "https://it.wikipedia.org/wiki?curid=2216919", "title": "Les Savy Fav", "text": "I Les Savy Fav sono un gruppo alternative rock statunitense formatosi a New York nel 1995.\nStoria.\nI membri del gruppo si conobbero presso la Rhode Island School of Design a Providence. Poco dopo il debutto, il chitarrista Gibb Slife abbandon\u00f2 la band, cos\u00ec come il batterista Pat Mahoney (in seguito negli LCD Soundsystem) che fu rimpiazzato da Harrison Haynes. Gi\u00e0 dai loro primi concerti emerse la personalit\u00e0 estrosa del frontman Tim Harrington: dotato di una mole imponente, durante lo spettacolo scendeva fra il pubblico a baciare gli spettatori e si esibiva in abiti sgargianti e vistosi mentre il resto della band continuava a suonare come se niente fosse.\nIl loro esordio sulla lunga distanza disco, 3/5, \u00e8 del 1997, ed \u00e8 stato pubblicato per l'etichetta indipendente Self-Starter Foundation. I due successivi \"The Cat and the Cobra\" (1999) e \"Go Forth\" (2001) sono stati invece pubblicati dalla FrenchKiss Records fondata dal bassista Syd Butler. Come la band, anche l'etichetta ha raggiunto uno status di culto nell'ambiente indie rock grazie alla qualit\u00e0 degli artisti scritturati e alle sonorit\u00e0 punk-funk, new wave ed electro rock che, all'inizio del nuovo millennio, vissero una stagione felice e creativa che vide il successo internazionale di band come Franz Ferdinand, Bloc Party, LCD Soundsystem Rapture e Liars. Di questo stile, cos\u00ec influenzato da molte band degli anni ottanta, la band \u00e8 stata indubbiamente un precursore, grazie soprattutto al terzo album, \"Go forth\", molto apprezzato da critica e colleghi musicisti ma non ugualmente popolare in termini di vendite. Nel 2004, sempre per FrenchKiss, Les Savy Fav rilasciarono \"Inches\", raccolta dei lati A e B dei singoli dal 1996 al 2004.\nA met\u00e0 del 2005 il gruppo annunci\u00f2 una pausa di riflessione e l'avvio di gruppi paralleli, alimentando numerose voci, peraltro promtamente smentite, sul loro scioglimento. Il ritorno sulla scena fu sul palco del festival inglese All Tomorrow's Parties nel maggio 2007, del cui cartellone sarebbero stati anche co-curatori nel 2011. Nel novembre 2006 avevano gi\u00e0 registrato Let's stay Friends, il loro quarto disco, che venne pubblicato il 18 settembre 2007, ovviamente col marchio FrenchKiss. Il disco ebbe un buon successo di pubblico, e comparve nella classifica di fine anno dei lettori di \"NME\" come uno dei cinque migliori usciti nel 2007. I buoni riscontri hanno spinto la Wichita Records nel 2008 ad acquistare i diritti per ripubblicare la compilation di singoli Inches anche sul mercato europeo.\nStile musicale.\nInizialmente influenzati dall'opera di band americane come Fugazi e Jawbox, la band, nelle sue prime pubblicazioni, veniva ascritta a quel filone di gruppi a cavallo tra noise rock e post punk, un sound molto popolare e apprezzato dalla scena indipendente degli anni '90. Gi\u00e0 dal secondo album la scrittura incominci\u00f2 a farsi pi\u00f9 ricercata e aperta alla melodia e a contaminazioni con ritmi ballabili, un genere che sarebbe stato portato al successo successivamente da band come Bloc Party ed Enon. Proprio Kele Okereke dei Bloc Party, all'indomani del successo del loro debutto, Silent Alarm, spese parole molto lusinghiere verso la band, definendola, in un articolo del The Guardian del 2005, un'influenza fondamentale."}
{"id": "2216920", "revid": "1149807", "url": "https://it.wikipedia.org/wiki?curid=2216920", "title": "Capi di Stato dell'Islanda", "text": "Questa lista raccoglie i capi di Stato dell'Islanda, dall'indipendenza ad oggi.\nL'Islanda divenne indipendente il 1\u00ba dicembre 1918, dopo aver siglato con la Danimarca, che governava l'isola sin dal 1380, l'Atto di Unione, che prevedeva che il Regno d'Islanda sarebbe stato in unione personale con il Regno di Danimarca. Il 17 giugno 1944, a seguito di un referendum, divenne una Repubblica parlamentare, con un presidente come capo di Stato cerimoniale; il primo fu Sveinn Bj\u00f6rnsson, eletto dall'Althing. I suoi successori invece vennero eletti a suffragio universale.\nRe d'Islanda.\nA causa dell'occupazione tedesca della Danimarca, il 10 aprile 1940 il Parlamento islandese scelse di prendere il controllo degli affari esteri, eleggendo un governatore provvisorio, Sveinn Bj\u00f6rnsson, che divenne poi il primo presidente."}
{"id": "2216921", "revid": "767487", "url": "https://it.wikipedia.org/wiki?curid=2216921", "title": "Kevin Brooks", "text": ""}
{"id": "2216922", "revid": "266224", "url": "https://it.wikipedia.org/wiki?curid=2216922", "title": "Piani Sant'Elia", "text": "Piani Sant'Elia \u00e8 una frazione del comune di Rieti, nell'omonima provincia, situata a valle del borgo di Sant'Elia e distante tre chilometri e mezzo dal capoluogo.\nGeografia fisica.\nLa frazione \u00e8 situata ai piedi del paese medievale di Sant'Elia, sul bordo meridionale della Piana Reatina.\nSi trova lungo la strada provinciale n. 46 Tancia che unisce i due conventi francescani di Fonte Colombo e Greccio, nella immediata periferia di Rieti, a soli 4\u00a0km dal capoluogo.\nSociet\u00e0.\nTradizioni e folclore.\nPiani Sant'Elia fa parte della parrocchia di Sant'Elia profeta e possiede un edificio di culto intitolato a Maria Regina delle Famiglie, patrona del paese. Alla patrona vengono dedicate due settimane di festeggiamenti a ridosso del giorno di ferragosto. I festeggiamenti, civili e religiosi, culminano con la processione notturna, nella quale la statua della patrona viene portata a spalla per le vie del paese, illuminate da ceri e fiaccole.\nInfrastrutture e trasporti.\nA nord dell'abitato scorre la ferrovia Terni-Sulmona, ma il paese non \u00e8 servito da una stazione; la pi\u00f9 vicina \u00e8 la fermata di Poggio Fidoni, distante circa due chilometri.\n\u00c8 attraversato dalla strada provinciale n. 46 Tancia, che costituisce il principale collegamento con il capoluogo Rieti e con la frazione di Piani Poggio Fidoni. A nord dall'abitato scorre invece la superstrada Rieti-Terni (SS 79 bis); la frazione non \u00e8 servita da uno svincolo e il pi\u00f9 vicino \u00e8 quello di Rieti Ovest, distante meno di due chilometri.\nA seicento metri dal paese passa la ciclovia della Conca Reatina, che lo collega con Piani Poggio Fidoni, Contigliano, Rieti e Chiesa Nuova."}
{"id": "2216923", "revid": "124649227", "url": "https://it.wikipedia.org/wiki?curid=2216923", "title": "Marva Jan Marrow", "text": "Biografia.\nTrasferitasi a Pittsburgh per gli studi, comincia a comporre canzoni, che propone in vari spettacoli, fino ad ottenere una scrittura a New York, citt\u00e0 in cui si trasferisce; si sposta poi a Porto Rico, dove conduce un programma radiofonico.\nGiunta in Italia nel 1971, inizia ad esibirsi in alcuni locali di Firenze e in seguito di Milano; durante un'esibizione conosce il produttore Claudio Fabi, che le propone un contratto per la Numero Uno, l'etichetta fondata da Mogol (Giulio Rapetti), suo padre Mariano Rapetti, Alessandro Colombini e, in misura minore, Lucio Battisti.\nLa Marrow inizia quindi a collaborare sia come autrice per altri artisti, sia come session man per altri artisti (anche non legati all'etichetta, come i fratelli La Bionda o Francesco Guccini).\nNel frattempo debutta come solista, incidendo alcuni quarantacinque giri, tra cui la versione in inglese de \"Il nostro caro angelo\" (\"Our Dear Angel\") di Lucio Battisti, realizzata con Ivan Graziani (chitarre) e lo stesso Lucio Battisti (chitarre e batteria); la canzone presente sul lato B, \"Go Man\", viene inserita nella colonna sonora del film \"\" di Luigi Bazzoni, in una versione pi\u00f9 lunga rispetto a quella pubblicata sul singolo.\nCollabora con Eugenio Finardi per il suo singolo di debutto (1973) e con la Premiata Forneria Marconi; in questo periodo si lega sentimentalmente al bassista del gruppo, Patrick Djivas: l'unione durer\u00e0 dodici anni.\nNel 1974 si esibisce alla \"Festa del proletariato giovanile\" che si tiene al parco Lambro di Milano dal 13 al 16 giugno.\nNel 1975 collabora con Ivano Fossati, realizzando i testi per due brani contenuti nell'album \"Good-Bye Indiana\" e cantando nei cori; con Fossati collaborer\u00e0 nuovamente anni dopo, scrivendo il testo di \"Lady rock\" per Lara Saint Paul.\nNel 1975 viaggia a Los Angeles - sempre con la Premiata Forneria Marconi (e Patrick Djivas), scrivendo i testi per \"Chocolate Kings\" (firmato anche da Mauro Pagani). L'anno seguente, ancora in America, scrive i testi per l'LP della Premiata Forneria Marconi Jet Lag) (co-firmato con Franz Di Cioccio).\nSempre nel 1975 realizza i testi per l'album inglese del Banco del Mutuo Soccorso; l'anno successivo compone i testi per \"Images\", l'album che Battisti realizza negli Stati Uniti, ma i suoi testi vengono sostituiti su iniziativa di Mogol da altri, scritti da Peter Powell.\nIn questi anni collabora anche con Franco Godi, realizzando alcuni spot per Carosello (in uno di essi canta la famosa canzone di Marilyn Monroe \"I Wanna Be Loved By You\") e collaborando con il musicista anche per \"Il signor Rossi cerca la felicit\u00e0\", della serie dei cartoni animati del Signor Rossi di Bruno Bozzetto (in cui canta la canzone \"Viva la felicit\u00e0\", anche in inglese per la versione internazionale del cartone).\nPer la Numero Uno incide un intero album, che per\u00f2 non viene pubblicato dall'etichetta.\nCollabora inoltre con Maurizio Monti per la stesura del musical \"Isimilia\".\nNel 1978 un suo brano, \"Sometimes Man\", adattato in italiano insieme ad Ivan Graziani diviene la canzone \"Marva\", incisa da Patty Pravo nel suo album \"Miss Italia\". \u00c8 noto anche il provino, \"Uomo di qualche volta\", con una traduzione letterale del testo inglese; nello stesso anno canta nei cori del disco dal vivo di Mina, \"Mina Live '78\", registrato al teatro tenda di \"Bussoladomani\".\nNel 1979 collabora con Francesco De Gregori, scrivendo i testi per l'album in inglese del cantautore romano, che non viene per\u00f2 pubblicato; la stessa operazione viene effettuata anche per alcuni brani di Antonello Venditti (\"Le tue mani su di me\" e \"Campo de' fiori\") e Riccardo Cocciante (\"Bella senz'anima\").\nNegli anni '80 si dedica all'attivit\u00e0 di fotografa, realizzando anche copertine di dischi (ad esempio quella di \"In concerto\" di Umberto Tozzi e di \"Immersione\" di Adriano Pappalardo), tornando poi a vivere negli Stati Uniti, ma sporadicamente continua a scrivere canzoni.\nNel 1985 collabora con Franco Battiato, traducendo in inglese il testo di \"Up patriots to arms\" per il disco \"Echoes of Sufi Dances\".\nNel 2005 vince il David di Donatello per la migliore canzone originale per \"Christmas in Love\", contenuta nel film omonimo di Neri Parenti; con lo stesso brano si classifica al secondo posto del Golden Globe 2006 per la miglior canzone originale.\nDiscografia.\nLP.\ncolonna sonora dal film omonimo, con i brani Louisandella e Go Man\nCollegamenti esterni.\nSito ufficiale"}
{"id": "2216927", "revid": "76963", "url": "https://it.wikipedia.org/wiki?curid=2216927", "title": "Roger Fry", "text": "Nonostante la sua reputazione di \"studioso dei vecchi maestri\", fu un grande fautore dello sviluppo della pittura francese, a cui diede il nome di Post-impressionismo. Fu la prima figura a sensibilizzare l'opinione pubblica sull'arte moderna in Gran Bretagna. Il suo apporto fu descritto dallo storico dell'arte Kenneth Clark come \u00ab...incomparabilmente la pi\u00f9 grande influenza sul gusto dai tempi di Ruskin... Nella misura in cui il gusto pu\u00f2 essere cambiato da un uomo, \u00e8 stato cambiato da Roger Fry\u00bb.\nBiografia.\nNato a Londra, figlio del giudice Edward Fry, crebbe in una ricca famiglia di Quaccheri. Prima di andare all'Universit\u00e0 di Cambridge, Fry fu educato al Clifton College. Studi\u00f2 al King's College e fu un membro degli \"Apostoli di Cambridge\". Dopo un primo diploma in Scienze Naturali, si rec\u00f2 a Parigi e poi in Italia per studiare arte. Alla fine, si specializz\u00f2 nella pittura di paesaggio.\nNel 1896 si spos\u00f2 con l'artista Helen Coombe da cui ebbe due figli, Pamela e Julian. Purtroppo Helen manifest\u00f2 presto una grave malattia mentale e nel 1910 venne ricoverata in un istituto, dove rimase per il resto della sua vita. Fry si assunse cos\u00ec la completa responsabilit\u00e0 della cura ed educazione figli. Nel 1911 inizi\u00f2 una relazione con Vanessa Bell, che si stava lentamente riprendendo dalla nascita del suo secondo figlio Quentin. Fry le diede quell'attenzione e quella tenerezza che Vanessa sentiva mancare dal marito, Clive Bell. Rimasero amici per tutta la vita ma nel 1913 la loro relazione s'interruppe quando Vanessa s'innamor\u00f2 di Duncan Grant e decise di vivere con lui.\nDopo alcune relazioni con artiste quali Nina Hamnett e Josette Coatmellec, Roger trov\u00f2 la felicit\u00e0 con Helen Maitland Anrep. Non si sposarono mai, Lei divenne il punto di riferimento emotivo di Roger per il resto della sua vita, sebbene non si fossero mai sposati (Helen aveva avuto un matrimonio infelice con il mosaicista Boris Anrep). Fry mor\u00ec inaspettatamente a causa di una caduta avvenuta in casa. La sua morte caus\u00f2 grande dolore tra i membri del Bloomsbury Group, che ne aveva amato la generosit\u00e0 e il calore. Vanessa Bell decor\u00f2 la sua tomba prima che fosse sepolto nella Kings College Chapel di Cambridge e Virginia Woolf, sorella di Vanessa, romanziera e amica intima di Roger fu incaricata di scrivere la sua biografia, pubblicata nel 1940.\nEbbe rapporti e fu un punto di riferimento per Eliot Hodgkin, anch'egli quacchero.\nCarriera.\nNel 1900, Fry inizi\u00f2 a insegnare storia dell'arte presso la Slade School of Fine Art, University College di Londra. Sei anni dopo fu nominato Curatore dei dipinti presso il Metropolitan Museum of Art di New York. In quell'anno scopr\u00ec l'arte di Paul C\u00e9zanne, e cominci\u00f2 a distanziarsi dal paesaggio dell'arte italiana per muoversi verso quella francese moderna.\nNel 1910, organizz\u00f2 la mostra \"Manet e il Post-Impressionismo\" (un termine coniato da lui stesso) alle Grafton Galleries, Londra. Nonostante l'iniziale scetticismo con cui fu accolta, la mostra fu replicata due anni dopo.\nNel 1913 fond\u00f2 l'Omega Workshop, un laboratorio di design con sede a Londra in Fitzroy Square, i cui membri includevano Vanessa Bell e Duncan Grant. Nel 1933, venne nominato professore alla Slade University di Cambridge, ruolo da Fry molto desiderato."}
{"id": "2216933", "revid": "149727", "url": "https://it.wikipedia.org/wiki?curid=2216933", "title": "Maria Emilie Snethlage", "text": ""}
{"id": "2216939", "revid": "436907", "url": "https://it.wikipedia.org/wiki?curid=2216939", "title": "Bullet for My Valentine (EP)", "text": "Bullet for My Valentine \u00e8 il primo EP dell'omonima band metalcore. L'EP fu pubblicato nel Regno Unito il 15 novembre del 2004 e a promuoverlo fu il video di \"Hand of Blood\"."}
{"id": "2216945", "revid": "367445", "url": "https://it.wikipedia.org/wiki?curid=2216945", "title": "Peel P50", "text": "La Peel P50 \u00e8 un'autovettura regolarmente omologata per la circolazione stradale, prodotta dalla casa automobilistica dell'Isola di Man Peel Engineering Company e ritenuta la pi\u00f9 piccola e leggera del mondo, e nel 2010 \u00e8 stata riconosciuta dal Guinness World Records come l'auto pi\u00f9 piccola mai prodotta.\nDescrizione.\n\u00c8 lunga 1 metro e 34 centimetri e larga 99 centimetri; l'altezza \u00e8 di 1 metro e 20 centimetri, e pesa 59 chilogrammi. \u00c8 dotata di tre ruote: una posteriore motrice e due anteriori. Il motore \u00e8 un DKW monocilindrico raffreddato ad aria, da 50 cm\u00b3, in grado di far raggiungere alla vettura una velocit\u00e0 massima di 61 km/h.\nFu disegnata da Cyrill Cannel e apparve per la prima volta al salone dell'automobile di Londra del 1962 per essere poi prodotta dal 1963 al 1964 in 47 esemplari di cui oggi ne rimangono solo 20.\nTra le sue caratteristiche particolari vi \u00e8 quella di non possedere la retromarcia; i produttori contavano anche sul fatto che con un peso cos\u00ec ridotto la vettura venisse parcheggiata a mano dagli utilizzatori.\nLa P50 fu preceduta da un prototipo che aveva le ruote invertite (una davanti e due dietro), di cui furono realizzati due esemplari.\nFu sostituita dalla Peel Trident, una microcar biposto, con nuova carrozzeria e nuovi interni, che adottava per\u00f2 telaio e meccanica della P50.\nNel XXI secolo torna in produzione a cura della Peel Engineering in tre versioni, \"FUN\" (a trazione elettrica), \"GAS\" (come l'originale), \"ECO\" (ibrida, poi uscita dal listino).\nNel 2008 fu recensita da Jeremy Clarkson nel corso della decima stagione del noto programma televisivo \"Top Gear\". Clarkson dimostr\u00f2 che le dimensioni minime del veicolo le permettono non solo di essere un'ottima automobile da citt\u00e0, ma anche di essere condotta all'interno di un edificio (nello specifico, la sede della BBC) e addirittura in ascensore."}
{"id": "2216948", "revid": "1543377", "url": "https://it.wikipedia.org/wiki?curid=2216948", "title": "Alexander Aitken", "text": "Biografia.\nStudi\u00f2 alla \"Otago Boys' High School\" di Dunedin (1908-1913) e vinse la borsa di studio \"Thomas Baker Calculus Scholarship\" nell'ultimo anno. Partecip\u00f2 alla prima guerra mondiale nel contingente neozelandese, combattendo a Gallipoli, in Egitto e sul fronte occidentale europeo. Fu ferito nella battaglia della Somme. \nOttenne un MA all'universit\u00e0 di Otago nel 1920, poi fu preside della \"Otago Boys' High School\" dal 1920 al 1923. In seguito si trasfer\u00ec in Scozia, dove ottenne un Ph.D. all'Universit\u00e0 di Edimburgo nel 1926. La sua tesi \"Smoothing of Data\" gli merit\u00f2 il titolo di \"Doctor of Science\". \nAitken trascorse l'intera carriera all'universit\u00e0 di Edimburgo come insegnante di matematica attuariale e statistica (1925-1936), docente di statistica (1936-1946) e Professore incaricato di matematica (1946-1965). \nDurante la seconda guerra mondiale fece parte del gruppo della \"Hut 6\" di Bletchley Park incaricato di decifrare il codice Enigma. \nFu ammesso alla Royal Society nel 1936 per i suoi contributi alla statistica, all'algebra lineare e all'analisi numerica. \nCalcolatore prodigio.\nAitken \u00e8 stato anche un formidabile calcolatore prodigio, uno dei maggiori di cui si abbiano prove certe. \nIn alcune prove in Gran Bretagna negli anni '20 gli fu chiesto di moltiplicare per e impieg\u00f2 trenta secondi per dare la risposta esatta: .\nEra particolarmente abile nel dare l'espressione decimale di frazioni. Gli fu chiesto di rendere in decimali la frazione 4/47 e dopo pochi secondi egli rispose: \u201cPunto 08510638297872340425531914 \u2013 ed \u00e8 tutto quello che posso fare.\u201d"}
{"id": "2216952", "revid": "149727", "url": "https://it.wikipedia.org/wiki?curid=2216952", "title": "Wuschewier", "text": ""}
{"id": "2216960", "revid": "1926360", "url": "https://it.wikipedia.org/wiki?curid=2216960", "title": "Royal Hospital Chelsea", "text": "Il Royal Hospital Chelsea (Ospedale reale di Chelsea) \u00e8 oggi una casa di riposo per anziani soldati inglesi. Nato inizialmente come ospedale, il Royal Hospital si trova a Chelsea, poco distante dal centro di Londra. Oggi sono ospitati all'incirca 300 anziani; presso l'edificio si tiene dal 1913 l'annuale Chelsea Flower Show.\nL'ospedale fu edificato per ordine di re Carlo II Stuart a partire dal 1681 e la sua progettazione fu affidata all'architetto Christopher Wren. Per la realizzazione del Royal Hospital, Wren si rifece all'H\u00f4tel des Invalides, costruito nel 1671 a Parigi su ordine di Luigi XIV. Nel 1685, dopo la morte del re Carlo II, i primi pazienti ad essere ospitati nella struttura furono i soldati reduci della battaglia di Sedgemoor. Nel 1692 i lavori vennero conclusi."}
{"id": "2216966", "revid": "123154678", "url": "https://it.wikipedia.org/wiki?curid=2216966", "title": "People mover", "text": "Con il termine people mover (o automated people mover, APM) s'intende un sistema di trasporto pubblico di ridotta estensione, automatico e dotato di sede propria (il tracciato \u00e8 quindi completamente separato dagli altri sistemi di trasporto e dal traffico, sia pedonale che automobilistico); appartiene alla categoria dei sistemi ettometrici.\nCaratteristiche.\n\u00c8 impiegato per servizi \"da punto a punto\" per collegare tra loro, ad esempio, terminal aeroportuali o altre infrastrutture (ad esempio ospedali) alla rete metropolitana.\nI \"people mover\" possono essere costruiti con diverse tecnologie:\nQueste tecnologie possono essere usate anche per scopi diversi da quello di trasporto pubblico a breve raggio.\nIn tutti i modi, le tecnologie usate possono anche essere diverse da quelle sopra descritte (purch\u00e9 la tecnologia preveda convogli automatici), in quanto con il termine \"people mover\" si fa riferimento al servizio effettuato e non alla tecnologia. Altre tecnologie usate sono le ferrovie sospese (come lo Skytrain) o la tecnologia VAL."}
{"id": "2216968", "revid": "119554096", "url": "https://it.wikipedia.org/wiki?curid=2216968", "title": "Philippe Pinel", "text": "Secondo altre fonti sarebbe nato a Saint-Andr\u00e9 d'Alayrac (Linguadoca) o a Saint-Paul (Tarn).\n\u00c8 considerato un innovatore della psichiatria per la nuova concezione che egli introdusse nei riguardi del malato mentale separandolo da altre figure di emarginati sociali con i quali veniva comunemente associato.\nGrazie alla sua preparazione multidisciplinare introdusse per primo l'analisi fisiologica della malattia mentale facendola emergere dal clima di mistero e superstizione che sino ad allora l'avvolgeva.\nBiografia.\nSi interess\u00f2 agli studi di teologia e si laure\u00f2 all'universit\u00e0 di Tolosa in lettere (1772) e medicina (1773).\nApprofond\u00ec la sua preparazione culturale nell'universit\u00e0 di Montpellier dove per cinque anni raffin\u00f2, assieme al medico professore Paul Joseph Barthez, le sue cognizioni mediche, naturalistiche, matematiche e miglior\u00f2 la conoscenza della lingua inglese.\nTrasferitosi a Parigi nel 1778 insegn\u00f2 igiene e medicina legale e lavor\u00f2 alla traduzione di opere filosofiche e mediche in specie quelle del medico dalmata Giorgio Baglivi. Scrisse inoltre articoli di divulgazione scientifica e di economia politica.\nDal 1787 cominci\u00f2 ad interessarsi all'analisi medica delle malattie mentali e nel 1788 pubblic\u00f2 \"Nosographie philosophique, ou la m\u00e9thode de l'analyse appliqu\u00e9e \u00e0 la m\u00e9decine\" (Nosografia filosofica, o il metodo dell'analisi applicato alla medicina), opera dove teorizzava la necessit\u00e0 per il medico di scoprire i legami tra le malattie e le mutazioni anatomiche sostenendo che compito dell'indagine medica \u00e8 ricercare le connessioni tra malattie e alterazioni anatomiche.\nPer un concorso bandito dalla \"Soci\u00e9t\u00e9 royale de m\u00e9decine\" (Istituto reale di medicina) compose un saggio sulla cura delle alienazioni in et\u00e0 adulta che gli procur\u00f2 il 25 agosto 1793 l'impiego nell'asilo di Bic\u00eatre dove liber\u00f2 i malati mentali dalle catene che li imprigionavano assicurando loro migliori condizioni igieniche e sanitarie. Gli alienati venivano riconosciuti come malati da curare con l'internamento che venne stabilito per legge da un certificato medico. Nasceva per\u00f2 il rischio che la segregazione fosse decisa dal potere e che i malati mentali, pur liberi dalle catene e assistiti da un medico che seguisse la malattia, finissero reclusi in un isolamento senza fine.\nNominato in seguito alla direzione del grande complesso psichiatrico della Salp\u00eatri\u00e8re, a Parigi fu il primo medico che si propose metodicamente di curare i pazienti psichiatrici gravi, e non solo di \"custodirli\" negli ospizi, come si usava allora.\nNei suoi scritti e nella sua pratica clinica, diede importanza a diversi elementi terapeutici, fra cui la costruzione di un rapporto personale costruito con colloqui con il malato, metodi di \"terapia morale\" (antesignana della psicoterapia), e l'uso di forme di ergoterapia. Ma venivano anche utilizzati \u00abstrumenti terapeutici...per ricondurre questi malati alla 'normalit\u00e0'... particolarmente traumatici, volti a provocare uno shock: in queste strutture erano comuni docce ghiacciate, diete sbilanciate, isolamento e contenzione fisica, purghe, salassi, oppio, ecc.\u00bb\nQuesto suo comportamento, pur ispirato ai valori illuministici di libert\u00e0 e fratellanza della Rivoluzione che in quel momento si diffondeva in Francia, insospett\u00ec il presidente del Comune rivoluzionario di Parigi che sobill\u00f2 la folla ad aggredire Pinel nella convinzione che egli avesse dato rifugio a Bic\u00eatre ai controrivoluzionari.\nNel 1801 scrisse il \"Trait\u00e9 m\u00e9dico-philosophique sur l'ali\u00e9nation mentale\" (Trattato medico-filosofico sull'alienazione mentale) dove classific\u00f2, in base a lesioni organiche, malattie mentali come: la melancolia (delirio parziale); la mania (delirio generalizzato); la demenza (indebolimento intellettuale generalizzato); l'idiotismo (mancanza totale delle funzioni intellettive)\nFu eletto membro della Acad\u00e9mie des sciences nel 1803. L'Impero napoleonico accord\u00f2 a Pinel grandi onori che la Restaurazione successivamente gli ritir\u00f2.\nLe sue idee riprese dallo psichiatra Jean-\u00c9tienne Dominique Esquirol (1772\u20131840) ispirarono il regolamento psichiatrico del 1838 che rimase in vigore sino al 1990."}
{"id": "2216969", "revid": "93556", "url": "https://it.wikipedia.org/wiki?curid=2216969", "title": "Cantone di Cartagena", "text": "Il Cantone di Cartagena \u00e8 stato un organismo nazionale che ha mantenuto la sua indipendenza dalla repubblica unitaria centralista spagnola per un periodo di sei mesi tra il 1873 e il 1874. Sorto a causa della forte avversione al sistema della Prima Repubblica e all'invio di giovani alle guerre coloniali che la Spagna stava combattendo nei suoi possedimenti d'oltremare come la guerra dei dieci anni a Cuba.\nIl progetto di costituzione federale proposto dai federalisti proponeva un'idea di Spagna suddivisa in 17 stati, tra cui Cuba e Porto Rico. Mentre nelle Cortes era in discussione il progetto, il 12 luglio 1873 a Cartagena scoppi\u00f2 l'insurrezione. I federalisti intransigenti presero la citt\u00e0 e nominarono un \"Consiglio di Salute Pubblica Riformista\", sequestrarono il porto ed il suo arsenale, dove era ormeggiata la maggior parte della flotta spagnola, che ader\u00ec alla rivolta. Questo consiglio dichiar\u00f2 che \"reclama che si aderisca alla formazione del Cantone di Cartagena, con le autorit\u00e0 comunali e cantonali autonome\". Nel mentre che avveniva la rivolta cantonale, il progetto di costituzione federalista venne respinto dai giudici e il presidente Francisco Pi y Margall dovette rassegnare le dimissioni, accusato di complicit\u00e0 nella rivolta, il 18 luglio 1873. Il Cantone di Cartagena, ben attrezzato di armi e navi, comincer\u00e0 a coniare moneta propria, a resistere agli attacchi delle truppe governative ed anche a progettare piani di istruzione che comunque mai arriveranno a termine.\nIl leader del Cantone di Cartagena fu il murciano Anto\u00f1ete G\u00e1lvez di Torreag\u00fcera, entit\u00e0 locale minore della citt\u00e0 di Murcia, militare progressista di umili origini che allora era un membro del Parlamento della provincia di Murcia.\nIl Cantone disponeva di un proprio giornale chiamato \"Il Cantone Murciano\", come testimoniano le emeroteche.\nDopo sei mesi di assedio, mentre la Prima Repubblica aveva un governo provvisorio sotto il comando del generale Serrano, Cartagena, per mezzo del generale L\u00f3pez Dom\u00ednguez, cadde il 12 gennaio 1874. I ribelli che portarono alla rivoluzione furono condannati a morte o all'esilio, spesso in Algeria. La storia dell'assedio e la fine del cantone sono stati ricordati da Ramon J. Sender nel suo romanzo \u201cMr. Witt nel cantone\u201d e da Benito P\u00e9rez Gald\u00f3s nell'episodio \u201cDe Cartago a Sagunto\u201d.\nDurante il periodo dell'insurrezione le autorit\u00e0 cantonali organizzarono spedizioni via terra e via mare per diffondere altre rivoluzioni cantonali, ma poi la citt\u00e0 fu occupata dopo un intenso assedio in cui fu devastata. Si stima che dopo i bombardamenti oltre il 70% degli edifici della citt\u00e0 furono distrutti o ebbero gravi danni. Questo fatto storico port\u00f2 alcuni partiti politici alla necessit\u00e0 di chiedere la creazione della provincia di Cartagena."}
{"id": "2216976", "revid": "1823128", "url": "https://it.wikipedia.org/wiki?curid=2216976", "title": "Barbara Salutati", "text": "A lei Niccol\u00f2 Machiavelli dedic\u00f2 dei versi chiamandola \"B\u00e1rbera\".\nBiografia.\nSposatasi con Pietro Landi morto in seguito ad un'epidemia di peste, di lei si innamor\u00f2 Niccol\u00f2 Machiavelli, ma venne allontanato dalla citt\u00e0 per svolgere diverse missioni diplomatiche. Attorno al 1525 venne ritratta da Domenico Puligo, come ci attesta Vasari: \"Ritrasse anco in un quadro la Barbara Fiorentina in quel tempo famosa, bellissima cortigiana e molto amata da molti, non meno che per la bellezza per le sue buone creanze, e particolarmente per essere bonissima musica e cantare divinamente\". Diciassette anni dopo la morte di Machiavelli, ormai vedova di Tommaso Raffacani e trasferitasi a Roma, scrivendo il 5 di luglio del 1544 a Lorenzo Ridolfi, ricordava l'\u00abamore\u00bb da lei portato \u00aballa buona memoria di Niccol\u00f2 Machiavelli\u00bb"}
{"id": "2216985", "revid": "767487", "url": "https://it.wikipedia.org/wiki?curid=2216985", "title": "Metro Station (album)", "text": "Metro Station \u00e8 l'omonimo album di debutto della band statunitense Metro Station. L'album fu pubblicato negli USA nel 2007 ma in Italia \u00e8 conosciuto solamente dal 2009.\nLista tracce.\nTutte le tracce sono state scritte dai Metro Station ad eccezione di \"True to Me\", che \u00e8 stata scritta in collaborazione con Dave Katz e Sam Hollander."}
{"id": "2216988", "revid": "729019", "url": "https://it.wikipedia.org/wiki?curid=2216988", "title": "Shuttle Carrier Aircraft", "text": "Gli Shuttle Carrier Aircraft (SCA) sono due aerei di linea tipo Boeing 747 pesantemente modificati dalla NASA e utilizzati per il trasporto dello Space Shuttle orbiter. Uno di questi \u00e8 basato sul modello 747-100, mentre l'altro \u00e8 una versione a corto raggio denominata 747-100SR.\nGli SCA sono utilizzati per riportare gli Shuttle al Kennedy Space Center tutte le volte che per ragioni operative sono costretti ad atterrare in una pista che non sia la NASA Shuttle Landing Facility. \nNei primi voli di test dello shuttle, Gli SCA servirono per portare in quota il prototipo dell'orbiter per poi rilasciarlo in modo da provare l'atterraggio.\nGli SCA sono anche stati usati per trasportare gli orbiter alle loro destinazioni designate dopo il ritiro.\nL'orbiter \u00e8 posto sul dorso della fusoliera dell'aereo tramite un'apposita struttura.\nProgetto e sviluppo.\nIl primo aeroplano, un Boeing 747-100 con registrazione N905NA, era originalmente di propriet\u00e0 della American Airlines e infatti le sue insegne sono visibili durante i test dell\"'Enterprise\" nel 1970. \u00c8 stato acquistato nel 1974 e inizialmente usato per alcuni esperimenti da parte del Dryden Flight Research Center della NASA.\nNel 1988 la NASA acquist\u00f2 un 747-100SR dalla Japan Airlines. Registrato come N911NA entr\u00f2 in servizio nel 1990 dopo aver subito modifiche simili al N905NA. Fu usato per la prima volta nel 1991 per trasportare lo shuttle Endeavour dalla fabbrica di Palmdale, in California al Kennedy Space Center.\nAnche il C-5 Galaxy fu considerato dalla NASA per il compito di trasporto dello Shuttle, ma fu scartato in favore del 747.\nUno degli aerei risiede presso il Dryden Flight Research Center alla Edwards Air Force Base, California. L'altro \u00e8 situato presso il Pinal Airpark nell'Arizona (KMZJ)."}
{"id": "2216990", "revid": "838137", "url": "https://it.wikipedia.org/wiki?curid=2216990", "title": "Francesco Giberti", "text": "Biografia.\nIl padre, un modesto commerciante, si chiamava Luigi e la madre Gioia Vittoria; dei loro otto figli due soli sopravvissero, il primogenito Francesco e l'ultima, Anna.\nNell'ottobre 1905 fu accolto nel seminario diocesano di Modena.\nIl 6 aprile 1913 ricevette l'ordinazione sacerdotale.\nNel 1914 ebbe l'incarico dell'insegnamento della fisica e della matematica nel seminario di Modena. Fu nominato cappellano presso la parrocchia urbana di San Francesco e confessore presso l'Istituto \"Buon Pastore\".\nIl 15 giugno 1915 don Francesco Giberti giunse nel territorio di guerra come soldato appartenente alla Sesta Compagnia di Sanit\u00e0. Il 15 agosto 1919, il giorno dopo il congedo, rientr\u00f2 in seminario a riprendere il suo posto di professore.\nDal 1919 al 1930 insegn\u00f2 in seminario matematica, fisica; dal 1930 al 1943 insegn\u00f2 religione e ascetica. Nel 1926 fu nominato cassiere della Curia Arcivescovile di Modena, ufficio che tenne fino al 31 maggio 1935. L'8 novembre 1928 fu nominato canonico della basilica metropolitana di Modena. Il 18 febbraio 1930 fu nominato direttore spirituale del seminario di Modena e nel 1935 rettore dello stesso seminario e direttore dell'istituto \"Sordomute\".\nIl 12 maggio 1943 mons. Francesco Giberti fu eletto vescovo di Fidenza; il 20 giugno fu consacrato vescovo nella cattedrale di Modena da Cesare Boccoleri, arcivescovo di Modena, co-consacranti Mario Vianello, arcivescovo di Perugia e Vigilio Federico Dalla Zuanna, vescovo di Carpi. Sabato 11 settembre 1943, in forma tutta privata e all'insaputa di tutti, Francesco Giberti giunse a Fidenza in treno, accompagnato da due sacerdoti.\nIl 1\u00ba marzo 1944 indisse la prima visita pastorale che apr\u00ec in cattedrale il 9 aprile, festa di Pasqua; la termin\u00f2 nel dicembre 1947.\nIl 2 maggio 1944 un bombardamento aereo distrusse parte del suo episcopio che il 13 dello stesso mese venne completamente rovinato con il seminario vescovile. Da allora il Vescovo, con tanti altri sfollati, abit\u00f2 a Bargone di Salsomaggiore, nella villeggiatura estiva del seminario, ove fece trasportare le reliquie di San Donnino, patrono della diocesi. Lasciato il luogo dello sfollamento, ritorn\u00f2 ad abitare in citt\u00e0, tra le macerie, adattandosi in un locale del seminario distrutto, risparmiato dal bombardamento. L\u00ec vivr\u00e0 in povert\u00e0 per sette anni fino alla morte.\nIl 24 novembre 1945 papa Pio XII invi\u00f2 la sua benedizione ai sacerdoti raccolti con il loro vescovo per i santi esercizi. Verranno ripetuti ogni anno. Il 29 gennaio 1948 annunci\u00f2 la \"Peregrinatio Sancti Domnini\". Il 12 ottobre 1949 fece iniziare i lavori del nuovo seminario, donando tutti i suoi risparmi. Il 2 febbraio 1950 comunic\u00f2 che per l'Anno Santo in tutte le parrocchie verr\u00e0 fatta la \"Peregrinatio Mariae\". Nel dicembre 1950 termin\u00f2 la seconda visita pastorale; nel 1951 inizi\u00f2 la terza visita pastorale. Il 2 febbraio 1952 organizz\u00f2 con i parroci urbani la missione paolina.\nLa sua figura nobilissima di asceta, per la sua particolare modestia, carit\u00e0 e bont\u00e0 era cara a tutti i fidentini.\nCausa di beatificazione.\nIl 4 marzo 2007, con solenne apertura nella cattedrale di Fidenza, il vescovo Maurizio Galli ha avviato la causa di beatificazione.\nGenealogia episcopale.\nLa genealogia episcopale \u00e8:"}
{"id": "2216992", "revid": "287204", "url": "https://it.wikipedia.org/wiki?curid=2216992", "title": "Kalka (citt\u00e0)", "text": "Kalka \u00e8 una citt\u00e0 dell'India di 30.887 abitanti, situata nel distretto di Panchkula, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 50' 11 N e 76\u00b0 56' 04 E.\nSociet\u00e0.\nEvoluzione demografica.\nAl censimento del 2001 la popolazione di Kalka assommava a 30.887 persone, delle quali 16.828 maschi e 14.059 femmine. I bambini di et\u00e0 inferiore o uguale ai sei anni assommavano a 3.448, dei quali 1.847 maschi e 1.601 femmine. Infine, coloro che erano in grado di saper almeno leggere e scrivere erano 24.045, dei quali 13.682 maschi e 10.363 femmine."}
{"id": "2216993", "revid": "599013", "url": "https://it.wikipedia.org/wiki?curid=2216993", "title": "LaBradford Smith", "text": ""}
{"id": "2216996", "revid": "174925", "url": "https://it.wikipedia.org/wiki?curid=2216996", "title": "Poichilotermia", "text": ""}
{"id": "2217001", "revid": "919135", "url": "https://it.wikipedia.org/wiki?curid=2217001", "title": "Modello lineare generalizzato", "text": "I modelli lineari generalizzati (GLM) sono una generalizzazione del pi\u00f9 classico modello lineare nell'ambito della regressione lineare. Mentre nel modello lineare classico si ipotizza che la variabile endogena sia distribuita in modo normale, nell'ambito dei modelli lineari generalizzati la variabile endogena pu\u00f2 essere distribuita come una qualsiasi variabile casuale della famiglia esponenziale e dunque, oltre alla variabile casuale normale anche le variabili casuali binomiale, poissoniana, gamma, normale inversa e altre.\nI modelli lineari generalizzati vennero formulati da John Nelder e Robert Wedderburn\ncome un modo per uniformare all'interno di un unico modello diversi altri modelli statistici, compreso il modello lineare, le regressione logistica e la regressione poissoniana.\nRiesce in questo modo a incorporare anche altri modelli.\nIntuizione.\nLa regressione lineare ordinaria prevede il valore atteso di una data quantit\u00e0 sconosciuta (la variabile di risposta, una variabile casuale) come combinazione lineare di un insieme di valori osservati (predittori). Ci\u00f2 implica che un cambiamento costante in un predittore porta a un cambiamento costante nella variabile di risposta (cio\u00e8 un modello a risposta lineare). Ci\u00f2 \u00e8 appropriato quando la variabile di risposta pu\u00f2 variare, con buona approssimazione, indefinitamente in entrambe le direzioni, o pi\u00f9 generalmente per qualsiasi quantit\u00e0 che varia solo di una quantit\u00e0 relativamente piccola rispetto alla variazione delle variabili predittive, ad es. altezze umane.\nTuttavia, queste ipotesi non sono appropriate per alcuni tipi di variabili di risposta. Ad esempio, nei casi in cui si prevede che la variabile di risposta sia sempre positiva e che vari in un ampio intervallo, i cambiamenti costanti dell'input portano a variazioni di output che variano geometricamente (cio\u00e8 in modo esponenziale), piuttosto che costantemente. Ad esempio, supponiamo che un modello di previsione lineare apprenda da alcuni dati (forse tratti principalmente da grandi spiagge) che una diminuzione della temperatura di 10 gradi porterebbe a 1.000 persone in meno a visitare la spiaggia. \u00c8 improbabile che questo modello si generalizzi bene su spiagge di dimensioni diverse. Pi\u00f9 specificamente, il problema \u00e8 che se si utilizza il modello per prevedere la nuova presenza con un calo di temperatura di 10 gradi per una spiaggia che riceve regolarmente 50 bagnanti, si prevede un valore di presenza impossibile di -950 bagnanti. Logicamente, un modello pi\u00f9 realistico prevederebbe invece un tasso costante di maggiore frequentazione della spiaggia (ad es. un aumento di 10 gradi porta a un raddoppio della frequentazione della spiaggia e un calo di 10 gradi porta a un dimezzamento delle presenze). Tale modello \u00e8 definito modello a risposta esponenziale (o modello log-lineare, poich\u00e9 si prevede che il logaritmo della risposta vari linearmente).\nAllo stesso modo, un modello che predice una probabilit\u00e0 di fare una scelta s\u00ec/no (una variabile di Bernoulli) \u00e8 ancora meno adatto come modello a risposta lineare, poich\u00e9 le probabilit\u00e0 sono limitate su entrambe le estremit\u00e0 (devono essere comprese tra 0 e 1). Si immagini, ad esempio, un modello che prevede la probabilit\u00e0 che una determinata persona vada in spiaggia in funzione della temperatura. Un modello ragionevole potrebbe prevedere, ad esempio, che una variazione di 10 gradi renda una persona due volte pi\u00f9 o meno propensa ad andare in spiaggia. Ma cosa significa \"due volte pi\u00f9 probabile\" in termini di probabilit\u00e0? Non pu\u00f2 letteralmente significare raddoppiare il valore di probabilit\u00e0 (ad es. 50% diventa 100%, 75% diventa 150%, ecc.). Piuttosto, sono le probabilit\u00e0 che raddoppiano: da 2:1 a 4:1, a 8:1, ecc. Tale modello \u00e8 un modello logistico.\nI modelli lineari generalizzati coprono tutte queste situazioni consentendo variabili di risposta che hanno distribuzioni arbitrarie (piuttosto che distribuzioni semplicemente normali) e che una funzione arbitraria della variabile di risposta (la funzione di collegamento) vari linearmente con i valori previsti (piuttosto che assumere che la risposta stessa debba variare linearmente). Ad esempio, il caso precedente del numero previsto di partecipanti alla spiaggia sarebbe tipicamente modellato con una distribuzione di Poisson e un collegamento logaritmico, mentre il caso della probabilit\u00e0 prevista di frequentazione della spiaggia sarebbe tipicamente modellato con una distribuzione di Bernoulli (o distribuzione binomiale, a seconda di come viene esattamente formulato il problema) e una funzione di collegamento log-odds (o logit).\nPanoramica.\nIn un GLM, ciascun valore dalla variabile dipendente formula_1 si assume venga generato da una particolare variabile casuale della famiglia esponenziale, la quale comprende parecchie variabili casuali quali binomiale, poissoniana, gamma, normale inversa e altre. La media formula_2 della distribuzione dipende dalla variabile indipendente formula_3:\ndove formula_5 \u00e8 il valore atteso di formula_1; formula_7 \u00e8 il predittore lineare, ovvero una combinazione lineare di formula_3 e parametri ignoti formula_9; formula_10 \u00e8 la cosiddetta funzione di collegamento.\nIn questo ambito, la varianza \u00e8 tipicamente una funzione formula_11 della media:\nCi\u00f2 risulta conveniente se formula_11 \u00e8 distribuita come una variabile aleatoria della famiglia esponenziale, ma la varianza pu\u00f2 essere semplicemente una funzione del valore stimato.\nI parametri ignoti formula_9 vengono stimati solitamente con il metodo della massima verosimiglianza, quello della massima quasi-verosimiglianza o con tecniche bayesiane.\nLe componenti del modello.\nIl GLM \u00e8 composto da tre elementi:\nDistribuzione della probabilit\u00e0.\nUna famiglia esponenziale iperdispersa di distribuzioni \u00e8 una generalizzazione di una famiglia esponenziale e il modello di dispersione esponenziale di distribuzioni e include quelle famiglie di distribuzioni di probabilit\u00e0, con parametri formula_19 e formula_20, mentre la funzione di densit\u00e0 formula_15, per il caso di una distribuzione discreta pu\u00f2 essere espressa nella forma:\nIl \"parametro di dispersione\", formula_20, tipicamente \u00e8 noto ed \u00e8 solitamente correlato alla varianza della distribuzione. Le funzioni formula_24, formula_25, formula_26, formula_27, e formula_28 sono conosciute. Molte distribuzioni comuni appartengono a questa famiglia, tra cui la normale, l'esponenziale, la gamma, la Poisson, la Bernoulli e (per un numero fisso di prove) la binomiale, la multinomiale e la binomiale negativa.\nNel caso in cui formula_29 e formula_19 siano dei semplici scalari formula_31 e formula_32, il modello diventa:\nIl parametro formula_19 \u00e8 correlato alla media della distribuzione. Se formula_25 \u00e8 la funzione identit\u00e0, si suol dire che la distribuzione \u00e8 nella forma canonica (o \"forma naturale\"). Si noti che qualsiasi distribuzione pu\u00f2 essere convertita in forma canonica mediante la sostituzione di formula_19 con formula_37 per mezzo della trasformazione formula_38. \u00c8 sempre possibile convertire formula_27 in termini del nuovo parametro formula_37, anche se formula_41 non \u00e8 una funzione invertibile. Se inoltre, formula_26 \u00e8 l'identit\u00e0 e formula_20 \u00e8 conosciuto, allora formula_19 \u00e8 detto \"parametro canonico\" (o parametro naturale) ed \u00e8 correlato alla media dalla relazione"}
{"id": "2217002", "revid": "287204", "url": "https://it.wikipedia.org/wiki?curid=2217002", "title": "Kharkhoda", "text": "Kharkhoda \u00e8 una citt\u00e0 dell'India di 18.758 abitanti, situata nel distretto di Sonipat, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 52' 60 N e 76\u00b0 50' 60 E e ha un'altitudine di 207 .\nSociet\u00e0.\nEvoluzione demografica.\nAl censimento del 2001 la popolazione di Kharkhoda assommava a 18.758 persone, delle quali 10.022 maschi e 8.736 femmine. I bambini di et\u00e0 inferiore o uguale ai sei anni assommavano a 2.925, dei quali 1.621 maschi e 1.304 femmine. Infine, coloro che erano in grado di saper almeno leggere e scrivere erano 12.030, dei quali 7.139 maschi e 4.891 femmine."}
{"id": "2217005", "revid": "300067", "url": "https://it.wikipedia.org/wiki?curid=2217005", "title": "Wayne Sappleton", "text": ""}
{"id": "2217007", "revid": "767487", "url": "https://it.wikipedia.org/wiki?curid=2217007", "title": "Distribuzione normale inversa", "text": "In teoria delle probabilit\u00e0 la distribuzione normale inversa (o gaussiana inversa) \u00e8 una distribuzione di probabilit\u00e0 continua dipendente da due parametri definita sui numeri reali positivi. \u00c8 usata tra l'altro nel Modello lineare generalizzato.\nDefinizione.\nUna distribuzione normale inversa con parametri formula_1 e formula_2 ha come funzione di densit\u00e0 di probabilit\u00e0\nformula_3\nper \"x\" &gt; 0.\nCaratteristiche.\nIl valore atteso di una variabile casuale normale inversa \"X\" \u00e8\nLa varianza \u00e8\nper cui la deviazione standard\ne il coefficiente di variazione \u00e8\nIl coefficiente di asimmetria viene indicato con\nLa funzione caratteristica \u00e8 data da\nmentre la funzione generatrice dei momenti della v.c. normale inversa \u00e8\nTeorema.\nSomma di v.c. normali inverse identiche.\nSiano formula_11 tutte variabili casuali distribuite come una normale inversa con i parametri formula_12 e formula_13, allora la loro media formula_14 \u00e8 nuovamente una v.c. normale inversa, ma con i parametri formula_15 e formula_13."}
{"id": "2217008", "revid": "1005847", "url": "https://it.wikipedia.org/wiki?curid=2217008", "title": "Elezioni parlamentari in Islanda del 2007", "text": "Le elezioni parlamentari in Islanda del 2007 si tennero il 12 maggio per il rinnovo dell'Althing. In seguito all'esito elettorale, Geir Haarde, espressione del Partito dell'Indipendenza, fu confermato Primo ministro; nel 2009 fu sostituito da J\u00f3hanna Sigur\u00f0ard\u00f3ttir, esponente di Alleanza Socialdemocratica."}
{"id": "2217012", "revid": "818367", "url": "https://it.wikipedia.org/wiki?curid=2217012", "title": "Strix nebulosa", "text": "L'allocco di Lapponia o gufo della Lapponia o grande gufo grigio (Strix nebulosa ) \u00e8 un grande uccello rapace notturno appartenente alla famiglia Strigidae, distribuito in tutta l'emisfero nord, nelle foreste di conifere che precedono la tundra.\nDescrizione.\nGli adulti hanno una grande mole, una testa arrotondata di colore grigio, sopracciglia bianche che costeggiano gli occhi fino alla base del becco. Questo allocco si \u00e8 adattato molto bene alla visuale notturna, ha infatti grossi occhi puntati in avanti di colore o giallo oro o giallastro a pupilla nera, dotati di cellule particolari che catturano la luce (circa 56.000 per millimetro quadrato), anche la pi\u00f9 piccola. Questi strix vedono in bianco e nero: non hanno, infatti, cellule a cono dal momento che il colore non \u00e8 necessario per la visione notturna. Gli occhi sono posizionati sulla parte anteriore della testa e hanno un campo di sovrapposizione del 50-70%, che \u00e8 meglio della visione binoculare dei rapaci diurni (che hanno una sovrapposizione del 30-50%). In sostanza l'allocco di Lapponia ha una vista che \u00e8 da 10 a 100 volte meglio di quella umana in condizioni di scarsa illuminazione, ma se il suo occhio viene esposto alla luce pu\u00f2 danneggiarsi seriamente, essendo particolarmente fotosensibile. Le orecchie sono asimmetriche, protette da un lembo di pelle e dal piumaggio, gli allocchi di Lapponia hanno una grande capacit\u00e0 uditiva. La struttura interna dell'orecchio ha un gran numero di neuroni uditivi, infatti ha la capacit\u00e0 di rilevare i suoni a frequenza bassissima anche a notevole distanza; i quali potrebbero includere un fruscio da parte di una preda che si muove nella vegetazione o il respiro di un uccello. .\nGli allocchi di Lapponia hanno un becco affilato, ricurvo-uncinato verso il basso e artigli forti e resistenti, con unghie affilate e taglienti poste all'estremit\u00e0 di grosse zampe. Il corpo \u00e8 leggero, grigio, con striature scure e macchie bianche. Il petto \u00e8 bianco con macchie marroni. I sessi sono simili e differiscono solo di mole, la femmina \u00e8 circa il 5% pi\u00f9 grossa del maschio. Questo gufo non ha i ciuffi auricolari e presenta il pi\u00f9 grande disco facciale (che possiede rughe ricoperte da pelle molto evidenti e presenti fin dalla nascita) di qualsiasi altro rapace notturno.\nIn termini di lunghezza l'allocco di Lapponia ha come rivali, in Eurasia, il gufo reale e il bubo blakistoni, che \u00e8 il gufo pi\u00f9 grande al mondo. Tuttavia, gran parte della sua mole, \u00e8 ingannevole, in quanto \u00e8 aumentata dal folto piumaggio protettivo. La coda \u00e8 lunga e larga, la testa \u00e8 scura. L'allocco di Lapponia ha un corpo pi\u00f9 leggero rispetto a quello della maggior parte degli altri grandi gufi. La grandezza varia da 61 a 84 centimetri di altezza, in media 72 centimetri per le femmine e 67 centimetri per i maschi. L'apertura alare pu\u00f2 superare i 152 centimetri, ma in media 142 centimetri per le femmine e 140\u00a0cm per i maschi. L'adulto pesa circa dai 700 ai 1800 grammi, in media 1290 g per le femmine e 1000 g per i maschi. I maschi sono di solito pi\u00f9 piccoli delle femmine, come nella maggior parte delle specie di gufo. Il segreto del volo silenzioso di questi gufi sta nelle ali, le penne primarie sono infatti dotate di bordo sfrangiato in modo da opporre meno resistenza all'aria.\nI parenti pi\u00f9 prossimi dell'allocco di Lapponia sono l'allocco degli Urali (\"Strix uralensis\"), che per\u00f2 non ha il disco facciale rugoso, ha colori diversi e dimensioni leggermente minori, e il Gufo reale (\"Bubo bubo\") che per\u00f2 \u00e8 pi\u00f9 grosso, ha i ciuffi auricolari, non ha il disco facciale ed ha colori diversi. Le abitudini notturne e misteriose hanno facilmente associato i gufi con la sfortuna e la morte.\nDistribuzione e habitat.\nQuesto allocco vive nelle foreste di conifere (taiga) e di latifoglie nordiche (betulle o altri alberi resistenti al freddo) del Nord America (dall'Alaska al Canada e negli Stati Uniti del nord, nelle montagne rocciose interne) e dell'Eurasia del nord (dalla Scandinavia settentrionale lungo tutta la Russia del nord fino alla punta estrema della Cina, che ha foreste miste, punta estrema del Kazakistan, che ha la taiga, e Mongolia dell'estremo nord, che ha la Taiga). Si tratta di una specie stanziale, ma pu\u00f2 diventare migratrice errante e spostarsi verso sud e sud-est quando il cibo scarseggia. Il loro habitat \u00e8 il fitto bosco, vicino a spazi aperti, come prati o torbiere o in luoghi con ruscelli d'acqua. Una piccola popolazione di circa 100 uccelli vive nella Sierra Nevada, in California. A volte questa specie pu\u00f2 cacciare nella tundra ma vi rimane solo per una notte in quanto non vi sono alberi per riposare. L'allocco di Lapponia presenta tre sottospecie: \"Lapponica\", \"Nebulosa\" e \"Elisabethae\".\nL'allocco di Lapponia ha una distribuzione discontinua che si estende in tutta l'Eurasia del nord e Nord America, preferendo luoghi con accesso alle risorse idriche. \u00c8 specie molto territoriale. \nLa popolazione non rischia l'estinzione ma, comunque, non vi \u00e8 evidenza di un aumento globale.\nBiologia.\nL'allocco di Lapponia ha abitudini prevalentemente notturne.\nQuesti uccelli sanno aspettare, ascoltare, individuare la preda, e poi, appena trovano il momento giusto, spiccano il volo che \u00e8 silenziosissimo e svelto per afferrare la preda. La loro grande sensibilit\u00e0 \u00e8 dovuta ai grandi dischi facciali coperti di penne, che guidano le onde sonore verso le orecchie, cos\u00ec il gufo pu\u00f2 localizzare le prede. Durante la nidificazione l'allocco di Lapponia caccia principalmente nella di notte ma anche durante l'alba e il tramonto, il resto dell'anno \u00e8 attivo soprattutto durante la notte. Ha un eccellente udito, e pu\u00f2 individuare (e quindi catturare) anche una preda in movimento sotto 60\u00a0cm di neve e in una serie di gallerie. I gufi possono schiantarsi con la neve che potrebbe sostenere il peso di un 180 libbre a persona senza farsi nulla. A differenza della pi\u00f9 libera aquila e dei ciuffati gufi, l'allocco di Lapponia dipende quasi completamente dai piccoli roditori, loro sono la sua pi\u00f9 importante fonte di nutrimento. A volte pu\u00f2 prendere, se ha fortuna, altre prede quali lepri, talpe, toporagni, donnole, tordi, tetraone, piccoli falchi e anatre (prima di mangiarle squarciano la carne con il becco per poi inghiottire le prede intere e rigurgitare pelo (o penne) e ossa sotto forma di un bolo). I giovani di allocco di Lapponia possono cadere preda di orsi e di grandi falchi, mentre gli adulti possono essere preda di Gufi reali e linci. \nIl richiamo degli adulti \u00e8 una serie di \"whuu-uuh\" molto profondi, lugubri, sinistri, che spaccano il silenzio notturno (per questo che la sua immagine, come quella di altri gufi \u00e8 sempre stata associata alla morte e al silenzio di tomba), ritmici, dato che di solito sono usati per marcare il loro territorio o avere relazioni con le femmine o con la loro prole. Il giovane emette degli \"shriek\" o dei fruscii. Nella caccia amano restare immobili sugli alberi per poi lanciarsi sulla preda ignara. Gli allocchi di Lapponia sono molto territoriali. Il verso \u00e8 facilmente imitato con le mani, tenute a forma di coppa chiusa, soffiando leggermente attraverso delle aperture tra i pollici, uno studio inglese ha trovato che questa imitazione produce una risposta entro 30 minuti nel 94% delle prove. \nAlimentazione.\nL'allocco di Lapponia si nutre principalmente di topi dei boschi, piccoli mammiferi come conigli, uccelli e anche altri piccoli gufi come le civette o l'allocco comune (\"Strix aluco\"). La caccia si svolge interamente di notte, solamente in caso di prole pu\u00f2 cacciare all'alba o al crepuscolo ma mai di giorno. L'allocco di Lapponia, prima di andare sulla preda, ama restare sopra un albero, in silenzio e in attesa finch\u00e9, trovata la preda, si lancia silenziosamente in una planata verso il basso per prendere la sua vittima. \nLa preda viene ingerita intera, con le parti indigeste vengono rigurgitate in forma di un bolo di pelle e ossa. Queste palline sono composte principalmente dalla pelliccia, dalle penne, e dalle ossa sporgenti.\nI pi\u00f9 deboli gufi di bosco, come l'allocco comune o le civette, non possono competere con il pi\u00f9 forte allocco di Lapponia, che pu\u00f2 prenderli come preda. Lui stesso, per\u00f2, pu\u00f2 cadere vittima di orsi, Gufi reali (\"Bubo bubo\"), altri gufi grossi, rapaci diurni e volpi.\nRiproduzione e spostamenti.\nLe coppie di allocco di Lapponia si formano in genere quando i gufi hanno un anno, cio\u00e8 quando divengono maturi sessualmente, e rimangono insieme per tutta la vita. Una coppia difende il territorio per tutto l'anno ma con poca cura se, nel caso, i limiti cambino di anno in anno. \nLa coppia ama dormire su un ramo vicino al tronco di un albero durante il giorno per poi andare a cacciare durante la notte. Quando di giorno gli allocchi dormono, possono cadere vittima di disturbi da parte di uccelli che, a volte, possono persino ucciderlo facendolo cadere dall'albero. L'allocco di Lapponia, che non costruisce il nido, nidifica prevalentemente in nidi abbandonati da altri uccelli (soprattutto rapaci) o in un buco di un albero. Questo gufo pu\u00f2 usare anche vecchie cove di scoiattolo, dopo aver ucciso il proprietario. Nidifica da febbraio in poi, raramente prima della met\u00e0 di marzo. Le uova sono bianco lucido, di 42,7\u00a0mm x 53\u00a0mm in termini di dimensioni e dal peso di 45,0 g. Solitamente depone da due a nove uova, che vengono incubate dalla sola femmina per 30 giorni. I pulcini nascono ciechi e sordi e sono completamente dipendenti dai genitori per altri 35-39 giorni. I giovani saltano o cadono dal nido a 3 o 4 settimane e iniziano a volare a 1 o 2 settimane dopo questo e sono costantemente tenuti sotto controllo dalla madre. Durante questa fase la femmina inizia a dormire su un albero vicino al nido, insieme ai suoi piccoli. Il giovane salta o cade dal nido a 3 o 4 settimane e inizia a volare a 1 o 2 settimane dopo questo. \nQuesta specie \u00e8 molto intrepida nella difesa del suo nido e dei giovani. Come altri gufi, questa specie colpisce l'intruso alla testa con i suoi artigli taglienti. Poich\u00e9 il suo volo \u00e8 silenzioso, esso non pu\u00f2 essere rilevato finch\u00e9 non \u00e8 troppo tardi per evitare il pericolo.\nLa volpe, per\u00f2, uccide molti giovani e inesperti gufi. I genitori danno assistenza ai giovani uccelli per due o tre mesi dopo il loro involo, ma da agosto a novembre i novelli devono per forza trovare un territorio da occupare, altrimenti morirebbero di fame. Il tasso di sopravvivenza dei giovani gufi \u00e8 sconosciuta, ma quello annuale per gli adulti \u00e8 del 76,8%. La durata media della vita \u00e8 di circa 5 anni, ma un esemplare di et\u00e0 superiore ai 18 anni \u00e8 stato registrato. \nUno studio danese ha dimostrato che la predazione da parte dei mammiferi, in particolare della Volpe, \u00e8 un importante causa di mortalit\u00e0 dei giovani, il 36% muore tra l'uscita dal nido e indipendenza. Il rischio di mortalit\u00e0 \u00e8 del 14% nel mese di aprile e del 58% o pi\u00f9 nel mese di giugno. La quantit\u00e0 di animali predati favorisce la selezione naturale. L'abbondanza di cibo nella zona, di solito, \u00e8 responsabile del numero di uova della femmina, pi\u00f9 cibo c'\u00e8 e pi\u00f9 uova fa, meno cibo c'\u00e8 meno uova fa. Pu\u00f2 anche non farne neanche una. Questa \u00e8 una caratteristica piuttosto comune nei gufi. Se il cibo \u00e8 scarso, prima di riprodursi l'allocco di Lapponia pu\u00f2 viaggiare anche molto per trovare pi\u00f9 prede, con piccole migrazioni di molti esemplari ma sempre nelle foreste in cui vive. Bench\u00e9 essi non migrano, molti esemplari sono almeno un po' nomadi, diventano migratori erratici (ma restano sempre nelle grandi foreste in cui vivono).\nConservazione.\nLa raccolta di legname \u00e8, forse, la pi\u00f9 grande minaccia per questa specie. Intensificare la raccolta vuole significare ridurre il legname vivo e aumentare quello morto, molto spesso sono i grandi alberi cavi, utilizzati per la nidificazione e usati dai giovani per addestrarsi prima di poter volare (e per avere copertura e protezione), ad essere abbattuti. Vi sono delle strutture (fatte appositamente per l'uso da parte di questa specie) utilizzate da questi gufi per nidificare. La specie \u00e8 molto pi\u00f9 comune nelle zone protette dei parchi. Il suolo della foresta europea si \u00e8 ridotto (anche se di molto poco) a causa del pascolo per il bestiame. In Italia l'allocco di Lapponia \u00e8 assente in quanto il clima \u00e8 troppo caldo. \u00c8 specie colpita dalla lotta ai nocivi, tuttavia la popolazione viene considerata stabile dalla Lista rossa IUCN, che le ha pertanto attribuito lo status \"LC\" (rischio minimo)."}
{"id": "2217016", "revid": "1943839", "url": "https://it.wikipedia.org/wiki?curid=2217016", "title": "Fede, speranza, carit\u00e0", "text": "Fede, speranza, carit\u00e0 \u00e8 un album del gruppo musicale italiano Jet, pubblicato dalla Durium (catalogo ms A 77037) nel 1972.\nTracce.\nTutti i brani scritti da Piero Cassano, Renzo Cochis e Felice Piccarreda."}
{"id": "2217021", "revid": "287204", "url": "https://it.wikipedia.org/wiki?curid=2217021", "title": "Kalayat", "text": "Kalayat \u00e8 una citt\u00e0 dell'India di 16.747 abitanti, situata nel distretto di Kaithal, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 40' 27 N e 76\u00b0 14' 45 E.\nSociet\u00e0.\nEvoluzione demografica.\nAl censimento del 2001 la popolazione di Kalayat assommava a 16.747 persone, delle quali 8.812 maschi e 7.935 femmine. I bambini di et\u00e0 inferiore o uguale ai sei anni assommavano a 2.804, dei quali 1.577 maschi e 1.227 femmine. Infine, coloro che erano in grado di saper almeno leggere e scrivere erano 9.429, dei quali 5.697 maschi e 3.732 femmine."}
{"id": "2217024", "revid": "767487", "url": "https://it.wikipedia.org/wiki?curid=2217024", "title": "Derek Smith", "text": ""}
{"id": "2217031", "revid": "123972225", "url": "https://it.wikipedia.org/wiki?curid=2217031", "title": "Charles Lynch", "text": "Ricordato per la sua \"Legge di Lynch\" (linciaggio)."}
{"id": "2217034", "revid": "287204", "url": "https://it.wikipedia.org/wiki?curid=2217034", "title": "Kanina", "text": "Kanina \u00e8 una citt\u00e0 dell'India di 10.196 abitanti, situata nel distretto di Mahendragarh, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 19' 60 N e 76\u00b0 19' 0 E e ha un'altitudine di 245 .\nSociet\u00e0.\nEvoluzione demografica.\nAl censimento del 2001 la popolazione di Kanina assommava a 10.196 persone, delle quali 5.299 maschi e 4.897 femmine. I bambini di et\u00e0 inferiore o uguale ai sei anni assommavano a 1.451, dei quali 779 maschi e 672 femmine. Infine, coloro che erano in grado di saper almeno leggere e scrivere erano 7.058, dei quali 4.175 maschi e 2.883 femmine."}
{"id": "2217035", "revid": "1305772", "url": "https://it.wikipedia.org/wiki?curid=2217035", "title": "Alice Dunbar Nelson", "text": "\u00c8 stata una delle pi\u00f9 famose afroamericane coinvolte nel fenomeno della Harlem Renaissance. Il suo primo marito fu il poeta Paul Laurence Dunbar, in seguito spos\u00f2 il fisico Henry A. Callis e, per ultimo, Robert J. Nelson, un altro poeta. Era bisessuale e pare che il marito Paul Dunbar fosse turbato dalle relazioni lesbiche da lei intrattenute.\nBiografia.\nNacque a New Orleans da genitori di classe media. Patricia Wright era una sarta ex schiava e Joseph Moore un commerciante. I due facevano parte della comunit\u00e0 creola della citt\u00e0.\nNonostante in quel periodo meno del 5% della popolazione avesse accesso all'universit\u00e0, riusc\u00ec a laurearsi alla Straight University (ora Dillard University) nel 1892 ed inizi\u00f2 a lavorare come insegnante alla scuola pubblica di New Orleans.\nNel 1895 la sua prima raccolta di racconti e poesie, \"Violets and Other Tales\", fu pubblicata da The Monthly Review. Circa nello stesso periodo, si trasfer\u00ec a New York, dove spos\u00f2 il poeta ed editore Paul Dunbar nel 1898. Insegnava alla White Rose Mission (White Rose Home for Girls) di Harlem, che aveva cofondato. Dopo il matrimonio, lei e il marito si trasferirono a Washington. Si separarono nel 1902 ma non divorziarono mai. Paul Dunbar mor\u00ec nel 1906. Alice Dunbar si trasfer\u00ec nuovamente a Wilmington (Delaware), e prese ad insegnare alla Howard High School. Nel 1910 spos\u00f2 Henry A. Callis, fisico e professore della Howard University, ma la relazione termin\u00f2 con un divorzio. In seguito spos\u00f2 Robert Nelson, col quale visse fino alla morte.\nNel 1913 e 1914 la Dunbar fu coredattrice e scrittrice per l\u2019\"A.M.E. Review\", un'influente pubblicazione religiosa prodotta dalla Chiesa metodista. Nel 1916 spos\u00f2 il poeta Robert J. Nelson. Dal 1920 fu coredattrice del giornale \"Wilmington Advocate\" e pubblic\u00f2 \"The Dunbar Speaker and Entertainer\", un'antologia letteraria destinata ad un pubblico di afroamericani.\nAlice Dunbar Nelson fu anche attivista per i diritti delle donne e degli afroamericani. Nel 1918 si fece rappresentante del \"Woman's Committee of the Council of Defense\". Nel 1924 milit\u00f2 nella campagna per l'approvazione del Dyer Anti-Lynching Bill. Divenne anche membro onorario della Delta Sigma Theta Sorority, Incorporated."}
{"id": "2217041", "revid": "300067", "url": "https://it.wikipedia.org/wiki?curid=2217041", "title": "Vince Taylor (cestista)", "text": ""}
{"id": "2217045", "revid": "371529", "url": "https://it.wikipedia.org/wiki?curid=2217045", "title": "Pinball Wizard/Dogs Part Two", "text": "Pinball Wizard/Dogs Part Two \u00e8 il 15\u00b0 singolo del gruppo musicale britannico The Who, pubblicato nel Regno Unito nel 1969; il primo brano proviene dall'album \"Tommy\".\nTracce.\nLato A\nLato B\nI brani.\nPinball Wizard\n\"Pinball Wizard\" (letteralmente \"Mago del flipper\") \u00e8 scritto dal punto di vista di un campione mondiale di flipper, chiamato nel librettino dell'album \"Local Lad\", stupito dall'incredibile talento del protagonista Tommy Walker. Secondo l'autore, il brano presenta delle influenze della musica barocca del compositore britannico Henry Purcell.\nDogs (Part Two)\nLa B-side del singolo \u00e8 uno strumentale accreditato a Keith Moon e \"Towser &amp; Jason\" (rispettivamente i cani di Pete Townshend e John Entwistle). Nonostante il titolo per\u00f2, il brano non possiede nessun collegamento musicale con il precedente singolo britannico degli Who, \"Dogs/Call Me Lightning\".\nAccoglienza.\nIl disco arriv\u00f2 in quarta posizione nelle classifiche inglesi e in diciannovesima negli Stati Uniti.\nInfluenza culturale.\nIl pezzo \"Pinball Wizard\" \u00e8 stato cantato nel programma televisivo \"Rock Star: Supernova\" da Storm Large e appare nei videogiochi \"Rock Band 2\" e \"Karaoke Revolution: American Idol Encore 2\"; la NanoTech Entertainment ha inoltre messo in commercio recentemente un controller per PC, chiamato per l'appunto \"Pinball Wizard\".\nUn richiamo del riff d'apertura di \"Pinball Wizard\" \u00e8 nel brano \"Small Beginnings\" della band Flash del 1972, suonato da Peter Banks."}
{"id": "2217049", "revid": "287204", "url": "https://it.wikipedia.org/wiki?curid=2217049", "title": "Kansepur", "text": "Kansepur \u00e8 una suddivisione dell'India, classificata come \"census town\", di 14.943 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 30\u00b0 09' 22 N e 77\u00b0 16' 12 E.\nSociet\u00e0.\nEvoluzione demografica.\nAl censimento del 2001 la popolazione di Kansepur assommava a 14.943 persone, delle quali 7.963 maschi e 6.980 femmine. I bambini di et\u00e0 inferiore o uguale ai sei anni assommavano a 1.801, dei quali 982 maschi e 819 femmine. Infine, coloro che erano in grado di saper almeno leggere e scrivere erano 10.640, dei quali 6.095 maschi e 4.545 femmine."}
{"id": "2217050", "revid": "23117", "url": "https://it.wikipedia.org/wiki?curid=2217050", "title": "Javier Baraja Vegas", "text": ""}
{"id": "2217051", "revid": "580", "url": "https://it.wikipedia.org/wiki?curid=2217051", "title": "Aqua Alsietina", "text": "L'acquedotto dell'Aqua Alsietina, chiamato anche \"aqua Augusta\", fu il settimo acquedotto di Roma.\nStoria.\nVenne costruito nel 2 a.C. da Augusto per il servizio della naumachia, il lago artificiale per gli spettacoli di combattimenti navali, che l'imperatore aveva appena fatto realizzare nella zona di Trastevere.\nL'acquedotto era probabilmente destinato fin dall'origine ad un tale scopo: l'acqua infatti non era potabile, e quando non veniva utilizzata per la naumachia era impiegata a scopi agricoli e per l'irrigazione dei \u201cgiardini di Cesare\u201d, il parco che lo stesso Cesare volle fosse reso pubblico dopo la sua morte. In considerazione del notevole salto di quota che l'acqua compiva scendendo dal Gianicolo, sembra probabile anche una utilizzazione per il movimento delle pale dei mulini di Trastevere.\nRaccoglieva l'acqua dal lago di Martignano, il \"lacus Alsietinus\", appunto, un piccolo bacino nei pressi del lago di Bracciano.\nLa portata giornaliera era di 392 quinarie, (superiore quindi solo all'acquedotto dell\u2019\"Aqua Tepula\"), pari a 188 litri al secondo, cio\u00e8 16.228 m3 al giorno): di queste, 254 erano riservate all'uso dell'imperatore e le restanti 138 venivano concesse in uso ai privati.\nIl percorso, interamente sotterraneo tranne un tratto di circa 500 metri su arcate, era lungo 22,172 miglia romane, quasi 33\u00a0km, di cui si conosce (e comunque con una certa approssimazione) solo il tratto iniziale di circa 200 m, corrispondente al cunicolo, ricavato direttamente nella roccia di tufo, da cui l'acquedotto riceveva l'acqua del lago. Per il resto \u00e8 solo possibile avanzare ipotesi e congetture in base alla lunghezza e alle caratteristiche del territorio. Con una certa approssimazione, quindi, doveva probabilmente seguire il percorso della via Cassia e della via Trionfale fino nei pressi della localit\u00e0 oggi chiamata Osteria Nuova. Poco pi\u00f9 avanti, nei pressi di Santa Maria di Galeria, piegava a sud verso le zone di San Nicola e Porcareccia, quindi dopo la localit\u00e0 Maglianella attraversava quella che \u00e8 oggi l'area di Villa Doria Pamphilj ed entrava in Roma in prossimit\u00e0 dell'attuale Porta San Pancrazio, da cui scendeva in Trastevere (nei pressi di Villa Spada \u00e8 stato rinvenuto l'unico tratto urbano tuttora conosciuto) fino verso l'attuale Piazza San Cosimato, dove si trovava il bacino per la naumachia.\nDato l'utilizzo a cui l'acqua era destinata, non era necessaria la presenza di alcun bacino di decantazione, le \"piscinae limariae\" che invece erano indispensabili negli altri acquedotti per la depurazione delle acque destinate all'uso alimentare.\nNel 109 l'imperatore Traiano effettu\u00f2 un consistente intervento di restauro, a seguito del quale venne realizzato un nuovo condotto che coincideva solo parzialmente con quello originario.\nRisulta che ancora nel III secolo la naumachia fosse funzionante, ma venne abbandonata poco dopo anche a causa di un rilevante abbassamento del livello del \"lacus Alsietinus\" (circa 30 m), che lasci\u00f2 in secco il canale di alimentazione. L'abbassamento del lago di Martignano fu dovuto a cause del tutto naturali, come anche il successivo progressivo rialzamento, tanto che, nel 1612, papa Paolo V utilizz\u00f2 l'acqua e la preesistente struttura per la realizzazione dell'Acquedotto Paolo, per l'approvvigionamento idrico delle zone del Gianicolo, di Trastevere e del Vaticano. Attualmente il livello del lago si trova a circa 12 m al disotto del livello di epoca augustea."}
{"id": "2217052", "revid": "26630", "url": "https://it.wikipedia.org/wiki?curid=2217052", "title": "Tempo (azienda)", "text": "Tempo \u00e8 la prima marca tedesca per i fazzoletti di carta fondata a Berlino nel 1929 e appartenente alla svedese SCA\nStoria aziendale.\nIl 29 gennaio del 1929 l'imprenditore ebreo Oskar Rosenfeder, proprietario con il fratello Emil di una piccola cartiera a Norimberga, present\u00f2 il marchio di un fazzoletto di carta, \"Tempo\", all'ufficio brevetti di Berlino. Il marchio fu registrato il 18 settembre del 1929 e pubblicato il 15 ottobre 1929. Per i tempi era una grande innovazione, fino ad allora il naso era soffiato con fazzoletti di stoffa, di lino, anche di cotone, il \"Taschentuch\". L'origine del marchio \"Tempo\" si attribuisce al fatto che tale parola, in tedesco, \u00e8 uno dei modi possibili per esprimere il concetto di velocit\u00e0, ci\u00f2 anche in relazione a quello che \u00e8 stato lo spirito degli anni '20 prima della grande depressione.\nCon l'arrivo al potere dei nazisti, per i Rosenfeder cominciarono i guai. Oskar fu denunciato per avere evaso le tasse e condannato ad una multa. Poco dopo i due fratelli furono costretti a cedere per una cifra irrisoria l'azienda e fuggirono nel Regno Unito. Azienda e marchio furono in seguito dati in propriet\u00e0 all'industriale tedesco Gustav Schickedanz, membro del partito nazista e fondatore della societ\u00e0 di vendita per corrispondenza \"Quelle\". Rapido il successo: gi\u00e0 nel 1939 le vendite superarono i 400 milioni di fazzoletti. Non solo fazzoletti bianchi, ma anche blu e rosa.\nNel secondo dopoguerra i fratelli Rosenfeder chiesero un indennizzo per l'espropriazione dell'azienda, Schickedanzi si rifiut\u00f2, la causa and\u00f2 avanti per anni fino a quando gli eredi Rosenfeder ottennero una cifra di 3,2 miliardi di marchi.\nNel dicembre 1993 la statunitense Procter &amp; Gamble acquis\u00ec la tedesca Vp Schickedanz con il marchio \"Tempo\", sbarcando cos\u00ec in Europa.\nNel 2007 altro passaggio di mano: Procter &amp; Gamble cedette la societ\u00e0 alla concorrente svedese SCA per 512 milioni di euro.\nNel 2017 SCA decise di dividersi in due: a SCA i prodotti forestali mentre scorpor\u00f2 la divisione igiene e salute, della quale il marchio \"Tempo\" faceva parte, per essere quotata alla Borsa di Stoccolma come Essity AB."}
{"id": "2217056", "revid": "287204", "url": "https://it.wikipedia.org/wiki?curid=2217056", "title": "Kardhan", "text": "Kardhan \u00e8 una suddivisione dell'India, classificata come \"census town\", di 9.579 abitanti, situata nel distretto di Ambala, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 19' 17 N e 76\u00b0 51' 19 E.\nSociet\u00e0.\nEvoluzione demografica.\nAl censimento del 2001 la popolazione di Kardhan assommava a 9.579 persone, delle quali 5.126 maschi e 4.453 femmine. I bambini di et\u00e0 inferiore o uguale ai sei anni assommavano a 1.218, dei quali 655 maschi e 563 femmine. Infine, coloro che erano in grado di saper almeno leggere e scrivere erano 6.929, dei quali 3.958 maschi e 2.971 femmine."}
{"id": "2217058", "revid": "47767", "url": "https://it.wikipedia.org/wiki?curid=2217058", "title": "Luciano Zuccoli", "text": "Biografia.\nIl conte Luciano Zuccoli von Ingenheim (il cognome italiano era della madre, quello tedesco del padre) nacque in un paesino lacustre del Canton Ticino adiacente a Lugano, che dal 1929 ha assunto il nome di Paradiso. Nell'autobiografia, pubblicata nel 1924, si definiva come \u00abriottoso e prepotente, bevitore e libertino, beffardo e cinico.\u00bb\nScrittore del tempo, esponente della letteratura di consumo, fu anche giornalista: a fine Ottocento fond\u00f2 e diresse per un biennio la \"Provincia di Modena\", poi dal 1903 assunse la direzione del \"Giornale di Venezia\", fuso nel 1906 con la \"Gazzetta di Venezia\" di cui fu direttore sino al 1912, succedendo a Ferruccio Macola. Collaboratore del \"Corriere della Sera\" vi scrisse note di cronaca, piccole novelle e un romanzo d'appendice: \"L'occhio del fanciullo\".\nIl suo libro pi\u00f9 importante, , \u00e8 \"Le cose pi\u00f9 grandi di lui\" (1922).\nMor\u00ec nel 1929, in seguito ad una polmonite, a Parigi, dove si era trasferito dal 1927 per seguire le traduzioni in francese delle sue opere."}
{"id": "2217060", "revid": "765341", "url": "https://it.wikipedia.org/wiki?curid=2217060", "title": "Jacob Cats", "text": "Primi anni.\nCats perse la madre in tenera et\u00e0, fu adottato con i tre fratelli da uno zio, fu mandato a scuola a Zierikzee. Studi\u00f2 diritto a Leida e a Orl\u00e9ans e, tornato in Olanda, si stabil\u00ec all'Aia, dove cominci\u00f2 la pratica forense per diventare avvocato. La sua arringa in difesa di una persona accusata di stregoneria gli procur\u00f2 molti clienti e una certa reputazione. In questo periodo Cats aveva una relazione sentimentale seria ma non pot\u00e9 sposarsi perch\u00e9 soffriva di febbre terzana, malattia che dur\u00f2 quasi due anni. Su consiglio medico si rec\u00f2 in Inghilterra, dove si fece visitare invano dai migliori specialisti. Torn\u00f2 in Zelanda e qui guar\u00ec misteriosamente con una polvere avuta da un medico ambulante (fonti posteriori sostengono che era un ciarlatano). Nel 1602 Cats spos\u00f2 una donna ricca, Elizabeth van Valkenburg, e da questo momento in poi visse a Grijskerke in Zelanda, dove si dedic\u00f2 all'agricoltura e alla poesia.\nCarriera diplomatica.\nNel 1621, alla fine della Tregua dei dodici anni con la Spagna, la rottura delle dighe lo allontan\u00f2 dalla sua tenuta in campagna. Fu nominato pensionario (magistrato stipendiato) di Middelburg e due anni dopo pensionario di Dordrecht. Nel 1627 and\u00f2 in Inghilterra come inviato presso Carlo I d'Inghilterra, che gli confer\u00ec il titolo di cavaliere. Nel 1636 fu nominato Gran Pensionario d'Olanda e nel 1648 Custode del Gran Sigillo; nel 1651 si dimise dai suoi incarichi ma nel 1657 fu inviato una seconda volta in Inghilterra, questa volta senza successo, presso Oliver Cromwell.\nPoesia.\nRifugiatosi nella sua villa di Sorgvliet (Fly-from-Care), vicino all'Aia, Cats trascorse gli ultimi anni della sua vita dedicandosi alla stesura della sua autobiografia (\"Ottantadue anni della mia vita\", pubblicata la prima volta a Leida nel 1734) e delle sue poesie. Mor\u00ec il 12 settembre 1660 e fu sepolto con una grande cerimonia nella Klooster-Kerk dell'Aia. Gli olandesi lo chiamano ancora oggi \"Vader Cats\", Padre Cats.\nCats era contemporaneo di Hooft, Vondel e altri famosi scrittori olandesi del Secolo d'oro, ma le sue opinioni orangiste e calviniste lo tenevano distante dalla scuola liberale dei poeti di Amsterdam. Per\u00f2 era intimo amico di Constantijn Huygens, le cui opinioni politiche erano pi\u00f9 vicine alle sue. Poco conosciuto fuori dall'Olanda, in patria godette di un'enorme popolarit\u00e0 per quasi due secoli. Oggi la verbosit\u00e0 e il carattere antiquato dei suoi temi e del suo stile lo rendono un autore difficile, pi\u00f9 famoso che letto. Nel 1829 fu eretta una statua in suo onore a Brouwershaven.\nOpere.\nVedi Jacob Cats, Opere complete (1790-1800, 19 vols.), edizioni successive di van Vloten (Zwolle, 1858-1866; e a Schiedam, 1869-1870): Pigott, Moral Emblems, with Aphorisms, etc., from Jacob Cats (1860); e P. C. Witsen Geijsbeek, \"Het Leven en de Verdiensten van Jacob Cats\" (1829)."}
{"id": "2217061", "revid": "6516", "url": "https://it.wikipedia.org/wiki?curid=2217061", "title": "Georgij Gre\u010dko", "text": "Carriera.\nGre\u010dko si laure\u00f2 all'Istituto di Meccanica di Leningrado con un dottorato in matematica. And\u00f2 a lavorare presso il laboratorio di Sergej Pavlovi\u010d Korol\u00ebv dove fu selezionato per fare il cosmonauta e compiere viaggi per il programma lunare sovietico. Quando quel programma venne cancellato, and\u00f2 a lavorare alle stazioni spaziali Saljut.\nLa sua prima missione fu nel 1975 con la navicella spaziale Sojuz 17 verso la stazione spaziale sovietica Saljut 4; in questa occasione trascorse nello spazio 29 giorni.\nGeorgij Gre\u010dko effettu\u00f2 la prima attivit\u00e0 extraveicolare (comunemente detta passeggiata spaziale) in una tuta spaziale \"Orlan\" il 20 dicembre 1977 durante la sua successiva missione, questa volta sulla Salyut 6 EO-1.\nAveva raggiunto la stazione spaziale con la Sojuz 26 e ritorn\u00f2 poi a terra il 18 marzo 1978 a bordo della Sojuz 27.\nLa sua ultima permanenza nello spazio data 1985: raggiunse la stazione spaziale Saljut 7 (DOS 6) con la missione Sojuz T-14 e fece ritorno sulla terra il 26 settembre 1985 con la Sojuz T-13.\nSi ritir\u00f2 dal programma spaziale nel 1992, ma continu\u00f2 a lavorare all'Accademia russa delle scienze. Per ognuna delle sue missioni spaziali ottenne il titolo di Eroe dell'Unione Sovietica.\nOnorificenze.\nOnorificenze straniere.\nL'asteroide 3148 Grechko, scoperto dall'astronomo sovietico Nikolaj Stepanovi\u010d \u010cernych nel 1979, prende il nome da Georgij Gre\u010dko."}
{"id": "2217063", "revid": "300067", "url": "https://it.wikipedia.org/wiki?curid=2217063", "title": "Linton Townes", "text": ""}
{"id": "2217066", "revid": "599013", "url": "https://it.wikipedia.org/wiki?curid=2217066", "title": "Gerd Wessig", "text": "Biografia.\nNato nella Repubblica Democratica Tedesca, figlio di insegnanti di educazione fisica, inizi\u00f2 l'attivit\u00e0 di salto in alto all'et\u00e0 di 16 anni distinguendosi l'anno successivo saltando oltre i 2,06 metri .\nAmmiratore di Rolf Beilschmidt, e praticante della tecnica del salto Fosbury.\nGerd Wessig batt\u00e9 il primato mondiale di salto in alto superando i 2,36 m, gara disputata ai Giochi Olimpici di Mosca del 1980. Come atleta si ciment\u00f2 anche nel decathlon: totalizzando al massimo 8015 punti\nProgressione.\nFra i 18 ed i 20 anni la sua statura aument\u00f2 di oltre 20\u00a0cm il che contribu\u00ec non poco alla sua progressione:"}
{"id": "2217067", "revid": "287204", "url": "https://it.wikipedia.org/wiki?curid=2217067", "title": "Bentley 8 Litre", "text": "La 8 Litre \u00e8 un'autovettura costruita dalla Bentley dal 1930 al 1931. \nContesto.\nFu la pi\u00f9 grande autovettura lussuosa prodotta dalla Casa automobilistica britannica prima dell'acquisto della stessa da parte della Rolls-Royce. Negli anni della sua commercializzazione era, per dimensioni, il pi\u00f9 grande modello di vettura prodotto nel Regno Unito.\nLa \"8 Litres\" montava un propulsore da 7983 cm\u00b3 di cilindrata. Era un motore in linea a sei cilindri tutto in ghisa. Il propulsore aveva quattro valvole e due candele per cilindro; entrambe le soluzioni tecniche erano modernissime e all'avanguardia per l'epoca; l'alesaggio era di 110 mm e la corsa di 140 mm.\nFu montata su due telai, uno dal passo di 3658 mm e un altro da 3962 mm.\nIl modello contribu\u00ec a consacrare la Bentley come supremo costruttore di auto di lusso nel mondo. La vettura non raggiunse per\u00f2 gli obiettivi stabiliti dall'azienda, data la bassa produzione che non copr\u00ec le spese di fabbricazione; venduta a 2.250 sterline fu una delle vetture pi\u00f9 esclusive e costose dell'epoca.\nUn cambio a quattro rapporti manuali con una frizione monodisco a secco trasmettevano la potenza alla trazione posteriore. Le sospensioni erano a balestra semiellittica e furono installate sulle quattro ruote come il freno servoassistito. Il passo era compreso tra i 3658 mm ed i 3962 mm.\nDue esemplari furono modificati dalle officine McKenzie, che misero mano al motore e alleggerirono il telaio. Una \u00e8 stata venduta da un rivenditore londinese, mentre la seconda si ritiene sia in India.\nUn esemplare venne convertito in versione coup\u00e9 dalla carrozzeria Gurney Nutting nel 1931.\nFurono prodotti solamente 100 esemplari, che oggi sono molto ricercati dai collezionisti."}
{"id": "2217069", "revid": "729019", "url": "https://it.wikipedia.org/wiki?curid=2217069", "title": "Yokosuka MXY8", "text": "Lo Yokosuka MXY8 \"Akigusa\" (in giapponese \u79cb\u8349, \"Erba d'autunno\" o \"erba autunnale\") era un aliante da addestramento avanzato sviluppato dall'ufficio di progettazione giapponese K\u016bgish\u014d, il Primo arsenale tecnico aeronavale di Yokosuka, negli anni quaranta.\nCostruito in parallelo con l'intercettore a razzo Mitsubishi J8M era destinato inizialmente a studiare il comportamento del futuro modello da combattimento, acquisendo esperienza da riversare nel suo sviluppo e successiva produzione, e successivamente indirizzato alla formazione dei piloti destinati ai J8M.\nDestinato ad equipaggiare anche il Dai-Nippon Teikoku Rikugun K\u014dk\u016b Hombu, il servizio aeronautico dell'Esercito imperiale giapponese, ed identificato secondo quel sistema di designazione Ku-13, avrebbe formato i piloti destinati all'equivalente Ki-200.\nStoria del progetto.\nDurante le fasi finali della Guerra del Pacifico, la minaccia rappresentata dal bombardiere statunitense Boeing B-29 Superfortress che nelle sue missioni di bombardamento poteva raggiungere il Giappone, rese necessario lo studio di una adeguata difesa aerea del territorio. In quest'ottica il comandante della Marina Imperiale Eiichi Iwaya, che aveva assistito ad una dimostrazione del Messerschmitt Me 163 all'aeroporto di Rechlin-L\u00e4rz, caldeggi\u00f2 la necessit\u00e0 di dotare i reparti aerei del modello tedesco al fine di intercettare velocemente i bombardieri dell'United States Army Air Force.\nLo J8M era semplicemente un Me 163 costruito su licenza, ma a causa delle difficolt\u00e0 tecniche nell'ottenere i materiali dalla Germania, dovette essere riprogettato quasi da zero. Lo MXY8 venne ideato insieme allo J8M per valutare il progetto di quest'ultimo, e anche per addestrare i piloti all'utilizzo del nuovo intercettore.\nLo MXY8 venne costruito interamente in legno, e venne dotato di cisterne di zavorra che sarebbero poi state riempite con acqua per simulare il peso e quindi le caratteristiche di volo di un J8M completamente equipaggiato. Furono costruiti circa 50 o 60 di questi alianti.\nUn pi\u00f9 avanzato addestratore, chiamato MXY9, equipaggiato con un primitivo motore a getto venne ideato, ma mai prodotto."}
{"id": "2217071", "revid": "767487", "url": "https://it.wikipedia.org/wiki?curid=2217071", "title": "Ordine della Corona di Jugoslavia", "text": "L'Ordine della Corona di Yugoslavia venne istituito il 5 aprile 1930 dal Re Alessandro I di Jugoslavia per commemorare il cambio del nome del proprio regno da \"Regno dei Serbi, Croati e Sloveni\" in \"Regno di Yugoslavia\". Egli era asceso al trono nel 1921. Durante la crisi politica del 1929 il forte movimento separatista forz\u00f2 il re a sospendere temporaneamente la costituzione dello stato dichiarando un direttorio e ponendo grande enfasi sull'unit\u00e0 nazionale, che port\u00f2 alla nascita dello stato di Jugoslavia.\nClassi e criteri di conferimento.\nL'ordine era suddiviso in cinque classi:\nL'ordine veniva concesso ai cittadini che si fossero distinti nell'unificazione nazionale o al servizio della Corona o dello Stato nel servizio pubblico, ma poteva anche essere concesso a personalit\u00e0 straniere che erano state vicine allo stato. L'Ordine della Corona si poneva come superiore all'Ordine di San Sava e poteva essere conferito esclusivamente dal Re."}
{"id": "2217072", "revid": "599013", "url": "https://it.wikipedia.org/wiki?curid=2217072", "title": "Bud Ogden", "text": ""}
{"id": "2217079", "revid": "339392", "url": "https://it.wikipedia.org/wiki?curid=2217079", "title": "Alessandro I di Yugoslavia", "text": ""}
{"id": "2217085", "revid": "1442080", "url": "https://it.wikipedia.org/wiki?curid=2217085", "title": "Enea nel Lazio", "text": "Enea nel Lazio \u00e8 un dramma per musica in due atti del compositore Giuseppe Sarti su libretto di Ferdinando Moretti.\nFu rappresentata per la prima volta il 26 ottobre 1799 (15 ottobre secondo il calendario giuliano) al Bolscioj Kamennij Teatr di San Pietroburgo."}
{"id": "2217086", "revid": "1100311", "url": "https://it.wikipedia.org/wiki?curid=2217086", "title": "Adam Murray", "text": "Carriera.\nClub.\nAdam Murray ha iniziato la carriera nelle giovanili del Derby County, diventando professionista ad agosto 1998. Ha debuttato in campionato il 17 aprile 1999, entrando in campo al posto di Mikkel Beck nella sconfitta in trasferta del Derby con il West Ham United, in Premier League. Ha gradualmente ottenuto il posto da titolare in squadra, ma nell'ultimo campionato del Derby County in Premiership lo ha perso ed \u00e8 stato ceduto in prestito al Mansfield Town, a febbraio 2002. Con la retrocessione dei \"Rams\", ha trovato maggiore spazio in squadra, ma nel 2003 si \u00e8 trasferito ai Kidderminster Harriers, sempre in prestito.\n\u00c8 per\u00f2 rientrato dal prestito prima del previsto, a causa della sua salute. Poco dopo, infatti, \u00e8 stato addirittura ricoverato in una clinica, per combattere i suoi problemi con l'alcool.\nHa lasciato definitivamente il Derby a novembre 2003, per passare al Notts County. In seguito, ha giocato per il Burton Albion, prima di tornare al Notts County. \u00c8 poi tornato ai Kidderminster Harriers ed ha giocato abbastanza regolarmente fino al termine della stagione.\nA giugno 2004, ha firmato per il Mansfield Town, dove \u00e8 stato titolare fino al momento del suo passaggio al Carlisle United, nel marzo 2005. Il 10 agosto 2006, ha chiesto il trasferimento al tecnico Neil McDonald. Ha cos\u00ec saltato le prime due gare stagionali del Carlisle United e, nell'ultimo giorno di mercato utile, \u00e8 stato acquistato dal Torquay United, in cambio di diecimila sterline.\nNel gennaio del 2007, \u00e8 stato ingaggiato dal Macclesfield Town, nella Football League Two. Il trasferimento \u00e8 costato oltre diciassettemila sterline e il calciatore ha firmato un contratto di due anni e mezzo.\nUn anno dopo, \u00e8 passato all'Oxford United e ne \u00e8 diventato capitano nell'estate dello stesso anno, per perdere poi la fascia a dicembre."}
{"id": "2217087", "revid": "767487", "url": "https://it.wikipedia.org/wiki?curid=2217087", "title": "Willie McCarter", "text": ""}
{"id": "2217089", "revid": "228587", "url": "https://it.wikipedia.org/wiki?curid=2217089", "title": "Archeologia storico-culturale", "text": "L'archeologia storico-culturale (\"culture history\") \u00e8 un indirizzo della ricerca archeologica che ha per obiettivo precipuo l'individuazione delle culture del passato, e la classificazione delle stesse sulla base di dove e quando siano esistite e si siano sviluppate.\nNell'approccio storico-culturale, la spiegazione del passato equivale alla sua pi\u00f9 dettagliata possibile descrizione.\nOrigini e presupposti teorici.\nL'archeologia storico-culturale risale al XIX secolo in Europa, a partire dagli studi di Christian J\u00fcrgensen Thomsen e Oscar Montelius sulla cronologia e sulla tipologia dei manufatti delle culture preistoriche. \nIn quell'epoca, l'attivit\u00e0 degli archeologi era concentrata nell'attribuire significati agli oggetti (manufatti mobili) delle collezioni museali e alle evidenze che si rinvenivano negli scavi. \nL'analisi di insiemi di oggetti rendeva evidente che alcuni caratteri erano condivisi, e gli stessi caratteri, cos\u00ec, venivano riconosciuti come peculiari di singole culture (intendendo per \"cultura\", in senso archeologico, la manifestazione materiale della popolazione che produce - e usa - i manufatti). Si riteneva che diverse culture rappresentassero gruppi etnici distinguibili, e che le caratteristiche di tali gruppi etnici potessero essere comprese attraverso la loro cultura. L'archeologia, pertanto, era fortemente connotata quale paleo-etnografia.\nUlteriori osservazioni, portarono a inferire che le culture si condizionassero reciprocamente, e che alcuni tratti stilistici dei manufatti passassero da una societ\u00e0 all'altra mediante scambi, relazioni sociali, migrazioni o invasioni, in un fenomeno di diffusione. \nMetodologia.\nLa descrizione e la classificazione dei reperti in gruppi rappresentano la pratica prevalente di questo approccio.&lt;br&gt;La classificazione pu\u00f2 avvalersi di vari criteri, quali: stile, distribuzione geografica, cronologia. La gran mole di relazioni di scavo che elencavano le classificazioni dei manufatti e delle evidenze rinvenute, favor\u00ec l'esplorazione di alcuni temi comuni alle varie culture, temi sui quali costruire la narrazione e la spiegazione del passato.\nCos\u00ec, anche eventi fondanti della storia delle civilt\u00e0 venivano ricondotti a singole scoperte che si realizzassero in un luogo particolare, come, per esempio, nel modello interpretativo della Rivoluzione neolitica.\nLa ricerca archeologica storico-culturale procede per induzione, a differenza della posizione teorica che le \u00e8 pi\u00f9 contrapposta, la New Archeology, rigorosamente fondata sul metodo ipotetico-deduttivo.\n\u00c8 stata applicata con successo allo studio delle tecniche di produzione o ai comportamenti economici e tuttora ottiene risultati migliori se supportata da dati storici (fonti scritte). \nNei casi di studio (come quelli sulle religioni preistoriche, invece dove siano occorsi riferimenti saldi all'antropologia e alla riflessione metodologica ed alla epistemologia oltre alla raccolta e alla descrizione del dato materiale, l'approccio storico-culturale \u00e8 risultato pi\u00f9 debole, e criticabile dalle archeologie antropologiche che preferiscono l'esplicitazione della teoria alla mera empiria."}
{"id": "2217092", "revid": "1318658", "url": "https://it.wikipedia.org/wiki?curid=2217092", "title": "Ordine di San Sava", "text": "L'Ordine di San Sava fu una decorazione istituita per ordine del re Milan I di Serbia nel 1883.\nStoria.\nL'Ordine di San Sava venne originariamente istituito per ricompensare i civili meritevoli nelle arti e nelle scienze. Nel 1914 venne varata una modifica allo statuto dell'Ordine stabilendo che esso potesse essere concesso anche a militari per le medesime distinzioni\nL'ordine termin\u00f2 la propria esistenza con il crollo della monarchia serba nel 1945, ma venne recuperato dalla Chiesa Ortodossa Serba che ne ha fatto un ordine di propria collazione.\nInsegne.\nLa \"medaglia\" dell'ordine era composta di una croce maltese smaltata di bianco e bordata di blu avente nell'incavo delle proprie braccia delle piccole aquile bicefale dorate riportanti in petto lo stemma del Regno di Serbia. Al centro della croce si trova un ovale con il ritratto di San Sava attorniato da un anello blu con inciso in oro il motto \"Tutto \u00e8 stato ottenuto per il merito di uno\". La croce era sormontata dalla corona reale che agganciava la decorazione al nastor.\nLa \"placca\" era composta della medesima croce ottagona montata su una stella d'oro e brillanti.\nIl \"nastro\" era bianco con una striscia azzurra per parte.\nGradi.\nL'Ordine si suddivide nei seguenti gradi di benemerenza:\nAltri ordini.\nEsiste anche un altro Ordine di San Sava, conferito per\u00f2 a livello religioso dalla Chiesa ortodossa serba dopo il 1945.\nEsiste ad oggi anche una confraternita con il nome simile di Ordine Leale di San Sava (Loyal Order of St. Sava), fondata nel 1947 e organizzata per svolgere interazioni sociali tra i serbi residenti a Milwaukee (Wisconsin), e la madrepatria."}
{"id": "2217120", "revid": "599013", "url": "https://it.wikipedia.org/wiki?curid=2217120", "title": "John Warren", "text": ""}
{"id": "2217129", "revid": "122064259", "url": "https://it.wikipedia.org/wiki?curid=2217129", "title": "Hirotsugu Akaike", "text": "Agli inizi degli anni '70 ha formulato un criterio di informazione per l'identificazione dei modelli che porta oggi il suo nome, il test di verifica delle informazioni di Akaike (AIC - Akaike information criterion).\nNel 2006 Akaike ha ottenuto il premio Ky\u014dto per i suoi contributi alla scienza statistica e alla modellizzazione."}
{"id": "2217130", "revid": "126257", "url": "https://it.wikipedia.org/wiki?curid=2217130", "title": "Bentley 8 Litri", "text": ""}
{"id": "2217131", "revid": "126257", "url": "https://it.wikipedia.org/wiki?curid=2217131", "title": "Bentley 8 L", "text": ""}
{"id": "2217166", "revid": "6923", "url": "https://it.wikipedia.org/wiki?curid=2217166", "title": "Ordine della Corona (Thailandia)", "text": "Il Molto Nobile Ordine della Corona di Thailandia (in tailandese \u0e40\u0e04\u0e23\u0e37\u0e48\u0e2d\u0e07\u0e23\u0e32\u0e0a\u0e2d\u0e34\u0e2a\u0e23\u0e34\u0e22\u0e32\u0e20\u0e23\u0e13\u0e4c\u0e2d\u0e31\u0e19\u0e21\u0e35\u0e40\u0e01\u0e35\u0e22\u0e23\u0e15\u0e34\u0e22\u0e28\u0e22\u0e34\u0e48\u0e07\u0e21\u0e07\u0e01\u0e38\u0e0e\u0e44\u0e17\u0e22) \u00e8 un ordine cavalleresco thailandese, fondato nel 1869 dal Re Rama V per ricompensare i dignitari tailandesi e stranieri al servizio del regno.\nL'ordine era originariamente suddiviso in 7 classi. La classe speciale venne aggiunta dal Re Rama VI nel 1918."}
{"id": "2217170", "revid": "767487", "url": "https://it.wikipedia.org/wiki?curid=2217170", "title": "Lewis Haldane", "text": "Carriera.\nClub.\nHaldane \u00e8 cresciuto nell\"'Academy\" del Southampton. \u00c8 partito come attaccante vero e proprio, mentre ora \u00e8 considerato principalmente come un'ala. \u00c8 in questa posizione, infatti, che ha giocato maggiormente con i Bristol Rovers negli ultimi anni.\nIl 7 luglio 2008 \u00e8 passato in prestito all'Oxford United per tutto il campionato.\nDall'agosto 2009 passa al Port Vale inizialmente con la formula del prestito, diventando ufficialmente un giocatore del Port Vale il 27 gennaio 2010.\nAnnuncia il ritiro il 7 ottobre 2012 in seguito ad una frattura multipla di una gamba in un match di League Trophy contro il Tranmere Rovers, dalla quale non riesce a ristabilirsi.\nNazionale.\nNonostante sia nato a Trowbridge, in Inghilterra, \u00e8 convocabile anche dal per via delle sue origini. \u00c8 stato convocato nel per la prima volta ad agosto 2006. Ha giocato nella partita contro la il 2 settembre 2006, in una gara valida per le qualificazioni al campionato europeo Under-21 2007."}
{"id": "2217174", "revid": "1543377", "url": "https://it.wikipedia.org/wiki?curid=2217174", "title": "Square Rooms", "text": "Square Rooms \u00e8 una canzone del 1984, singolo di debutto dell'attore Al Corley, inserita nel suo primo ed omonimo album, pubblicato nello stesso anno.\nLa canzone \u00e8 stata un successo internazionale, soprattutto in Europa diventando un classico degli anni ottanta.\nAl Corley era precedentemente conosciuto per il ruolo di Steven Carrington nel serial televisivo \"Dynasty\", dopo aver abbandonato il ruolo tenta la carriera musicale scrivendo lui stesso il testo del brano in collaborazione con Peter John Woods e con il musicista tedesco Harold Faltermeyer. Faltermeyer aveva precedentemente lavorato per la hit \"Self Control\", portata al successo da Raf e successivamente da Laura Branigan.\nIl brano \u00e8 stato inizialmente pubblicato in Svizzera, dove si \u00e8 dimostrato subito un successo arrivando alla posizione numero 6 e restando nelle zone alte della classifica per oltre dieci settimane. In seguito fu lanciato in Francia e in altri paesi, posizionandosi tra i primi posti delle classifiche europee, toccando per cinque settimane la posizione numero 1.\nLa canzone ha anche ottenuto successo in Italia (numero 12), Germania (numero 13) e Austria, dove ha raggiunto la posizione numero 15. Dopo il successo europeo il brano \u00e8 stato distribuito negli Stati Uniti, dove ha ottenuto un successo pi\u00f9 moderato sistemandosi alla posizione numero 80 della \"Billboard Hot 100\", in data 1\u00ba giugno 1985.\nDopo questo successo, Corley ha pubblicato il secondo singolo \"Cold Dresses\", prodotto e scritto a quattro mani con Harold Faltermeyer, non riscontrando per\u00f2 lo stesso successo di \"Square Rooms\".\n\u00c8 stata realizzata una cover in francese intitolata \"On vit \u00e0 deux\" ed eseguita da Lise."}
{"id": "2217175", "revid": "697352", "url": "https://it.wikipedia.org/wiki?curid=2217175", "title": "Jolanda, la figlia del Corsaro Nero", "text": ""}
{"id": "2217181", "revid": "599013", "url": "https://it.wikipedia.org/wiki?curid=2217181", "title": "Herm Gilliam", "text": ""}
{"id": "2217183", "revid": "1226", "url": "https://it.wikipedia.org/wiki?curid=2217183", "title": "Jolanda la figlia del Corsaro Nero", "text": ""}
{"id": "2217188", "revid": "767487", "url": "https://it.wikipedia.org/wiki?curid=2217188", "title": "Nicola Ripa", "text": "Caratteristiche tecniche.\nGiocatore.\nEra un'ala destra dalle grandi doti offensive.\nCarriera.\nGiocatore.\nCresciuto nella , ebbe i trascorsi migliori della carriera nella societ\u00e0 rossobl\u00f9 con cui collezion\u00f2 196 presenze e 12 reti, diventando un'autentica \"bandiera\" negli anni d'oro della compagine marchigiana.\nRipa form\u00f2 insieme a Val\u00e0, Castronaro, Chimenti, Simonato e Basilico un attacco ineguagliabile nella storia della \"Samb\": quella squadra conquist\u00f2 la promozione in Serie B al termine del campionato 1973-1974 con ben 9 punti di vantaggio sull'inseguitrice .\nNel 1976 pass\u00f2 al , in Serie A, dove gioc\u00f2 per tre stagioni di cui due nella massima categoria; l'esordio risale al 3 ottobre 1976, in Foggia- (0-0). Torn\u00f2 poi nuovamente a San Benedetto del Tronto nella stagione 1979-1980, per poi chiudere la carriera con e infine .\nIn carriera ha collezionato complessivamente 29 presenze in Serie A, con una rete all'attivo (nella sconfitta esterna contro la nella stagione 1976-1977), e 114 presenze e 5 reti in Serie B."}
{"id": "2217189", "revid": "118953588", "url": "https://it.wikipedia.org/wiki?curid=2217189", "title": "William Lyons", "text": "Biografia.\nWilliam Lyons nacque da William Lyons Sr. e da Minnie Barcroft. Il padre era titolare di un negozio di strumenti musicali, ma il giovane William decise di non seguire le sue orme, bens\u00ec di darsi all'ingegneria.\nDopo aver studiato a Manchester, fece apprendistato presso la \"Crossley Motors\", una industria britannica attiva fino alla vigilia della seconda guerra mondiale.\nNel 1919 William Lyons lasci\u00f2 la \"Crossley\" per lavorare presso un rivenditore \"Sunbeam\" nella nativa citt\u00e0 di Blackpool.\nNel 1921 accadde un fatto che influenz\u00f2 il futuro del giovane William: nei pressi dell'abitazione dei Lyons si trasfer\u00ec un giovane pilota motociclistico di nome William Walmsley, con alle spalle anche una significativa esperienza nel settore della costruzione artigianale di sidecar. Per il giovane William Lyons non ci volle molto a stringere amicizia con il nuovo arrivato.\nIl 4 settembre 1922 i due fondarono la Swallow Sidecar Company. All'inizio, oltre ai due titolari, vi lavoravano anche otto operai. Ben presto, al gruppo si aggiunse anche Arthur Whittaker, che offr\u00ec la sua collaborazione nel settore commerciale e che sarebbe rimasto al fianco di William Lyons per i successivi cinquant'anni.\nNel 1924 William Lyons spos\u00f2 Greta Brown, dalla quale ebbe tre figli, un maschio e due femmine. L'attivit\u00e0 di costruttori di sidecars risult\u00f2 redditizia, a tal punto che gi\u00e0 nel 1926 si rese necessario un trasloco in una sede pi\u00f9 ampia.\nDurante la seconda met\u00e0 degli anni venti la produzione arriv\u00f2 man mano ad includere anche il settore automobilistico. In particolare l'azienda si specializz\u00f2 in versioni ricarrozzate della Austin \"Seven\". Nello stesso periodo l'azienda cambi\u00f2 ragione sociale aggiungendo la denominazione \"Coachbuilding\" (che in inglese significa \"carrozzeria\").\nAnche nella nuova configurazione, l'azienda funzionava assai bene: merito della valenza imprenditoriale di William Lyons, nonch\u00e9 del suo talento nel disegnare carrozzerie esteticamente valide e piacenti, che riuscivano cos\u00ec a riscuotere notevoli consensi.\nNel 1928 avvenne un nuovo trasferimento, questa volta nella storica sede di Coventry, per un ulteriore ingrandimento.\nIntorno al 1930 avvenne il definitivo passaggio dalla produzione motociclistica a quella automobilistica. Nel 1934 William Lyons rimase solo al comando dell'azienda, poich\u00e9 William Walmsley diede le dimissioni. Da quel momento la ragione sociale mut\u00f2 in \"SS Cars Ltd\". In realt\u00e0 la sigla \"SS\" era gi\u00e0 apparsa nel 1931 con la presentazione della \"SS1\", vettura di lusso antenata di quelle vetture che nell'immediato dopoguerra sarebbero state le prime \"Jaguar\" della storia.\nGli anni prima dello scoppio della Seconda guerra mondiale videro Lyons dedicarsi all'ampliamento della gamma \"SS\". Nacque cos\u00ec la serie \"SS Jaguar\": fu la prima volta che Lyons utilizz\u00f2 il nome \"Jaguar\" per la sua produzione automobilistica, ma ancora non era un marchio vero e proprio.\nAppena terminata la guerra William Lyons decise di utilizzare il nome \"Jaguar\" come marchio definitivo, poich\u00e9 effettivamente non era molto brillante l'idea di utilizzare ancora il marchio \"SS\" all'indomani della secondo conflitto mondiale e della tragedia dell'olocausto. Da l\u00ec avrebbe preso il via la leggendaria storia della \"Jaguar\", che attraverso alti e bassi, successi e sconfitte, sarebbe giunta ai giorni nostri.\nNel 1956 William Lyons \u00e8 stato insignito di un'onorificenza da parte della Corona inglese per i suoi servizi resi all'industria britannica. Come ai tempi della \"Swallow Sidecar Company\", anche in piena era \"Jaguar\" William Lyons si cur\u00f2 del disegno della carrozzeria di molti dei suoi gloriosi modelli.\nNel 1967 William Lyons lasci\u00f2 il suo posto di direttore generale della casa automobilistica, ma rimase alla Jaguar come presidente onorario. Nello stesso anno collabor\u00f2 alla realizu della Jaguar Pirana uno dei suoi ultimi progetti. Nel 1972 William Lyons lasci\u00f2 definitivamente ogni incarico aziendale, mandenendo per\u00f2 un ruolo consultivo di primaria importanza in jaguar fino alla sua morte, e si ritir\u00f2 in pensione nella sua fattoria di Wappenbury.\nMor\u00ec l'8 febbraio 1985, un anno prima di sua moglie."}
{"id": "2217190", "revid": "15756", "url": "https://it.wikipedia.org/wiki?curid=2217190", "title": "Episodi di MacGyver (prima stagione)", "text": "&lt;onlyinclude&gt;\n&lt;/onlyinclude&gt;\nEpisodi.\nPilota.\nL'episodio ha una trama avente lo scopo di introdurre il personaggio di MacGyver.\nLa prima parte dell'episodio vede MacGyver scalare una parete rocciosa da qualche parte in Asia centrale per trovare la testata di una bomba su un aereo schiantatosi in cima alla montagna, ora in mano a soldati stranieri. Inoltre MacGyver scopre che c'\u00e8 un sopravvissuto all'incidente ed \u00e8 tenuto in ostaggio in una gabbia. Grazie al suo ingegno riesce a portare a termine la missione. Nella seconda parte dell'episodio, MacGyver viene incaricato di salvare eventuali superstiti in un laboratorio sotterraneo dove \u00e8 avvenuta un'esplosione ed ora \u00e8 isolato dalla superficie. Inoltre un silos sta colando acido solforico che presto raggiunger\u00e0 la falda acquifera, arriver\u00e0 nel Rio Grande e avvelener\u00e0 l'apparato idrico di Texas e New Mexico, uccidendo milioni di vite. Ancora una volta grazie al suo ingegno e la conoscenza della chimica e della fisica, salva i superstiti, tappa la falla del silos con barrette di cioccolato e individua la persona che ha causato l'esplosione.\nNella versione originale dell'episodio Dana Elcar interpreta e non il personaggio di Thornton come invece appare nella versione doppiata in italiano.\nIl triangolo d'oro.\nNella prima parte dell'episodio MacGyver deve recuperare dei fascicoli contenenti codici segreti del Pentagono per il lancio di missili. Completata la missione, si reca in una regione del Sud-Est Asiatico, dove la popolazione \u00e8 resa in schiavit\u00f9 e costretta a coltivare oppio. MacGyver ha il compito di recuperare una potente tossina trasportata in un aereo precipitato da quelle parti. Recuperata la tossina aiuter\u00e0 la popolazione a ribellarsi contro i militari costruendo trappole e canne di bamb\u00f9 che sprigionano lacrimogeno.\nLa zingara di Budapest.\nMacGyver dovr\u00e0 prima recuperare il cavallo pi\u00f9 costoso al mondo rubato da un capotrib\u00f9 saudita, poi dovr\u00e0 incontrarsi con una spia di Budapest per ricevere un orologio con dentro importanti informazioni: il Kgb uccide la spia ed una piccola zingara ruba l'orologio, che MacGyver dovr\u00e0 recuperare.\nCuriosit\u00e0: le controscene dell'inseguimento automobilistico sono tratte dal film The Italian Job ambientato e girato a Torino. Sono quindi chiaramente visibili cartelli in italiano, il simbolo del comune di Torino sulle auto della polizia e cos\u00ec via...\nLa sfida.\nNella prima parte dell'episodio MacGyver si trova in una piccola citt\u00e0 mediorientale per sottrarre a dei trafficanti una mappa molto importante; nella seconda parte MacGyver \u00e8 in un paesino dell'America Centrale per recuperare sana e salva una reporter, ma si lascia convincere da questa ad aiutarla a scattare delle foto che testimonierebbero una trattativa tra un generale e un trafficante d'armi. Riescono a fare le foto, ma vengono scoperti e catturati: MacGyver riesce comunque a creare una piccola esplosione con del plastico e scappare; tornati al paese scoprono che molti soldati sono sulle loro tracce, riescono comunque ad eludere la loro sorveglianza e scappare. MacGyver si avvia verso la frontiera con il Messico, ma l'esercito \u00e8 sulle sue tracce...\nIl bottino.\nUn crudele mercenario possiede un casin\u00f2, nella cui cassaforte nasconde diamanti rubati che sarebbero stati destinati a campagne umanitarie. MacGyver cercher\u00e0 di rubarli cercando di eludere i sistemi di sicurezza della cassaforte con della cenere, un tubo di gomma, quattro bicchieri e una bottiglia di vino.\nIl mondo di Trumbo.\nMacGyver dovr\u00e0 prima salvare una geologa da un gruppo di bellicosi montanari baschi, poi dovr\u00e0 fermare un esercito di formiche rosse che ha gi\u00e0 distrutto ettari di foresta in Amazzonia. Riuscir\u00e0 a fermarle creando un'inondazione facendo saltare una diga con un esplosivo fatto in casa.\nIl giudizio finale.\nMacGyver decide di dedicarsi ad una breve giornata di pesca. Sfortunatamente per\u00f2, a causa di un incrocio, prende una strada sbagliata finendo in un piccolo aeroporto locale denominato Sparrow Ridge.\nArrivato l\u00ec accede alla tavola calda per chiedere informazioni ma avverte subito che l'aria che tira \u00e8 pesante a causa della presenza di alcuni tipi loschi.\nFiamme dell'inferno.\nMacGyver fa visita a due suoi amici che hanno scoperto un giacimento di petrolio. Ma durante la visita, il pozzo prende fuoco e l'unico modo per fermare l'incendio \u00e8 creare un'esplosione. L'unico esplosivo disponibile pi\u00f9 vicino per\u00f2 \u00e8 la nitroglicerina che si trova in una cittadina abbandonata poco distante. Ma la nitroglicerina \u00e8 molto vecchia, e quindi instabile, e una vibrazione abbastanza forte potrebbe farla esplodere mentre viene trasportata verso il giacimento petrolifero...\nIl figliol prodigo.\nFrank Bennett si rivolge ai federali per fornirli delle prove che incastrerebbero il fratello Joey, boss mafioso e signore della droga. Lo sceriffo federale chiede allora a MacGyver di aiutare Frank trovandogli una nuova identit\u00e0, dato che dopo il processo la sua vita potrebbe essere in pericolo.\nInseguito ad ogni costo.\nDi ritorno da una missione, MacGyver scopre di avere una taglia sulla propria testa; decide allora di fare visita a suo nonno Henry, che non vede da 16 anni e con cui non ha un buon rapporto, aspettando che si calmino le acque. Per\u00f2 dei cacciatori di taglie riescono a rintracciarlo e Mac, insieme al nonno Henry, dovr\u00e0 usare tutta la sua astuzia per salvarsi e catturare i criminali.\nIncubi.\nMacGyver \u00e8 appena tornato negli Stati Uniti e incontra Peter Thornton per consegnarli una lista di pericolosi terroristi. Ma un uomo manda i suoi scagnozzi a recuperarla. Peter viene ferito, MacGyver viene catturato e gli viene somministrato un veleno che dapprima annebbia la vista e i sensi, e dopo sei ore uccide; quindi viene rinchiuso in una stanza aspettando che confessi. Riesce per\u00f2 a liberarsi usando il telaio di un letto e le molle di un materasso per creare una pseudo-catapulta. Scampato ai propri persecutori, si ritrova da solo e sotto l'effetto del narcotico. Vagando per strada trova una ragazza che lo accoglie in casa sua e che lo aiuter\u00e0 a recuperare l'antidoto al veleno.\nLa casa della morte.\nMacGyver \u00e8 a Berlino Ovest per recuperare un dischetto contenente dati su pericolosi criminali internazionali. Riuscito a sorpassare la frontiera grazie ad una bara che si trasforma in moto d'acqua, ritorna negli Stati Uniti e insieme a Peter Thornton e ad un'agente si dirige in una casa dove tradurre il codice con la dovuta riservatezza. Ma una volta l\u00e0 si scopre che il criminale a cui MacGyver ha rubato il dischetto ha riempito la casa di trappole; MacGyver dovr\u00e0 usare tutto il suo ingegno per vincere questa ennesima sfida.\nPericolo nucleare.\nMacGyver viene contattato dalla sua ex-fidanzata del college Amy Austin per una richiesta di aiuto. Amy infatti ha scoperto che nello stabilimento nucleare dove lavora, qualcuno ha sottratto 30 chili di uranio; \u00c8 inoltre convinta che il responsabile del furto sia colpevole anche dell'omicidio del capo alla centrale, avvenuto tempo prima.\nMacGyver decide cos\u00ec di raggiungerla scoprendo un piano criminale e addirittura il pericolo imminente di una catastrofe nucleare.\nA pochi secondi dalla fine.\nMacGyver e l'amico Charlie Robinson vengono chiamati a disinnescare un ordigno su una nave da crociera in navigazione sull'Oceano Pacifico, ma si scoprir\u00e0 che di ordigni ce ne sono pi\u00f9 di uno. In questo episodio veniamo a conoscenza del fatto che MacGyver partecip\u00f2 alla guerra del Vietnam in qualit\u00e0 di artificiere in coppia con Charlie Robinson ed assieme al quale disinnesc\u00f2 51 ordigni.\nLa talpa.\nMacGyver allertato da Peter Thornton dovr\u00e0 scoprire l'identit\u00e0 di una talpa all'interno della sua organizzazione che conosce l'identit\u00e0 di pericolosi agenti del KGB.\nQuando lei sorride.\nLa rapida fuga di MacGyver dalla Bulgaria con un microfilm rubato \u00e8 ostacolata da Penny Parker, una cittadina americana che lo coinvolge nel suo litigio amoroso con un agente di sicurezza bulgaro.\nCrescere in un attimo.\nMacGyver \u00e8 in Afghanistan per una missione di recupero relativa ad un satelline rovinosamente schiantatosi al confine tra Afghanistan e Pakistan. In volo con un caccia, l'aereo di MacGyver viene abbattuto e successivamente viene ricercato dai sovietici, rifugiandosi presso la casa di una donna e di suo figlio.\nLa donna \u00e8 vittima per\u00f2 degli abusi di un uomo violento che ucciderebbe all'istante MacGyver se lo vedesse con la \"sua\" donna.\nIl brutto anatroccolo.\nLa quindicenne Kate Lafferty, genio in informatica, viola accidentalmente il sistema di lancio di un missile del governo; questa \"impresa\" le attira addosso le attenzioni dell'FBI e di loschi criminali pronti a sfruttare la sua bravura. MacGyver cercher\u00e0 di proteggerla.\nUna lenta morte.\nMacGyver di ritorno da una missione in India nella quale ha recuperato dei documenti riservati raggiunge precipitosamente un treno. Durante il viaggio per\u00f2 una trib\u00f9 assalta il treno per trovare i responsabili della morte di 26 persone, compreso il figlio del capotrib\u00f9, avvelenati da alcune finte medicine vendute da due malfattori occidentali.\nLa fuga.\nMacGyver \u00e8 in Nord Africa e una donna gli chiede di far fuggire di prigione suo fratello, che, a suo dire, l'unico crimine che ha commesso \u00e8 essere un medico missionario. Cos\u00ec MacGyver fa in modo e maniera di essere incarcerato e, una volta dentro, organizzer\u00e0 una fuga molto ingegnosa. Fuori dalla prigione per\u00f2 lo attende una sorpresa...\nPrigioniero di coscienza.\nMacGyver si reca in U.R.S.S. per liberare un ex-agente del KGB, Yuri Demetri, internato in un manicomio. In realt\u00e0 l'uomo non \u00e8 pazzo, egli \u00e8 stato infatti imprigionato nel manicomio perch\u00e9 sospettato di essere filo-americano.\nL'assassino.\nIn questo episodio MacGyver \u00e8 a caccia di Piedra, un assassino molto pericoloso maestro del travestimento e delle fughe che ha come prossimo obiettivo assassinare l'Arcivescovo Fierro. Catturato grazie a MacGyver riuscir\u00e0 nuovamente ad evadere."}
{"id": "2217194", "revid": "33689", "url": "https://it.wikipedia.org/wiki?curid=2217194", "title": "Ordine della Corona (Paesi Bassi)", "text": "L'Ordine della Corona (\"Kroonorde\") \u00e8 un ordine cavalleresco dei Paesi Bassi, di appannaggio della casa reale degli Orange-Nassau.\nStoria.\nL'Ordine venne creato dalla Regina Giuliana dei Paesi Bassi nell'ambito della sua riorganizzazione dell'Ordine della Casata d'Orange (\"Huisorde van Oranje\") del 1969. Le 18 classi originarie, non erano per\u00f2 adatte alle esigenze egualitarie della societ\u00e0 olandese degli anni '60, a tal punto che esse vennero riformate solo in 5 classi di merito.\nCome ordine legato alla casata regnante, esso non \u00e8 sottoposto ad alcuna responsabilit\u00e0 ministeriale o influenza, ma viene conferito a discrezione del solo monarca olandese.\nEsso viene conferito (come cita l'art.13 dello statuto) \"a quegli stranieri che si siano distinti specialmente nel servizio al Re dei Paesi Bassi ed alla sua casa.\" La precedente regina ha inoltre istituito una medaglia d'argento per commemorare le visite di stato.\nClassi.\nL'Ordine dispone delle seguenti classi di benemerenza:"}
{"id": "2217196", "revid": "599013", "url": "https://it.wikipedia.org/wiki?curid=2217196", "title": "Bob Portman", "text": ""}
{"id": "2217200", "revid": "287204", "url": "https://it.wikipedia.org/wiki?curid=2217200", "title": "The Three Words to Remember in Dealing with the End", "text": "The Three Words to Remember in Dealing with the End \u00e8 l'EP di debutto della band pop punk All Time Low. L'EP \u00e8 stato pubblicato pubblicato nel 2004 dalla Emerald Moon Records con una tiratura di mille copie. La seconda traccia dell'album, \"The Next Best Thing\", era presente anche nel demo \"All Time Low\" dell'anno precedente.\nLe \"tre parole\" del titolo, secondo la band, possono essere sia \"\"All Time Low\" che \"I love you\"\" (\"ti amo\")."}
{"id": "2217203", "revid": "599013", "url": "https://it.wikipedia.org/wiki?curid=2217203", "title": "Istituto delle suore di San Giuseppe", "text": "L'Istituto delle Suore di San Giuseppe (in francese \"Institut des S\u0153urs de Saint Joseph\") \u00e8 un istituto religioso femminile di diritto pontificio.\nStoria.\nL'istituto \u00e8 nato per riunire numerose congregazioni minori di Suore di San Giuseppe attive in Francia, tutte nate dal carisma di Jean-Pierre M\u00e9daille (1610\u20131669).\nCon decreto della Santa Sede del 24 dicembre 1993 venne stabilita l'unione di sei congregazioni di Suore di San Giuseppe: quattro di diritto pontificio (di Le Puy, di Clermont, di Saint-\u00c9tienne-de-Lugdar\u00e8s, di Viviers) e due di diritto diocesano (d'Aubenas e di Meyrueis); nel 1996 si un\u00ec all'istituto anche la congregazione delle Suore di San Giuseppe di Rodez.\nAttivit\u00e0 e diffusione.\nLe Suore di San Giuseppe si dedicano a varie opere di apostolato (istruzione, assistenza sanitaria, promozione sociale).\nSono presenti in Italia, in Francia, in Belgio, in Algeria, in Madagascar, in Romania, in Burkina Faso, in Costa d'Avorio e in Senegal: la sede generalizia \u00e8 a Saint-P\u00e9ray (Ard\u00e8che).\nAl 31 dicembre 2005 l'istituto contava 1.006 religiose in 214 case."}
{"id": "2217216", "revid": "125970914", "url": "https://it.wikipedia.org/wiki?curid=2217216", "title": "Terry Driscoll", "text": ""}
{"id": "2217225", "revid": "1851759", "url": "https://it.wikipedia.org/wiki?curid=2217225", "title": "QwaQwa", "text": "QwaQwa \u00e8 stato un bantustan (chiamato anche \"homeland\"), nella parte orientale del Sudafrica e fu concepita per segregare gli abitanti di lingua sesotho.\nLa sua capitale \u00e8 stata Phuthaditjhaba.\nFu creata come entit\u00e0 autonoma il 1\u00ba novembre 1974 e fu riunita al Sudafrica il 27 aprile 1994 insieme ad altre nove homeland."}
{"id": "2217227", "revid": "2008079", "url": "https://it.wikipedia.org/wiki?curid=2217227", "title": "Toradora!", "text": " \u00e8 una serie di light novel giapponese ideata da Yuyuko Takemiya e illustrata da Yasu. I volumi sono stati pubblicati dal 10 marzo 2006 al 10 marzo 2009 dall'editore ASCII Media Works sotto l'etichetta della Dengeki Bunko. Una serie spin-off di tre volumi, sempre in forma di light novel, \u00e8 stata successivamente pubblicata dal 10 maggio 2007 al 10 aprile 2010 sotto il nome di \"Toradora Spin-off!\". \u00c8 stato prodotto un adattamento sotto forma di manga, a cura di Zekky\u014d, pubblicato a puntate sullo sh\u014dnen magazine \"Dengeki Comic Gao!\" a partire dal 27 luglio 2007 da parte dell'editore MediaWorks. La pubblicazione del manga si \u00e8 spostata sulla rivista \"Dengeki Daioh\" dell'editore ASCII Media Works a partire dal 27 gennaio 2008.\nDal 2 ottobre 2008 al 25 marzo 2009 \u00e8 andato in onda in Giappone un adattamento in forma di anime della serie su TV Tokyo. Una trasmissione radiofonica via internet chiamata \u00e8 andata in onda dal 4 settembre 2008 al 28 maggio 2009. Dalla serie \u00e8 stata tratta una visual novel prodotta da Namco Bandai Games per la console PlayStation Portable pubblicata a partire dall'aprile 2009.\nIl 21 dicembre 2011 \u00e8 stato pubblicato un box dell'edizione Blu-ray della serie TV con il quale \u00e8 uscito anche un nuovo episodio inedito.\nIl titolo \"Toradora!\" deriva dal nome dei due personaggi principali, Taiga Aisaka e Ry\u016bji Takasu. \"Taiga\" pu\u00f2 essere traslitterato in inglese anche come \"tiger\" (tigre), che in giapponese si traduce in . La prima parte del nome di Ry\u016bji, , significa dragone in giapponese e la traslitterazione della parola inglese \"dragon\" \u00e8 .\nIn Italia l'anime \u00e8 distribuito da Dynit ed \u00e8 stato trasmesso su Rai 4 in prima visione dal 28 aprile al 13 ottobre 2011. Il manga \u00e8 stato pubblicato da J-Pop, che ne ha cominciato la pubblicazione a novembre 2011.\nTrama.\nRy\u016bji Takasu \u00e8 un ragazzo che si appresta a frequentare il secondo anno delle superiori. A dispetto del suo carattere gentile, il suo sguardo truce lo fa apparire come un delinquente agli occhi di chi non lo conosce, e a causa di ci\u00f2 deve continuamente chiarire le sue intenzioni con gli altri compagni d'istituto, spesso intimoriti dal suo aspetto; questo lo porta a non avere molti amici e a credere di non avere molte possibilit\u00e0 di trovarsi una fidanzata. Al primo giorno di scuola, Ry\u016bji scopre di essere di nuovo in classe col suo migliore amico, Y\u016bsaku Kitamura, e con la ragazza per cui ha una cotta, Minori Kushieda. Camminando per i corridoi, Ry\u016bji si scontra inavvertitamente contro Taiga Aisaka, una delle ragazze pi\u00f9 temute della scuola per il suo atteggiamento violento, nonch\u00e9 migliore amica di Minori, e ha un breve alterco con lei; Taiga \u00e8 esattamente l'opposto di Ry\u016bji: dietro al suo aspetto minuto e grazioso si nasconde un carattere irascibile e manesco, anche se in alcune occasioni ella si dimostra una persona completamente diversa e molto affine a Ry\u016bji, nonostante tenti di nasconderlo trattando quest'ultimo con disprezzo.\nTaiga ha un atteggiamento negativo e di superiorit\u00e0 nei confronti delle persone e non esita a scontrarsi con loro se lo reputa necessario. Nata in una ricca famiglia, Taiga a causa dei suoi problemi familiari \u00e8 andata a vivere da sola, trasferendosi in un appartamento che per coincidenza \u00e8 di fronte casa di Ry\u016bji. I due scoprono per caso di avere una cotta per i rispettivi migliori amici, Minori e Y\u016bsaku, e decidono pertanto di collaborare per riuscire pi\u00f9 facilmente nel raggiungimento dei loro obiettivi. Il rapporto tra i due diventa sempre pi\u00f9 stretto, a causa del carattere autoritario e possessivo di Taiga e della disponibilit\u00e0 di Ry\u016bji a mettersi al suo servizio, pulendole casa e preparandole i pasti; Taiga entra quindi a far parte a tutti gli effetti della famiglia Takasu, passando pi\u00f9 tempo a casa di Ry\u016bji che nella propria. La loro vicinanza si riflette anche tra le mura scolastiche, amplificando pettegolezzi su una loro presunta relazione, seppur entrambi siano ancora follemente innamorati dei rispettivi migliori amici. L'arrivo della modella liceale Ami Kawashima complica ulteriormente la situazione: Ami, infatti, ha una cotta per Ry\u016bji e detesta terribilmente Taiga, dal carattere simile al suo. Seppur entrambi neghino fermamente di piacersi, Ry\u016bji e Taiga si sostengono e si prendono sempre cura l'uno dell'altra, e ben presto si renderanno conto di amarsi.\nMedia.\nLight novel.\n\"Toradora!\" nasce come una serie di light novel scritte da Yuyuko Takemiya e illustrate da Yasu. I volumi sono editi da ASCII Media Works sotto l'etichetta della Dengeki Bunko. Il primo volume \u00e8 stato pubblicato il 10 marzo 2006; la serie si \u00e8 conclusa esattamente tre anni dopo, con il decimo volume uscito il 10 marzo 2009. Esistono quattro capitoli non racchiusi nei volumi originali, tre dei quali sono stati raccolti in alcune antologie di light novel pubblicate da MediaWorks nel novembre 2006, marzo e novembre 2007, che con l'ultimo capitolo intitolato \"Toradora!\" ha allegato anche un peluche di una tigre originariamente venduto a partire da aprile 2007. L'uscita della light novel, in Italia, \u00e8 stata ufficializzata dalla J-Pop, ed \u00e8 iniziata il 3 novembre 2012.\nSpin-off.\n\u00c8 stato successivamente pubblicato anche uno spin-off della serie chiamato , col primo volume pubblicato il 10 maggio 2007, consistente di quattro capitoli, tre dei quali precedentemente pubblicati a puntate fra il 10 giugno 2006 e il 10 febbraio 2007 nella non pi\u00f9 pubblicata rivista \"Dengeki hp\" della MediaWorks, e con l'ultimo capitolo espressamente scritto per inaugurare la pubblicazioni in volumi. Un singolo capitolo della serie spin-off, originariamente pubblicato nel febbraio 2006 su \"Dengeki hp\" \u00e8 stato invece incluso nel secondo volume, pubblicato il 10 gennaio 2009. I successivi capitoli dello spin-off sono cominciati a essere pubblicati a puntate sulla rivista \"Dengeki Bunko Magazine\" dal 10 dicembre 2007, dove capitoli aggiuntivi della stessa serie principale hanno cominciati a essere pubblicati dal 10 aprile 2008. L'ultimo volume \u00e8 stato pubblicato per commemorare l'anno della tigre, secondo lo zodiaco cinese.\nManga.\nLa light novel \u00e8 stata riadattata in formato manga sullo sh\u014dnen magazine giapponese \"Dengeki Comic Gao!\" a partire dal 27 luglio 2007. L'artista che si occupa del riadattamento \u00e8 Zekky\u014d. \u00c8 stato interrotto temporaneamente il 27 gennaio 2008, per poi spostarsi sulla rivista \"Dengeki Daioh\" della ASCII Media Works a partire dal 21 marzo 2008. Il primo tank\u014dbon \u00e8 stato pubblicato in Giappone in data 27 febbraio 2008 dall'editore ASCII Media Works, sulla collana \"Dengeki Comics\". Il 7 luglio 2011, la casa editrice italiana J-Pop ha ufficializzato la commercializzazione, con l'uscita del primo volume il 5 novembre seguente.\nInternet radio.\nUna trasmissione radiofonica per promuovere l'anime e gli altri adattamenti di \"Toradora!\" ha cominciato ad andare in onda sulla internet radio, ospitata da Animate TV, dal 4 settembre 2008 al 28 maggio 2009 con il nome di . La trasmissione andava in onda online ogni gioved\u00ec, condotta da Junji Majima e Eri Kitamura, i seiy\u016b che danno voce nell'anime rispettivamente a Ry\u016bji Takasu e Ami Kawashima, la trasmissione ha avuto anche altri seiy\u016b della serie come ospiti.\nAnime.\nL'anime \u00e8 stato annunciato la prima volta durante una pubblicit\u00e0 delle light novel, pubblicate dalla ASCII Media Works sotto l'etichetta della Dengeki Bunko, nell'aprile 2008. \u00c8 stato diretto da Tatsuyuki Nagai e prodotto dallo studio d'animazione J.C.Staff. \"Toradora!\" ha cominciato la messa in onda il 2 ottobre 2008 su TV Tokyo in Giappone, e si \u00e8 concluso il 26 marzo 2009 con un totale di 25 puntate. Gli episodi della serie sono successivamente andati in onda su AT-X, TV Aichi, TV Hokkaido, TV Osaka, TV Setouchi e TVQ Kyushu Broadcasting. Il primo volume della collezione di DVD della serie, contenente i primi quattro episodi, \u00e8 stato pubblicato il 21 gennaio 2009 dalla King Records in edizione regolare e in edizione limitata. Altri sette DVD, ognuno contenente tre episodi, sono stati pubblicati fra il 25 febbraio e il 26 agosto 2009 anch'essi in edizione regolare e in edizione limitata. Il 21 dicembre 2011 \u00e8 stato pubblicato un box dell'edizione Blu-ray della serie TV e con esso \u00e8 stato pubblicato un nuovo episodio inedito.L'anime pu\u00f2 definirsi concluso con le puntate presenti nella serie perch\u00e9 copre tutti gli eventi presenti nelle light novel da cui \u00e8 tratto.\nIn Italia i diritti sono stati acquistati da Dynit; la serie \u00e8 pubblicata su quattro DVD che contengono anche l'OAV \"Toradora! SOS\". Gli episodi sono stati trasmessi in prima visione su Rai 4 dal 28 aprile al 13 ottobre 2011. Dynit si \u00e8 vista poi interessata all'acquisto dell'episodio inedito contenuto nei Blu-ray, ma per il momento non vengono concessi i diritti per l'estero.\nSigle.\nIn Italia vengono usate le sigle originali.\nOAV.\nOltre ai 25 episodi della serie sono stati prodotti 3 OAV.\nDrama-CD.\nSono stati pubblicati dei drama-CD a partire dalla serie animata.\nVisual novel.\nUna visual novel per PlayStation Portable, , basata su \"Toradora!\" \u00e8 stata sviluppata da Guyzware e pubblicata da Namco Bandai Games, a partire dal 30 aprile 2009. \nIl giocatore assumer\u00e0 il ruolo di Ry\u016bji Takasu e prender\u00e0 parte a un capitolo inedito, il gioco infatti comincia il 28 dicembre, con Ry\u016bji che si sveglia in ospedale, in compagnia di Taiga felice del risveglio del ragazzo, che per\u00f2 risulta affetto da un'amnesia, questo garantisce la piena autonomia al giocatore di gestire le relazioni con le varie ragazze nel gioco. Il gioco oltre alle consuete caratteristiche delle visual novel presenta una mappa in 3D dove il protagonista pu\u00f2 incontrare i vari personaggi, o accedere agli eventi durante la storia. \u00c8 presente anche un minigioco nel quale il giocatore impersona Taiga intenta a difendersi da ragazzi pazzi d'amore per lei. \nIl videogioco \u00e8 stato pubblicato in edizione regolare e in un box a edizione limitata, quest'ultimo contenente, oltre al disco UMD, un fanbook, un DVD contenente scene inedite dell'anime, un piccolo piedistallo per PSP, un portachiavi, una borsetta a forma di faccia di tigre; inoltre per chi avesse acquistato il videogioco in preordine, per entrambe le versioni, venne creata una piccola statuetta in edizione limitata, di Taiga. L'autore originale della serie Yuyuko Takemiya ha partecipato allo sviluppo in qualit\u00e0 di supervisore in modo che il gioco si potesse interconnettere fluidamente con quanto narrato nelle light novel e nell'anime.\n\"Toradora!\" in altre opere.\nTaiga \u00e8 un personaggio giocabile nel gioco di ruolo, \" per Nintendo DS pubblicato il 19 marzo 2009 in Giappone.\nNel videogioco per PSP \" \u00e8 possibile, equipaggiando gli oggetti giusti, fra i quali anche la spada di legno, rendere il protagonista simile per aspetto a Taiga.\nLa piccola tigre presente in \"Toradora!\", in riferimento alla \"Tenori Taig\u0101\", \u00e8 comparsa anche in altri anime:\nI personaggi principali di \"Toradora!\" fanno una fugace apparizione in \"La cuccia dei sogni Z\", appendice del manga \"World Embryo\" nel volume 6.\nRiconoscimenti.\nL'intera serie ha venduto in Giappone oltre 3 milioni di copie della serie principale e dello spin-off. La serie di light novel \u00e8 stata nella classifica di \"Kono light novel ga sugoi!\" per tre volte, arrivando: sesta nel 2007, quarta nel 2008, e seconda nel 2009. Nel corso del primo Light Novel Award avvenuto nel 2007, promosso da Kadokawa Shoten, \"Toradora!\" ha vinto il premio nella categoria delle commedie romantiche. Taiga Aisaka \u00e8 diventata campionessa del Anime Saimoe Tournament 2009.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e \"Toradora!\" \u00e8 arrivato al quattordicesimo posto con 77 voti.\nManuel Crispo cit\u00f2 \"Toradora!\" come una delle migliori serie anime tratte dalle light novel."}
{"id": "2217229", "revid": "1573940", "url": "https://it.wikipedia.org/wiki?curid=2217229", "title": "Zootoca vivipara", "text": "La lucertola vivipara (\"Zootoca vivipara\" ) \u00e8 un rettile della famiglia dei Lacertidi. \nDistribuzione.\nIn Italia \u00e8 diffusa con continuit\u00e0 sulle Alpi Centro-orientali mentre pi\u00f9 sporadica e localizzata in quelle Centro-occidentali.\nIn Lombardia la distribuzione della specie \u00e8 prevalentemente alpina, la sua popolazione appare pi\u00f9 omogenea nei distretti montani della Val Camonica e dell'alta Val Seriana. Per quanto riguarda la distribuzione altitudinale in Lombardia la specie \u00e8 stata rinvenuta tra i 10 e i 2600\u00a0m s.l.m. Le stazioni della pianura padano-veneta sono dovute a relittismo glaciale.\nBiologia.\nSpecie marcatamente microterma. La femmina partorisce una volta l'anno piccoli completamente formati e avvolti da una sottile membrana semitrasparente. Nelle Alpi Orobie e nel parco dell'Adamello la specie occupa ambienti di torbiera, rhodorovaccineti e pascoli umidi; pi\u00f9 raramente si osserva in ambienti carsici. Nelle zone montuose \u00e8 attiva da fine aprile a ottobre.\nRiproduzione.\n\u00c8 chiamata vivipara (sarebbe pi\u00f9 corretto dire ovovivipara) perch\u00e9 le uova si schiudono nel momento in cui la femmina partorisce queste uova. Tuttavia, questa specie presenta anche popolazioni con modalit\u00e0 riproduttiva ovipara, come ad esempio la sottospecie \"Zootoca vivipara carniolica\" (ora considerata specie a s\u00e9 stante con il nome di \"Zootoca carniolica\"), distribuita in Nord Italia, Austria, Slovenia e Croazia, e la sottospecie \"Zootoca vivipara louislantzi\", in Spagna, sulla catena montuosa dei Pirenei.\nStatus e problemi di conservazione.\nSpecie inclusa nella Convenzione per la conservazione della vita selvatica e dei suoi biotopi in Europa allegato I."}
{"id": "2217230", "revid": "1318658", "url": "https://it.wikipedia.org/wiki?curid=2217230", "title": "O\u011fuz Atay", "text": "Biografia.\nAtay, scomparso prematuramente, \u00e8 l'autore del celebre romanzo \"Tutunamayanlar\" (\"Gli incapaci di connettersi\", 1972). Quell'opera esponeva - su piani formali ed estetici ben diversi dalle impostazioni realistiche, consuete nelle lettere turche del Novecento - il disagio di individui alienati, in conflitto con se stessi e con le convenzioni sociali imperanti nella societ\u00e0: anime inadatte a stabilire qualche relazione con un circolo retto da usi non condivisi, appunto.\nQuell'esposizione polifonica e confusa, gi\u00e0 parodia e parafrasi dei generi pi\u00f9 seguiti e noti - nonch\u00e9 punto di riferimento anche per Orhan Pamuk - s\u00e9guita a generare scritture emozionali ancora nei racconti di \"Aspettando la paura\", composti da Atay fra il 1972 e il 1977, curati e tradotti da Semsa Gezgin e Giampiero Bellingeri, raccolta pubblicata da Lunargento nel 2011.\nOpera.\n\"Tutunamayanlar\".\nIl suo primo romanzo, \"Tutunamayanlar\" (titolo traducibile in italiano come \"I Disconnessi\"), non \u00e8 mai stato ristampato durante la sua vita, ed \u00e8 stato pubblicato per la prima volta nel 1971-72.\nProtagonista del romanzo \u00e8 un giovane ingegnere, Turgut \u00d6zben, che, di fronte al suicidio di un suo amico intimo, Selim I\u015f\u0131k, va alla ricerca delle ragioni profonde che hanno spinto il giovane a quel gesto. Muovendosi all'interno della cerchia di amicizie e conoscenze, \u00d6zben scopre che, negli ultimi scampoli della sua vita, il suicida si era dedicato alla stesura di un'\"enciclopedia dei perdenti\" che non mancava di annoverare anche una voce dedicata a se stesso: la ricerca di \u00d6zben si rivela un itinerario di autocoscienza che mette gli rivela la sua stessa natura di uomo inconsistente e perdente. L'approdo a questa insostenibile consapevolezza lo conduce a un punto di svolta della sua vita, la scelta radicale di allontanarsi da quel suo mondo borghese e liberarsi dalle suo convenzioni sociali salendo a bordo di un treno per far perdere per sempre le proprie tracce.\nIl libro ha portato i critici a pareri contrastanti, ma ha avuto un larghissimo consenso tra il pubblico, divenendo un best seller da quando \u00e8 uscita una nuova edizione nel 1984. Il libro \u00e8 poi giunto alla ventisettesima edizione nel 2002.\n\u00c8 stato descritto dall'UNESCO come \u201cprobabilmente il pi\u00f9 eminente romanzo del ventesimo secolo della letteratura turca\u201d che \u201ccostituisce una sfida seria anche per il traduttore pi\u00f9 esperto, per il suo caleidoscopio di colloquialismi e per la sua dimensione\u201d.\nTraduzioni.\nNonostante l'Unesco auspichi la traduzione di \"Tutunamayanlar\" almeno nelle lingue pi\u00f9 diffuse nel mondo, la mole del romanzo e le difficolt\u00e0 nel renderne, in altra lingua, i colloquialismi, ne hanno ostacolato e scoraggiato a lungo la traduzione. Al 2011 risulta, tradotto nel solo olandese, con il titolo \"Het leven in stukken\" (\"La vita in pezzi\"), per la casa editrice Athenaeum-Polak &amp; Van Gennep (ISBN 9789025368807).\nAspettando la paura.\nUna raccolta di racconti apparsi tra il 1972 e il 1977, titolo originale \"Korkuyu Beklerken\", tradotti e pubblicati in Italia nel 2011 dalla casa editrice Lunargento col titolo Aspettando la paura. Gli otto racconti presentano in modo inedito i nodi kafkiani di assurdit\u00e0, insicurezza, paura, solitudine, incomunicabilit\u00e0: i segni delle persone contemporanee, nel ruolo di sofferte protagoniste dei brani che ricalcano, non senza ricorrere anche all'arma dell'ironia, i tratti del malessere dell'umanit\u00e0. Orhan Pamuk, nella postfazione pubblicata nella raccolta, spiega la portata rivoluzionaria della scrittura di Atay per la letteratura turca: \"Si deve a lui se tanti aspetti dell'esistenza sono entrati e hanno trovato posto in un romanzo: la partita alla radio, la scuola guida, amabili intellettuali smarriti fra le pagine dei libri\"."}
{"id": "2217232", "revid": "124838231", "url": "https://it.wikipedia.org/wiki?curid=2217232", "title": "Siyyid K\u00e1zim", "text": "Siyyid K\u00e1\u1e93im, che proveniva da una famiglia di ricchi mercanti, era un mull\u0101. Dopo avere studiato gli Scritti islamici, sia lui che il suo predecessore preannunciavano ai loro discepoli la venuta del Mahdi e il ritorno di Ges\u00f9, spiegando loro come riconoscerlo.\nDopo la sua morte, 1843, dei suoi discepoli andarono in cerca del \"preannunziato\". Tra quei ricercatori un gruppo di diciassette persone riconobbe nel B\u00e1b il Promesso Mahdi preannunziato dai loro Maestri spirituali."}
{"id": "2217235", "revid": "300067", "url": "https://it.wikipedia.org/wiki?curid=2217235", "title": "Neal Walk", "text": ""}
{"id": "2217236", "revid": "287204", "url": "https://it.wikipedia.org/wiki?curid=2217236", "title": "Sistemi portatili per la potabilizzazione dell'acqua", "text": "I sistemi portatili per la potabilizzazione dell'acqua sono dei sistemi utilizzati per potabilizzare l'acqua che si possono trasportare (ovvero con un ingombro abbastanza contenuto).\nTecniche di potabilizzazione.\nEbollizione.\nL'ebollizione \u00e8 il metodo pi\u00f9 efficace per la potabilizzazione l'acqua. L'ebollizione dell'acqua uccide i batteri e altri organismi patogeni, come \"Giardia lamblia\" e \"Cryptosporidium parvum\", che si trovano in natura in alcuni fiumi e laghi. \nUna temperatura cos\u00ec alta pu\u00f2 essere ottenuta operando in un contenitore chiuso; infatti l'ebollizione a pressione atmosferica raggiunge solo i 100\u00a0\u00b0C, ma operando a pressioni maggiori dell'atmosfera, chiudendo il contenitore, in modo che la trasformazione avvenga a volume costante, \u00e8 possibile raggiungere all'interno del contenitore temperature pi\u00f9 elevate.\nFiltrazione.\nI filtri a pompa portatili consistono in filtri ceramici che Alcuni utilizzano anche la filtrazione a carboni attivi.\nI filtri sono utili contro i batteri e i protozoi, come \"Cryptosporidium\" e \"Giardia lamblia\", ma non contro i virus. Infatti i virus hanno delle dimensioni molto minori del diametro dei pori presenti nei filtri, per cui non possono essere bloccati con queste metodologie di tipo meccanico. Per questo \u00e8 necessaria la disinfezione con delle sostanze chimiche o con i raggi UV dopo la filtrazione. Le sostanze chimiche efficaci includono il cloro, il biossido di cloro, l'ipoclorito di sodio (la varechina) e lo iodio.\nSono stati costruiti dei filtri polimerici e ceramici che comprendevano anche il post-trattamento con lo iodio, ma molti sono scomparsi a causa del fatto che conferivano all'acqua un sapore sgradevole e che \nGli elementi per la filtrazione agiscono in maniera ottimale nell'eliminazione dei batteri e dei funghi dall'acqua quando sono nuovi, ma con il passare del tempo perdono la loro efficacia e possono costituire dei siti di colonizzazione di agenti patogeni.\nNegli ultimi anni l'efficacia di alcuni filtri \u00e8 stata aumentata con l'aggiunta di nanoparticelle di argento all'elemento ceramico e/o al filtro a carboni attivi, al fine di arrestare la proliferazione degli organismi patogeni.\nPiccoli filtri ad osmosi inversa azionati a mano erano stati inizialmente progettati per i militari nei tardi anni ottanta, per l'equipaggiamento per la sopravvivenza, per esempio, da includere a dei gommoni gonfiabili sui velivoli. Sono disponibili delle versioni per i civili. In questi dispositivi, per forzare l'acqua attraverso il filtro, la pressione \u00e8 fornita da una pompa azionata a mano, simile per la funzione e per l'aspetto ad un ingrassatore. \nQuesti dispositivi possono ricavare acqua potabile dall'acqua del mare.\nAdsorbimento con carboni attivi.\nLa filtrazione con carbone attivo granulare utilizza una forma di carbone attivo con ampia area superficiale che adsorbe molti composti, tra cui vari composti tossici. Far passare l'acqua attraverso il carbone attivo \u00e8 una tecnica usata spesso insieme a filtri con pompaggio manuale per contrastare una contaminazione organica, il gusto, o odori sgradevoli. I filtri a carboni attivi non sono normalmente usati come tecniche di depurazione principale nei dispositivi portatili di depurazione delle acque, ma piuttosto come mezzo secondario per complementare un'altra tecnica di purificazione. \u00c8 pi\u00f9 comunemente implementata per il pre-filtraggio o post-filtraggio, in un fase separata dal filtraggio in ceramica, in entrambi i casi viene applicata prima dell'aggiunta di disinfettanti chimici utilizzati per controllare i batteri o virus che i filtri non possono rimuovere. Il carbone attivo \u00e8 in grado di rimuovere il cloro dall'acqua trattata, eliminando ogni protezione residua rimasta contro gli agenti patogeni, e non dovrebbe, in generale, essere utilizzato senza un'attenta riflessione dopo i trattamenti di disinfezione chimica nel trattamento di depurazione delle acque.\nDisinfezione chimica.\nIodio.\nUn agente utilizzabile per la disinfezione dell'acqua \u00e8 lo iodio. In genere, lo si scioglie in acqua in forma di cristalli o di pastiglie, contenenti idroperioduro di tetraglicina; ogni pastiglia rilascia 8\u00a0mg di iodio. Lo iodio \u00e8 in grado di uccidere molti (ma non tutti) gli agenti patogeni pi\u00f9 comuni, presenti nelle sorgenti d'acqua naturali. Esso costituisce una soluzione imperfetta, ma pratica, per la disinfezione di acqua potabile.\nSono in commercio kit per la disinfezione dell'acqua che contengono due pastiglie: una con lo iodio, da utilizzare per la disinfezione, e una che rilascia vitamina C (acido ascorbico) e che permette di rimuovere il sapore di iodio dall'acqua. L'acido ascorbico, infatti, porta alla precipitazione di buona parte dello iodio disciolto in soluzione. Per questo motivo, esso va aggiunto solo dopo che \u00e8 stato dato allo iodio tempo sufficiente per agire. Questo intervallo di tempo \u00e8 di 30 minuti, se si tratta di acqua relativamente pura e a temperatura ambiente, ma molto di pi\u00f9 in caso di acqua fredda o torbida.\nUn altro effetto del trattamento dell'acqua con idroperioduro di tetraglicina \u00e8 che un essere umano assorbe dall'acqua trattata solo il 2% dello iodio radioattivo che altrimenti assorbirebbe; questo pu\u00f2 essere un fattore da prendere in considerazione in caso di sopravvivenza da un evento nucleare.\nL'acqua trattata con questo sistema non \u00e8 adatta per le persone allergiche allo iodio.\nL'idroperioduro di tetraglicina conserva la sua efficacia a tempo indefinito, finch\u00e9 il contenitore non viene aperto; la durata di conservazione \u00e8 lunghissima, se il contenitore viene richiuso immediatamente dopo ogni apertura. Tuttavia, ci sono alcuni produttori che consigliano di non usare le pastiglie a distanza maggiore di tre mesi dalla prima apertura della confezione.\nClorazione.\nLa clorazione dell'acqua consiste nell'addizionare all'acqua ipoclorito di sodio.\nN\u00e9 il cloro, n\u00e9 lo iodio da soli sono considerati del tutto efficaci contro il \"Cryptosporidium\". Essi sono considerati parzialmente efficaci contro il Giardia. Lo iodio richiede almeno 30 minuti contro il Giardia. Per quanto riguarda quest'ultimo, il cloro viene considerato un agente pi\u00f9 efficace dello iodio.\nAltro.\nCome alternativa al trattamento con iodio, possono essere usate, in certi casi, pastiglie agli ioni d'argento o al diossido di cloro. Se ne trovano in commercio con i nomi di Micropur Forte, Aquamira, Pristine. Lo svantaggio principale \u00e8 dato dai tempi richiesti (di solito, da 30 minuti a 4 ore, a seconda della formula usata). Un altro problema che pu\u00f2 verificarsi \u00e8 dato dal depositarsi e dall'accumularsi di composti dell'argento in diversi tessuti corporei, il che pu\u00f2 portare alla cosiddetta argiria, che porta ad una permanente pigmentazione grigio-bluastra della pelle, degli occhi, e delle membrane mucose.\nFlocculazione/disinfezione.\nSono stati commercializzati da pi\u00f9 di dieci anni, sistemi composti da flocculanti e disinfettanti ma, solo recentemente, una loro versione ha mostrato essere efficace nell'uccidere o nel rimuovere agenti patogeni microbici e nel ridurre le diarree. Sebbene il prodotto venga usato estensivamente in situazioni di emergenza, \u00e8 stato sospeso lo sforzo nella commercializzazione, dopo il fallimento nell'ottenere vendite adeguate. Ha avuto invece successo la strategia di vendere prodotti in piccole quantit\u00e0 per consumatori a rapida mobilit\u00e0. Il relativo alto costo di un trattamento routinario, la necessit\u00e0 di dimostrazioni per introdurre la metodica, e il tempo e lo sforzo richiesto per usare la metodica, ne hanno limitato l'applicazione.\nRaggi ultravioletti.\nI raggi UV distruggono il DNA dei batteri e dei virus e impediscono loro di riprodursi. Senza la riproduzione, i microbi diventano molto meno pericolosi. La radiazione ultravioletta con agisce sulla timina, una delle quattro basi azotate del DNA. Quando un fotone della radiazione ultravioletta \u00e8 assorbito da una molecola di timina che \u00e8 unita ad un'altra molecola di timina nella catena del DNA, si crea un legame covalente (o dimero) tra le due molecole. Il dimero di timina impedisce agli enzimi di leggere il DNA e di copiarlo, neutralizzando cos\u00ec l'azione del microbo.\nI raggi UV sono molto efficaci nella potabilizzazione dell'acqua dai batteri e dai virus, ma non nella potabilizzazione da sostanze chimiche.\nIl WHO ha calcolato che il costo della potabilizzazione dell'acqua con i raggi UV costa 2 centesimi di dollaro per 1000 litri di acqua.\n\"Solar water disinfection\".\nI microbi vengono distrutti dalla temperatura e dai raggi ultravioletti dovuti all'azione del Sole. L'acqua viene versata in una bottiglia di plastica trasparente PET. Per ottenere una buona ossigenazione dell'acqua, le bottiglie vengono agitate, prima che vengano riempite completamente. A questo punto, le bottiglie vengono esposte alla luce del sole, preferibilmente su un tetto di metallo ondulato, e leggermente inclinate, in modo da rendere massima l'esposizione alle radiazioni solari. Le bottiglie vengono lasciate per sei ore, se c'\u00e8 pieno sole, o per due giorni, se parzialmente nuvoloso.\nLa disinfezione dell'acqua viene raggiunta dalla combinazione dell'azione del calore (dovuto ai raggi solari) e dei raggi ultravioletti che attraversano l'acqua.\nUsando bottiglie di vetro non \u00e8 possibile raggiungere lo stesso grado di disinfezione ottenuto tramite bottiglie in plastica PET. Ci\u00f2 \u00e8 dovuto principalmente a due ragioni:\nQuesto fa s\u00ec che, in genere, le bottiglie di vetro rendano insufficiente l'azione dei raggi ultravioletti, anche se resta l'azione dovuta al riscaldamento dell'acqua. Pertanto, l'acqua pu\u00f2 ancora contenere una carica batterica e/o virale potenzialmente pericolosa, anche dopo l'applicazione del sistema SODIS.\nDissalazione.\nLa dissalazione dell'acqua permette di avere acqua pura, senza organismi viventi e sostanze chimiche.L'assunzione dell'acqua dissalata (a volte confusa con l'acqua distillata) per lunghi periodi \u00e8 dannosa, perch\u00e9 \u00e8 priva di sali utili all'organismo che vengono tipicamente assunti proprio dall'acqua.\nUno strumento portatile utilizzabile per dissalare l'acqua \u00e8 il dissalatore ad energia solare.\nPrevenzione della contaminazione dell'acqua.\nI rifiuti devono essere smaltiti lontano dalle acque. "}
{"id": "2217237", "revid": "1522738", "url": "https://it.wikipedia.org/wiki?curid=2217237", "title": "Ordine della Corona di quercia", "text": "L'Ordine della Corona di Quercia (in francese \"Ordre de la couronne de Ch\u00eane\") \u00e8 un ordine cavalleresco del Granducato del Lussemburgo.\nStoria.\nL'Ordine della Corona di Quercia venne istituito dal Granduca Guglielmo II nel 1841. A quell'epoca il Lussemburgo e i Paesi Bassi si trovavano in unione personale nelle mani dello stesso re, Guglielmo II, il quale per\u00f2 mantenne questo ordine esclusivamente lussemburghese, anche se il suo successore Guglielmo III lo confer\u00ec anche come onorificenza personale legata alla famiglia degli Orange-Nassau.\nIl limite originario degli insigniti era di 30 membri, ma gi\u00e0 il suo successore confer\u00ec questa onorificenza a 300 persone, inserendo la clausola che esso potesse essere conferito unicamente a sua discrezione, senza consultazione del governo.\nL'Ordine cess\u00f2 di essere conferito nel 1890, quando la Regina Guglielmina succedette al padre al trono dei Paesi Bassi come unico membro della famiglia degli Orange-Nassau, dal momento che la costituzione lussemburghese seguiva ancora la legge salica che non prevedeva l'ascesa di donne al trono. Il trono pass\u00f2 pertanto ad Adolfo di Nassau, un parente di Guglielmina di origini tedesche.\nCome tale, l'Ordine della Corona di Quercia sopravvisse come un'onorificenza lussemburghese e nei Paesi Bassi venne fondato l'Ordine di Orange-Nassau e l'Ordine della Casata d'Orange per compensare le medesime onorificenze.\nDall'ascesa al trono del Granduca Adolfo, l'Ordine venne in primo luogo conferito ai lussemburghesi, e successivamente anche agli stranieri, soprattutto a membri di famiglie reali di altri stati, riservando al Granduca di Lussemburgo il titolo di Gran Maestro dell'Ordine.\nClassi.\nAlla fondazione nel 1841, l'Ordine della Corona di Quercia non godeva di un vero e proprio statuto, che venne codificato solo nel 1848. Esso venne strutturato ispirandosi all'Ordine di San Giorgio di Russia, probabilmente per il fatto che Guglielmo II aveva sposato la figlia dello Zar di Russia e aveva ricevuto questa prestigiosissima onorificenza europea dopo aver combattuto valorosamente nella Battaglia di Waterloo.\nAttualmente l'ordine consta di cinque classi di merito:\nInsigniti notabili.\nseparatore"}
{"id": "2217238", "revid": "1226", "url": "https://it.wikipedia.org/wiki?curid=2217238", "title": "Le meraviglie del 2000", "text": ""}
{"id": "2217239", "revid": "116399378", "url": "https://it.wikipedia.org/wiki?curid=2217239", "title": "Ginnastica di Klapp", "text": "La ginnastica di Klapp, \u00e8 una forma di ginnastica correttiva ideata nella prima met\u00e0 del Novecento dal medico tedesco Rudolf Klapp.\nUtilizzi.\nVeniva utilizzata in passato per curare la scoliosi. Il metodo stirava e allungava i muscoli della schiena. Fu introdotta nella pratica della medicina sportiva durante le olimpiadi berlinesi del 1936; alcuni studi hanno espresso perplessit\u00e0 sulla reale efficacia di tale ginnastica."}
{"id": "2217241", "revid": "144796", "url": "https://it.wikipedia.org/wiki?curid=2217241", "title": "Adolfo del Lussemburgo", "text": ""}
{"id": "2217242", "revid": "120892510", "url": "https://it.wikipedia.org/wiki?curid=2217242", "title": "Clordiazepossido", "text": "Il clordiazepossido \u00e8 un principio attivo della categoria delle benzodiazepine utilizzato per ridurre l'ansia. Fu la prima benzodiazepina ad essere sintetizzata.\nIndicazioni.\nGli ultimi preparati vengono utilizzati in sua vece, in ogni caso rimane efficace per trattare l'ansia derivante da anomalie a carico dell'apparato digerente."}
{"id": "2217245", "revid": "74801", "url": "https://it.wikipedia.org/wiki?curid=2217245", "title": "Lucius Allen", "text": ""}
{"id": "2217246", "revid": "1573940", "url": "https://it.wikipedia.org/wiki?curid=2217246", "title": "Agapornis canus", "text": "L'inseparabile del Madagascar (Agapornis canus ) \u00e8 un piccolo psittaculide del genere \"Agapornis\".\nDescrizione.\nQuesto piccolo uccello, che raggiunge appena i 13\u201314\u00a0cm e i 30-36 g di peso, presenta un notevole dimorfismo sessuale riscontrabile nel piumaggio dei due sessi: la femmina \u00e8 completamente verde mentre il maschio adulto ha collo e petto grigio chiaro.\nDistribuzione e habitat.\nCome si pu\u00f2 dedurre dal nome questo piccolo pappagallo \u00e8 originario del Madagascar, ove predilige le coste e le zone semidesertiche.\nSistematica.\n\"Agapornis canus\" ha due sottospecie:"}
{"id": "2217247", "revid": "767487", "url": "https://it.wikipedia.org/wiki?curid=2217247", "title": "Cascio (nautica)", "text": "Cascio, \u00e8 un termine utilizzato in ambito nautico, \u00e8 un sistema di divisione dello spazio delle stive per rendere pi\u00f9 sicura la navigazione.\nStruttura e utilizzi.\nSi utilizzano paratie provviste di puntelli e tiranti, per limitare la superficie libera e impedirne che scorra durante la navigazione, per dare pi\u00f9 stabilit\u00e0 alla nave.\nIn seguito alla convenzione di Londra del 1960 che parlava della sicurezza della navigazione e la salvaguardia della vita in mare, la struttura pu\u00f2 essere eliminata se utilizzata una equivalente."}
{"id": "2217248", "revid": "1543377", "url": "https://it.wikipedia.org/wiki?curid=2217248", "title": "Dario Scaglione", "text": "Biografia.\nDopo l'8 settembre 1943, aderisce alla resistenza; entra a far parte prima della Brigate Garibaldi e successivamente del 1\u00ba Gruppo Divisioni Alpine, di Enrico Martini, nella brigata comandata da Piero Balbo suo compaesano.\nIl suo coraggio \u00e8 testimoniato dall'allora parroco di Valdivilla, che gli d\u00e0 conforto spirituale prima dell'esecuzione:\nBeppe Fenoglio tra l'altro suo compagno, nella stessa brigata, nel suo libro Il partigiano Johnny, racconta l'episodio di Valdivilla. La battaglia viene anche narrata in un racconto, \"L'erba brilla al sole\", prima pubblicato in \"Secondo Risorgimento\" (Torino, Piemonte artistico e culturale, 1961, pp. 105-17), e poi confluito nell'edizione di \"Tutti i racconti\" (Torino, Einaudi, 2007). Nel racconto il personaggio porta il nome di battaglia Mat\u00e9, ma una dedica di Fenoglio precisa: \u00abAlla memoria di Dario Scaglione detto Tarzan\u00bb.\nFilmografia.\nDal libro nel 2000 \u00e8 stato tratto il film omonimo, per il quale Piero Balbo ha prestato alcuni dei suoi indumenti utilizzati durante la resistenza, all'interprete principale Claudio Amendola."}
{"id": "2217252", "revid": "291643", "url": "https://it.wikipedia.org/wiki?curid=2217252", "title": "Idea fissa (film)", "text": ""}
{"id": "2217253", "revid": "300067", "url": "https://it.wikipedia.org/wiki?curid=2217253", "title": "Wally Anderzunas", "text": ""}
{"id": "2217255", "revid": "1305772", "url": "https://it.wikipedia.org/wiki?curid=2217255", "title": "Inches", "text": "Inches \u00e8 un album del gruppo alternative rock statunitense dei Les Savy Fav.\nPubblicato il 20 aprile 2004 dall'etichetta French Kiss Records il disco raccoglie i nove singoli (con relativi lati B) pubblicati dal gruppo nel periodo 1996-2004 per etichette sempre diverse. Le copertine dei nove vinili 7\" (7 inches in inglese, da cui il titolo del progetto) sono riportate all'interno del libretto per comporre un disegno in stile pop art.\nI singoli sono riportati in ordine cronologicamente inverso rispetto alla data di pubblicazione. \"The Sweat Descends\" fu ripubblicata come singolo sempre nel 2004, venendo poi inserita in numerose classifiche di fine anno. \"Reformat\" \u00e8 presente in due versioni: una live con in sottofondo le voci dei fans, e una \"dramatic reading\" di sei minuti in cui si narra la storia del capitano di un sottomarino che viene ghigliottinato all'interno di uno stadio da football.\nNel 2008 la Wichita Records ha acquistato i diritti dell'album, ripubblicandolo per il mercato europeo."}
{"id": "2217256", "revid": "767487", "url": "https://it.wikipedia.org/wiki?curid=2217256", "title": "Ordine della Corona (Monaco)", "text": "L'Ordine della Corona \u00e8 un ordine cavalleresco fondato nell'ambito del Principato di Monaco.\nEsso venne stabilito il 20 luglio 1960 dal Principe Ranieri III di Monaco e venne successivamente modificato nel suo statuto nel 1966.\nQuesta medaglia viene oggi come allora concessa per ricompensare coloro che abbiano svolto qualcosa di eccezionale o abbiano tenuto una condotta esemplare a favore dello stato monegasco.\nL'ordine era suddiviso in cinque classi di benemerenza:"}
{"id": "2217257", "revid": "767487", "url": "https://it.wikipedia.org/wiki?curid=2217257", "title": "Ben Weasel", "text": ""}
{"id": "2217259", "revid": "92723", "url": "https://it.wikipedia.org/wiki?curid=2217259", "title": "Oskar Anderson", "text": "\u00c8 nato a Minsk in una famiglia di origine tedesca ed \u00e8 cresciuto a Kazan' assieme ai suoi due fratelli: il folclorista di successo Walter Anderson e l'astrofisico Wilhelm Anderson.\nDal 1907 studi\u00f2 economia a San Pietroburgo dove divenne prima l'allievo e poi l'assistente di Aleksandr Aleksandrovi\u010d \u010cuprov. Nel 1912 ottiene il suo primo incarico accademico come docente a San Pietroburgo. Nel 1917 si trasferisce a Kiev dove consegue nel 1918 l'abilitazione. Nel 1920 Anderson lascia la Russia e si trasferisce inizialmente in Ungheria a Budapest, per poi accettare nel 1924 un incarico come professore presso l'universit\u00e0 di economia di Varna (Bulgaria), dove rimase fino al 1933.\nDal 1935 al 1940 era professore all'Universit\u00e0 di Sofia dove ottenne il posto di direttore dell'istituto di statistica per la ricerca economica.\nDurante la seconda guerra mondiale si trasferisce in Germania e dal 1942 insegna all'Universit\u00e0 Christian Albrechts a Kiel, dove rimase fino al 1947, quando ottenne la cattedra di economia all'Universit\u00e0 di Monaco."}
{"id": "2217266", "revid": "1347902", "url": "https://it.wikipedia.org/wiki?curid=2217266", "title": "Aluminum Corporation of China Limited", "text": "La compagnia mineraria Aluminum Corporation of China Limited (nota anche con gli acronimi di CHINALCO o CHALCO) \u00e8 l'unico produttore di allumina e maggiore produttore di alluminio della Repubblica popolare cinese e il secondo produttore mondiale di questo metallo. L'azienda cinese \u00e8 quotata nelle borse di Shanghai, Tokyo e New York.\nAll'aprile del 2009, Chinalco sta finalizzando l'acquisto di una quota delle azioni della compagnia mineraria anglo-australiana Rio Tinto Group - primo produttore mondiale di alluminio e diretto concorrente - che versa in una grave crisi di liquidit\u00e0 dopo l'acquisto del produttore canadese Alcan."}
{"id": "2217269", "revid": "1609279", "url": "https://it.wikipedia.org/wiki?curid=2217269", "title": "Iodopovidone", "text": "Lo iodopovidone (PVP-I) \u00e8 un complesso ottenuto dalla combinazione del polimero polivinilpirrolidone (PVP) con lo iodio sotto forma di ioni triioduro. Il PVP fu scoperto da Walter Ripper e brevettato nel 1939. Combinato con lo iodio a formare lo iodopovidone, fu invece scoperto dalla \"Industrial Toxicology Laboratories\" di Filadelfia da H. A. Shelanski e M. V. Shelanski; commercializzato a partire dal 1955 divenne ben presto uno dei disinfettanti a base di iodio pi\u00f9 utilizzato al mondo.\nUn prodotto a base di iodopovidone \u00e8 presente oggi nella cassetta di pronto soccorso delle aziende e sui luoghi di lavoro, come previsto dall'allegato 1 del Decreto Ministeriale n. 388, del 15 luglio 2003.\nUtilizzi.\nL'uso pi\u00f9 comune di questo principio attivo, in varie forme e associazioni, \u00e8 quello di disinfettante della cute o delle ferite, per trattamenti antisettici e per l'igiene orale. Essendo solubile sia in acqua sia in alcol o altri solventi, di solito \u00e8 presentato come soluzione idroalcolica (es. per uso esterno al 10%). Il nome del preparato pi\u00f9 diffuso in Italia a base di iodopovidone \u00e8 \"Betadine\", ma \u00e8 presente anche con altri nomi commerciali e in forma di farmaco generico.\nHa vari usi in medicina, farmacia, cosmesi e nell'industria (corrisponde all'additivo E1201, il PVPP \u00e8 E1202, usato come stabilizzante in alimenti), in ginecologia per trattare infezioni causate da Candida e Trichomonas.\nPreparato di Knutson (iodopovidone e zucchero).\nNegli anni '80 i primi studi al riguardo hanno permesso di evidenziare come tale preparato migliori la guarigione delle ferite difficili.\nControindicazioni.\nDa evitare in caso di allattamento materno o ipersensibilit\u00e0 nota al farmaco; alcuni test (come quella della funzionalit\u00e0 della tiroide) possono venire alterati.\n\u00c8 inoltre controindicato nei bambini di et\u00e0 inferiore ai 6 mesi, in donne in gravidanza, su superfici estese, per interventi chirurgici in prossimit\u00e0 di mucose, in caso di intolleranza allo iodio, nei pazienti affetti da ipertiroidismo.\nEffetti indesiderati.\nFra gli effetti collaterali pi\u00f9 frequenti si riscontrano mucositi idiosincrasiche."}
{"id": "2217273", "revid": "599013", "url": "https://it.wikipedia.org/wiki?curid=2217273", "title": "Bob Greacen", "text": ""}
{"id": "2217279", "revid": "1543377", "url": "https://it.wikipedia.org/wiki?curid=2217279", "title": "New Archaeology", "text": "La New Archaeology (in italiano \"Nuova archeologia\", nota anche nella dizione alternativa inglese americana come \"New Archeology\", o come \"archeologia processuale\"), \u00e8 una teoria archeologica nata nel 1958 ad opera di Gordon Willey e Philip Phillips.\nIndirizzo di ricerca archeologica di ambito soprattutto preistorico e protostorico, praticato dagli anni 1960 negli Stati Uniti d'America (in particolare con L.R. Binford, K.V. Flannery, e con la rielaborazione di M.B. Schiffer) e, quindi, in Gran Bretagna (con D.L. Clarke, C. Renfrew) e in altre parti d'Europa, viene considerato da molti come l'elemento innovatore dell'archeologia teorica, che ha portato l'archeologia alla maturit\u00e0, o, per citare l'articolo di D.L. Clarke su \"Antiquity\" del numero di marzo 1973, alla \"perdita dell'innocenza\" nella riflessione metodologica ed epistemologica.\nLa New Archaeology ha come presupposto fondamentale quello di determinare i canoni che presiedono allo sviluppo delle culture. Per riuscirci, sempre pi\u00f9 vivo ed essenziale fu sentito l'apporto delle scienze matematiche, fisiche e naturali (ad es. la datazione dei reperti al radiocarbonio), che perme\u00f2 l\"'archeologia processuale\" della presunzione di elaborare, attraverso lo studio dei reperti, leggi universali proprie di ogni cultura e localit\u00e0.\nIl paleoliticista e metodologo britannico Clive Gamble ridimensiona la portata teorica della New Archaeology, riconducendola a una (non l'unica) delle archeologie antropologiche che si sono sviluppate come riflessioni teoriche e metodologiche in contrapposizione all'empirismo induttivo dell'approccio storico-culturale (in particolare, riconosce a V. Gordon Childe il ruolo di innovatore dell'approccio storico-culturale - all'epoca prevalente - mediante l'adozione e lo sviluppo dei principi dell'archeologia marxista).\nIl bacino di origine della New Archaeology pu\u00f2 essere riconosciuto negli studi antropologici statunitensi del XIX e XX secolo, e ripresi da G. R. Willey e P. Philips (\u00e8 loro l'icastica affermazione che \"American archaeology is anthropology or it is nothing\"); e l'attribuzione dell'archeologia alle scienze antropologiche, con la progressiva liberazione dallo status di disciplina ancillare della storia, \u00e8 rimasto uno dei principali obiettivi delle posizioni new-archeologiste."}
{"id": "2217281", "revid": "287204", "url": "https://it.wikipedia.org/wiki?curid=2217281", "title": "Tobramicina", "text": "La tobramicina \u00e8 un antibiotico aminoglucosidico di terza generazione derivato dal \"Streptomyces tenebrarius\" e utilizzato contro infezioni da Gram positivi, negativi e \"Pseudomonas aeruginosa\".\nMeccanismo di azione.\nCome tutti gli aminoglicosidi non viene assorbito dall'apparato gastrointestinale; per questa specifica particolarit\u00e0 l'unica somministrazione permessa rimane quella parenterale. Va evitata la combinazione con tutti i diuretici, per un aumento del rischio di sordit\u00e0 e insufficienza renale.\nControindicazioni.\nSconsigliato in soggetti con insufficienza renale, da evitare in caso di gravidanza e uso prolungato. Particolare interesse a soggetti quali bambini e anziani.\nEffetti indesiderati.\nFra gli effetti collaterali pi\u00f9 frequenti si riscontrano: ipoacusia, broncospasmo (in questo caso \u00e8 pericolosa l'inalazione di altri medicinali presi in precedenza), tosse, ipomagnesiemia, comparsa di colite, stomatite, nausea, rash cutaneo."}
{"id": "2217282", "revid": "640277", "url": "https://it.wikipedia.org/wiki?curid=2217282", "title": "Cassa di Risparmio di Parma", "text": ""}
{"id": "2217290", "revid": "287204", "url": "https://it.wikipedia.org/wiki?curid=2217290", "title": "Iodamide", "text": "Lo iodamide \u00e8 un principio attivo utilizzato come mezzo di contrasto in radiologia.\nUtilizzi.\nViene utilizzato in sede di diagnostica in casi di neoplasie al seno che non risultano palpabili."}
{"id": "2217293", "revid": "3115", "url": "https://it.wikipedia.org/wiki?curid=2217293", "title": "Duesenberg", "text": "La Duesenberg \u00e8 stata una casa automobilistica statunitense di vetture sportive e di lusso attiva dal 1913 al 1937.\nLa storia.\nNel 1913, i fratelli Frederick ed August Duesenberg fondarono la Duesenberg Automobile &amp; Motors Company a Garner nell'Iowa per costruire macchine sportive. Nati rispettivamente nel 1876 e 1879 a Lemgo in Germania i due fratelli erano ingegneri autodidatti e costruirono molte macchine sperimentali. Le automobili dei Duesenberg furono considerate tra le migliori del loro tempo, ed erano costruite completamente a mano. Nel 1914, Eddie Rickenbacker pilot\u00f2 una \"Duesy\", come vennero soprannominate, concludendo 10\u00ba alla 500 Miglia di Indianapolis, e una Duesenberg vinse la corsa nel 1924, 1925 e 1927.\nNel 1921 Jimmy Murphy divenne il primo americano a vincere il Gran Premio di Francia a Le Mans alla guida di una Duesenberg.\nLa Duesenberg Automobile and Motors Company si trasfer\u00ec in una nuova sede e fabbrica nell'Indiana nel luglio 1921 per cominciare produzione di vetture di serie. Sebbene i fratelli Duesenberg fossero ingegneri di alto livello non erano per\u00f2 in grado di commercializzare le loro auto, incontrando grandi difficolt\u00e0 nel vendere la produzione prevista di 667 esemplari del loro primo modello \"A\". Era considerata una vettura estremamente avanzata, offrendo caratteristiche come il doppio albero a camme in testa, le quattro valvole per cilindro ed i primi freni idraulici su una autovettura passeggeri.\nErrett Lobban Cord, gi\u00e0 proprietario della Cord e della Auburn, acquis\u00ec la compagnia e il marchio di fabbrica nel 1926 per produrre macchine di lusso. Ingaggi\u00f2 Fred Duesenberg per disegnare un telaio ed un motore che dovevano essere il meglio nel mondo, e su queste basi la rinnovata societ\u00e0 Duesenberg inizi\u00f2 la produzione del Modello J che debutt\u00f2 al New York Car Show del 1928 con l'esposizione del solo telaio e motore in quanto la carrozzeria e gli interni dovevano essere costruiti con specifiche su richiesta e a misura del cliente.\nLa componentistica della carrozzeria arrivava sia dal Nord America che dall'Europa e le vetture complete erano tra le pi\u00f9 rifinite, opulenti, eleganti e costose del tempo. Il solo gruppo telaio e motore aveva un prezzo di circa / dollari, e una vettura completa nella versione base dollari, mentre in un allestimento \"top\" poteva arrivare a dollari. Per avere un metro di paragone un medico dell'epoca guadagnava mediamente dollari all'anno.\nLe Duesenberg divennero presto rinomate in America e anche in Europa per la loro lussuosa realizzazione senza compromessi e vennero possedute da nobili come il Duca di Windsor e il Re di Spagna ma sono rimaste famose soprattutto come le auto dei divi di Hollywood quali Greta Garbo, Clark Gable e Gary Cooper.\nI motori, sofisticati ed evoluti, erano all'altezza del prestigio delle vetture con potenze nell'ordine dei 265 cv del modello \"J\" fino ai 400 cv del modello sovralimentato \"SSJ\".\nL'evoluzione tecnica ebbe una decisiva battuta d'arresto nel 1932 quando Fred Duesenberg perse la vita in seguito a un incidente occorsogli mentre era alla guida di un esemplare di Model J, ovvero l'auto che si sarebbe evoluta come SJ e SSJ, le ultime prodotte in piccola serie della Duesenberg.\nLa produzione cess\u00f2 definitivamente nel 1937 con il fallimento del gruppo Cord.\nOggi le Duesenberg hanno quotazioni elevate tra i collezionisti, una Model J, a seconda delle versioni, pu\u00f2 anche superare i due milioni di dollari e una delle rare Model SJ \u00e8 stata aggiudicata all'asta nel 2007 alla ragguardevole cifra di $."}
{"id": "2217294", "revid": "3831", "url": "https://it.wikipedia.org/wiki?curid=2217294", "title": "New archaeology", "text": ""}
{"id": "2217295", "revid": "104458", "url": "https://it.wikipedia.org/wiki?curid=2217295", "title": "Guerre sociali", "text": ""}
{"id": "2217296", "revid": "280502", "url": "https://it.wikipedia.org/wiki?curid=2217296", "title": "Remicade", "text": ""}
{"id": "2217298", "revid": "599", "url": "https://it.wikipedia.org/wiki?curid=2217298", "title": "Marinus Ghetaldus", "text": ""}
{"id": "2217299", "revid": "599", "url": "https://it.wikipedia.org/wiki?curid=2217299", "title": "Marin Getaldi\u0107", "text": ""}
{"id": "2217300", "revid": "2230366", "url": "https://it.wikipedia.org/wiki?curid=2217300", "title": "Iori Yagami", "text": " \u00e8 un anti-eroeantagonista maggiore nella saga videoludica \"The King of Fighters\", ideata dalla SNK. La sua prima comparsa \u00e8 in \"The King of Fighters '95\" come rivale diretto di Kyo Kusanagi e del suo \"Hero Team\".\nStoria.\nUnico erede del clan Yasakani, \u00e8 l'unico epigono, assieme ai Kusanagi e agli Yata, degli antichi e audaci imprigionatori di Orochi, un demone dispensatore di morte e ricorrente nella mitologia giapponese.\nLe famiglie Kusanagi e Yasakani (chiamata in seguito Yagami) erano alleate insieme al clan Yata. Un giorno un discendente di Orochi uccise la moglie del leader della famiglia Yasakani dando la colpa ai Kusanagi, liberando nuovamente Orochi e stringendo un patto insieme al demone. Cos\u00ec gli Yasakani rinominati Yagami vennero maledetti e le loro fiamme divennero viola; da allora gli Yagami cercano di vendicarsi dei Kusanagi.\nBramoso di restaurare il suo clan, Iori tenta in ogni modo di avvicinare Kyo Kusanagi per assassinarlo. Una sua tattica \u00e8 quella di aiutarlo nell'ombra per poi eliminarlo senza impicci esterni.\nSaga Orochi.\nNel 1995 Iori entra a partecipare al King of Fighters insieme a Billy Kane (che dava la caccia ai fratelli Bogard) e a Eiji Kisaragi (che stava dando la caccia alla famiglia Sakazaki) mentre Iori era alla ricerca di Kyo. Non potendo sfogare la sua ira sul rivale, perch\u00e9 non riusc\u00ec a batterlo, lo far\u00e0 con i compagni di squadra che dopo essere stati aggrediti da lui e addirittura sopravvissuti ai suoi micidiali colpi, lo odieranno profondamente.\nNel 1996 Iori viene affiancato da Vice e Mature, due assassine di Orochi che hanno il compito di controllare le sue azioni. Le donne stavano eseguendo malvolentieri gli ordini di Leopold Goenitz, anche lui membro del clan di Orochi, Iori, Vice e Mature arrivano in finale ma non riescono a battere Kyo e i suoi amici. In seguito compare uno dei discendenti del clan Yata: Chizuru Kagura, che vuole mettere alla prova le abilit\u00e0 di Kyo e Iori. Dopo che Chizuru ha messo alla prova Kyo e Iori compare Goenitz disposto a far risvegliare Orochi e in seguito Vice e Mature, che hanno sempre odiato Goenitz, vogliono tradirlo, perch\u00e9 credono che Iori sia pi\u00f9 forte di lui. Goenitz viene sconfitto da Iori, Kyo e Chizuru ma egli prima di suicidarsi per offrire la sua vita al suo signore Orochi decide di far entrare Iori nello stato \"Riot of the Blood\" per punire le due traditrici. Iori fuori di s\u00e9 uccide Vice e Mature, ma le due donne nonostante eliminate possono agire come ombre e per vendetta nei confronti di Iori diventano il suo incubo quotidiano.\nNel 1997 Iori partecipa senza squadra al torneo perch\u00e9 iscritto da Chizuru che ha bisogno del suo aiuto per sigillare nuovamente Orochi. Iori perde nuovamente il controllo di s\u00e9 sotto l'influenza del suo sangue Orochi in lui scorrente e lo stesso succede a Leona Heidern, ma i due nonostante la potenza vengono sconfitti. Iori riprendendo il controllo delle sue azioni, aiuter\u00e0 Kyo e Chizuru a mettere fine alla faccenda. Sconfiggeranno prima altri discendenti del clan Orochi, ovvero Yashiro Nanakase, Shermie e Chris (rivali di Iori nell'ambiente della musica), e in seguito quando i tre si sacrificano per risvegliare Orochi, il demone entra in scena incarnato nel corpo di Chris. Orochi viene sconfitto ma vuole fare in modo che Iori elimini Kyo e Chizuru facendolo entrare nello stato \"Riot of the Blood\", tuttavia Iori si scatena contro Orochi e lo neutralizza in modo che Kyo possa dargli il colpo di grazia e in seguito il demone viene nuovamente sigillato.\nSaga NESTS.\nPer due anni Iori bracc\u00f2 i membri del NESTS, un'associazione affine a Kyo. Addentratosi in uno dei laboratori, scov\u00f2 cloni di Kyo in tubi pieni di un liquido chimico. Furente, Iori, vagheggiando di essere l'unico sfidante di Kyo, si infuria e tramite la furia accumulatasi riduce in cenere tutto ci\u00f2 che gli si para davanti.\nPartecipando al KOF '99, viene a sapere dell'esistenza di K', un ex-agente della NESTS a cui hanno impiantato il DNA di Kyo. Iori deciso ad informarsi, si dirige da Krizalid, lo sponsor del torneo clone di K' anche lui col DNA di Kyo, ma egli dopo la sua sconfitta per mano dello stesso K' e la sua squadra fu gi\u00e0 eliminato da un ignoto lottatore.\nAnno 2000: Iori riusc\u00ec a scoprire la meta di Kyo: SouthTown. In quello stesso posto si stava detenendo il KOF 2000. Nell'ombra, Iori continua a tenersi saldo alle vicende dei tornei, sapendo che Zero, l'organizzatore, \u00e8 il delegato di un'associazione scissasi dal NESTS. L'agente vuole tradire la sua organizzazione per i suoi obiettivi maligni (\u00e8 stato lui a tradire e ad eliminare Krizalid) ma viene sconfitto da K' e la sua squadra e in seguito il sotterraneo in cui si trovavano esplode. Zero \u00e8 ridotto in fin di vita, Kyo appare per parlare urgentemente con lui, quindi Iori si precipita ad ascoltare il discorso fra i due mentre Zero (lo Zero che vediamo in KOF 2000 \u00e8 un clone con l'apparenza fisica di un amico di Heidern assassinato dall'agente, invece lo Zero che vediamo in KOF 2001 \u00e8 quello originale) viene ucciso da Whip, la sorella di K'.\nNel torneo successivo KOF 2001 Iori partecipa insieme a tre agenti che avevano il compito di fermare NESTS, Seth, Ramon (grande ammiratore di Iori), e Vanessa. Iori entro nell'evento per eliminare NESTS una volta per tutte perch\u00e9 non avrebbe mai permesso che nessuno se non lui stesso uccidesse Kyo. Dopo il torneo, Iori e la sua squadra insieme a quelle di Kyo, K' e Kula saranno nella base principale di NESTS dove si trova il leader dell'organizzazione: Igniz. Iori, Kyo, K' e Kula lo affrontano e lo sconfiggono ma Igniz vuole far precipitare la base per farla esplodere contro la terra ma Kula riesce a fare in modo che la base non esploda una volta raggiunta la terra e tutti vengono messi in salvo tranne Igniz. Dopo l'avventura Seth, Vanessa e Ramon hanno l'ordine di togliere Iori di mezzo, egli non si fa problemi a battere i tre agenti e per alcuni anni non si sarebbe saputo niente di Seth, Ramon e Vanessa.\nSaga di Ash.\nNel 2003 Kyo e Iori vengono nuovamente convocati da Chizuru perch\u00e9 Orochi \u00e8 stato nuovamente liberato, qui incontrer\u00e0 una nuova copia del rivale Kyo creata da Chizuru con la carnagione pi\u00f9 oscura indossante i vecchi vestiti di Kyo e con le vecchie abilit\u00e0 di quest'ultimo. Questa copia \u00e8 chiamata soltanto Kusanagi, il cognome di Kyo e la sua famiglia (In KOF 99 gli altri Kyo venivano chiamati Kyo-1, Kyo-2 e cos\u00ec via) e in pi\u00f9 \u00e8 anche malvagia, questo forse perch\u00e9 Chizuru l'aveva creato mentre era manipolata da un membro di \"Coloro del passato\". Comunque Iori vede questa nuova copia come un rivale in pi\u00f9 e la sconfigge senza problemi; in seguito, dopo che Chizuru riprende il controllo di se stessa, \u00e8 disposta ad imprigionare ancora una volta la presenza di Orochi aiutata da Kyo e Iori ma verr\u00e0 colpita alle spalle da Ash Crimson che le ruber\u00e0 i suoi poteri. Il misterioso Ash chieder\u00e0 a Iori di servirlo ma egli ovviamente si rifiuter\u00e0 e attaccher\u00e0 Ash inutilmente mentre Kyo diventa furioso a causa di tutti i guai attorno: Orochi che \u00e8 nuovamente libero perch\u00e9 Coloro del passato lo hanno liberato per avere i suoi poteri, i misteriosi individui da combattere e in pi\u00f9 gli atteggiamenti di Ash.\nPoco prima del prossimo torneo (KOF XI) Chizuru non potendo pi\u00f9 combattere a causa della perdita dei suoi poteri chiede a Kyo e Iori di continuare ad indagare su la nuova minaccia da combattere ovvero \"Coloro del passato\" e di cercar di capire le vere intenzioni di Ash Crimson. Iori accetta la proposta della donna per poter affrontare Ash, i due vengono affiancati dall'amico e allievo di Kyo: Shingo Yabuki, che comunque aveva gi\u00e0 esperienza nel campo del combattimento. Kyo, Iori e Shingo arrivano in finale dovendo affrontare Elisabeth Blanctorche (amica di infanzia di Ash), Benimaru Nikaido (Amico e rivale di Kyo, alleato momentaneamente con Elisabeth) e Duo Lon (Anche lui amico di Ash). Difatti anche loro erano alla ricerca di Ash, ma in quel momento appaiono due strani e loschi individui ovvero Shion e Magaki, membri di Coloro del passato. Shion viene battuto da Kyo, Iori e Shingo mentre che Magaki da Elisabeth, Duo Lon e Benimaru. A causa della forte presenza di Orochi nell'ambiente Iori viene colpito di nuovo dalla maledizione del suo sangue riducendo in fin di vita Kyo e Shingo. Iori era pronto per uccidere il suo rivale ma questo gli fu impedito da Ash che riusc\u00ec a rubargli i poteri prendendoli alle sue spalle e senza che se ne accorgesse nonostante il suo selvatico stato (Ash non poteva prendere pi\u00f9 di un potere sacro alla volta e quindi prese solo quelli di Iori anche se avrebbe potuto prendere quelli di Kyo), cos\u00ec Ash imped\u00ec le morti di Kyo e Shingo per mano del loro compagno di squadra. Iori sviene a terra e cos\u00ec sia lui che la sua squadra sono abbattuti. Elisabeth e la sua squadra vincono il torneo. Iori nel momento in cui si risveglia e vede che non ha pi\u00f9 le sue fiamme viola, va su tutte le furie e capisce che \u00e8 stata opera di Ash Crimson.\nPrima che inizi il torneo successivo (KOF XIII) Iori fa una visita a Chizuru per dirle che aveva perso anche lui i suoi poteri per mano di Ash come era capitato a lei, la donna gli accenna che la perdita della sua pietra preziosa (Le altre due sono quelle di Kyo e Chizuru) avrebbe fatto in modo che non potesse pi\u00f9 venire colpito dalla maledizione del suo sangue Orochi anche se scompenso non aveva pi\u00f9 le sue fiamme viola. Iori vuole a tutti i costi recuperare i suoi poteri e vendicarsi di Ash, Vice e Mature compaiono nuovamente davanti all'uomo offrendosi di aiutarlo a recuperare la pietra sacra a cambio che lui aiuti loro a fare in modo che il potere di Orochi non finisca nelle mani di Coloro del passato o di Ash Crimson (Vice e Mature sono morte dopo che Iori le aveva dilaniate nel 1996, ma dopo che Orochi fu liberato dalla sua prigione le due assassine avevano la possibilit\u00e0 di agire come ombre solide nel mondo umano). Le due donne prima di formare squadra con Iori decidono di metterlo alla prova per vedere come riusciva a cavarsela anche senza i suoi poteri. Iori a differenza di Chizuru era in grado di combattere anche senza i suoi poteri e nonostante Vice e Mature siano tornate pi\u00f9 feroci che mai vengono sconfitte da lui e in seguito partecipano al torneo. Si viene a scoprire che le vere intenzioni di Ash sono di sterminare Coloro del passato ma per essere sicuro di avere la meglio su di loro voleva diventare pi\u00f9 potente rubando i tre tesori sacri dei discendenti dei clan che hanno imprigionato Orochi, rubare quelle pietre non era solo per incrementare la sua potenza ma anche per allontanare Kyo, Iori e Chizuru dai pericoli. Alla fine dell'evento e di tutta l'avventura, Ash fusso involontariamente con il suo antenato Saiki, leader di Coloro del passato, cancella la sua esistenza per poter eliminare anche lui e cos\u00ec i tesori sacri tornano ai loro rispettivi padroni, Iori ha la possibilit\u00e0 di recuperare la sua pietra preziosa ma Vice e Mature gli consigliano di non riprendersela perch\u00e9 non avrebbe solo recuperato le fiamme viola ma la maledizione del suo sangue tornerebbe a colpirlo, l'uomo rifiuta la proposta delle due donne e loro si divertiranno a continuare a fare da incubo a Iori. Con le sue fiamme di nuovo a disposizione Iori sfida nuovamente il nemico Kyo in combattimento.\nNuovo arco narrativo.\nIn The King of Fighters XIV, Iori viene convocato nuovamente da Vice e Mature per via di una nuova minaccia: L'anima di Orochi \u00e8 stata imprigionata da essa e le due assassine vogliono liberarlo. Iori accetta pur di combattere nuovamente con Kyo e dopo la sconfitta di questa minaccia, ovvero Verse, Iori minacciando le due donne, sigiller\u00e0 nuovamente Orochi insieme Kyo e Chizuru.\nIdeazione e ricezione del personaggio.\nCome gi\u00e0 accennato, Iori fu appositamente ideato per essere rivale di Kyo, capo dell'Hero Team. I creatori decisero di rendere Iori estroso, con stile di lotta e frasi uniche nel loro genere.\nLa \"Yamata no Orochi\", leggenda giapponese narrante la brama di distruzione dell'Orochi, letale essere demoniaco, basa interamente la trama del videogioco, e la presenza di Iori era necessaria per meglio integrare gli aspetti della leggenda.\nAll'epoca, la personalit\u00e0 carismatica, il taglio di capelli inusuale, i vestiti rozzi ma al contempo affascinanti di Iori, furono un eccellente slancio per quegli sviluppatori alla ricerca di personaggi atipici, particolarmente nei picchiaduro e gli action-games.\nCarattere e design.\nA causa della disfatta del suo clan, Iori sub\u00ec un trauma che lo rese mentalmente instabile. Infatti \u00e8 un uomo che anche se odia la violenza \u00e8 violento, arrogante, fiero di s\u00e9, orgoglioso e maleducato nei confronti di chiunque. Tuttavia non sempre \u00e8 privo di piet\u00e0.\nIndossa: una giacca nera, ricucita e con un quarto di luna sulla schiena, una lunga camicia bianca indossata sotto la giacca, pantaloni rossi, scarpe nere ed un lungo laccio rosso le cui estremit\u00e0 sono legate alle tibie. Dopo la perdita dei suoi poteri per mano di Ash Crimson (anche se poi li recupera), indosser\u00e0 sempre la solita giacca ma la camicia e i pantaloni avranno i colori invertiti, inoltre la camicia sar\u00e0 anche molto pi\u00f9 corta, avr\u00e0 le scarpe biancastre invece che nere e non avr\u00e0 pi\u00f9 il laccio legato alle tibie.\nIn KOF XIV Iori indosser\u00e0 un giaccone dal colore simile a quello dei suoi capelli, una maglia viola scuro sotto di esso, guanti marroni, scarpe bianche e pantaloni scuri con delle allacciature.\nRicezione da parte dei videogiocatori.\nIl personaggio in s\u00e9 \u00e8 stato ben accolto dalla critica videoludica, definito come uno tra i pi\u00f9 forti mai apparsi nelle serie SNK, oltre ad essere descritto come tra i pi\u00f9 riveriti tra quelli creati in tutti i videogiochi della casa produttrice.\nNel 1997, durante il \"Gamest's 1997 Heroes Collection\", Iori fu votato dallo staff SNK come assoluto personaggio preferito.\nMosse caratteristiche.\nSpazza buio: Iori pu\u00f2 far viaggiare un proiettile di fuoco viola verso il nemico.\nBrucia demone: Iori, colpisce con un gomito il nemico e poi salta col braccio rivolto verso l'alto invocando il suo fuoco viola.\nFiore blu: Iori fa diversi colpi al nemico che terminano con lui che sbatte a terra il nemico.\nCetra della luna negativa : Iori prende il volto del nemico e lo blocca a terra lo fa esplodere.\nOtto vergini: Iori con le sue mani provoca diversi tagli al nemico per poi tenerlo fermo con due mani e scatenare una potente esplosione di fuoco viola.\nSotto altri aspetti.\nPersonaggio icona della serie, \u00e8 apparso spesso anche come action figure, riscuotendo notevole successo tra i fan, ed ottimi guadagni per la software house non mancavano mai. Addirittura, la SNK tanto si affezion\u00f2 al personaggio da svilupparlo meglio a scapito di molti altri.\nIori appare in altri prodotti multimediali, tra cui i sempre pi\u00f9 diffusi videogiochi crossover e manga e manhwa dedicati alla serie."}
{"id": "2217303", "revid": "21931040", "url": "https://it.wikipedia.org/wiki?curid=2217303", "title": "Silveria", "text": ""}
{"id": "2217306", "revid": "486946", "url": "https://it.wikipedia.org/wiki?curid=2217306", "title": "YUKOS", "text": ""}
{"id": "2217310", "revid": "713714", "url": "https://it.wikipedia.org/wiki?curid=2217310", "title": "Lingua marsa", "text": "La lingua marsa era una variet\u00e0 dialettale della lingua umbra, parlata nell'area abitata dall'antico popolo italico dei Marsi (bacino del Fucino, nel contemporaneo Abruzzo) nel I millennio a.C. Fa parte dei dialetti sabellici, insieme dialettale delle lingue osco-umbre.\nDocumentato per la prima volta dal Bronzo di Antino, tra i dialetti sabellici \u00e8, con il sabino, quello che mostra le pi\u00f9 precoci e forti influenze del latino.\nUna tra le principali fonti di conoscenza della lingua \u00e8 la lamina di Caso Cantovios, iscrizione in lingua marso-latina, con tratti riferibili alla lingua marsa, risalente al III secolo a.C."}
{"id": "2217312", "revid": "180559", "url": "https://it.wikipedia.org/wiki?curid=2217312", "title": "Contrattacco Traxler", "text": ""}
{"id": "2217314", "revid": "729019", "url": "https://it.wikipedia.org/wiki?curid=2217314", "title": "Message-oriented middleware", "text": "In informatica, un Message-Oriented Middleware (in italiano \"middleware orientato ai messaggi\"), pi\u00f9 comunemente noto come MOM, \u00e8 un'infrastruttura client/server che, distribuendo un'applicazione tra pi\u00f9 piattaforme eterogenee, ne incrementa l'interoperabilit\u00e0, la portabilit\u00e0 e la flessibilit\u00e0.\nTale infrastruttura semplifica lo sviluppo di applicazioni che usano sistemi operativi e protocolli di rete diversi, permettendo al programmatore di ignorare i dettagli degli stessi. Ci\u00f2 viene ottenuto grazie a delle API che coprono diverse piattaforme e tipologie di rete.\nIl software MOM risiede sia sul client che sul server e consente l'esecuzione di chiamate asincrone fra gli stessi. I messaggi inviati verso client non disponibili vengono memorizzati in apposite code che li conservano fin quando essi non sono nuovamente pronti per la ricezione. Tale meccanismo nasconde al programmatore l'implicita natura master/slave del meccanismo client/server.\nI MOM rientrano nella categoria dei software per la comunicazione tra applicazioni tramite message-passing asincrono, differenziandosi dai software basati invece sulla metafora richiesta-risposta (request/response).\nNonostante la maggior parte dei MOM siano basati su un sistema di code di messaggi, ne esistono anche implementazioni basate su sistemi di messaggistica broadcast o multicast."}
{"id": "2217315", "revid": "767487", "url": "https://it.wikipedia.org/wiki?curid=2217315", "title": "Grammy Award al miglior album di musica classica", "text": "Il premio Grammy al miglior album di musica classica (\"Grammy Award for Best Classical Album\") \u00e8 una delle categorie dei Grammy Award previste per la musica classica. Premia gli esecutori ed il produttore (se diverso da essi) del miglior album di musica classica inciso nel periodo di eleggibilit\u00e0. Il premio \u00e8 stato assegnato la prima volta nel 1962, ma ha subito alcuni cambiamenti di nome."}
{"id": "2217316", "revid": "92723", "url": "https://it.wikipedia.org/wiki?curid=2217316", "title": "Dragotin Cvetko", "text": "Studi\u00f2 musica al Conservatorio e all'Universit\u00e0 di Lubiana, dove nel 1938 ricevette il dottorato per l'insegnamento musicale; successivamente continu\u00f2 i propri studi di perfezionamento presso il Conservatorio di Praga. Insegn\u00f2 all'Accademia di Lubiana dal 1938 al 1943 e dal 1945 al 1962. In quest'ultimo anno fond\u00f2 il dipartimento di musicologia all'Universit\u00e0 di Lubiana, dove divenne professore. Dal 1970 al 1972 fu decano delle facolt\u00e0 d'arti. Egli fu membro dell\"'Accademia Slovena delle Scienze e delle Arti\", nonch\u00e9 editore della \"Muzikolo\u0161ki zbornik\" (\"Varia Musicologia\", una pubblicazione annuale professionale di musicologia). Nel 1972 venne insignito del Premio Herder.\nCvetko inizialmente s'interess\u00f2 principalmente dell'insegnamento musicale, ma successivamente si rivolse verso la musicologia e acquis\u00ec importanza per i propri studi sulla storia della musica slovena, rivolti in particolare verso i compositori sloveni del rinascimento e del barocco, tra i quali Jacobus Gallus, Gabriel Plautzius, Joannes Baptista Dolar e Jurij Knez. Le sue pubblicazioni organizzano con successo informazioni dettagliate sulle diverse personalit\u00e0 ed istituzioni costituenti la storia della musica slovena, la quale viene presentata nell'ambito dei suoi contesti culturali e politici storici. Egli sosteneva che nell'ottica di comprendere pienamente lo sviluppo della cultura musicale europea fosse necessario non solo seguire le correnti principali, ma anche comprendere l'attivit\u00e0 musicale dei centri periferici. Egli s'interess\u00f2 inoltre della vita musicale dell'Europa centro-orientale durante il periodo rinascimentale e barocco."}
{"id": "2217318", "revid": "1360634", "url": "https://it.wikipedia.org/wiki?curid=2217318", "title": "Scongiuro", "text": "Lo scongiuro \u00e8 un termine comune che indica una forma di esorcismo per evitare ogni possibile danno derivato dalle forze maligne. Esso pu\u00f2 essere espletato attraverso supplica o preghiera. Il termine \u00e8 nato in antichit\u00e0 remote."}
{"id": "2217322", "revid": "59975", "url": "https://it.wikipedia.org/wiki?curid=2217322", "title": "Talk over", "text": ""}
{"id": "2217323", "revid": "1564499", "url": "https://it.wikipedia.org/wiki?curid=2217323", "title": "Fosca", "text": ""}
{"id": "2217333", "revid": "122001757", "url": "https://it.wikipedia.org/wiki?curid=2217333", "title": "Palazzo del Ridotto", "text": "Il Palazzo del Ridotto, noto anche come palazzo del Capitano o \"palazzo dei Conservatori\", si trova nel centro storico di Cesena in piazza Almerici; costruito tra 1401 e il 1403, e poi ampliato, fu sede delle rappresentanze municipali e, dal 1722, divenne poi ritrovo dei nobili cesenati (da cui il nome di \"Ridotto\").\nStoria.\nLa costruzione del nuovo \"palazzo dei Conservatori\" ebbe inizio nel 1401 sui resti dell'antico palatium comunitatis luogo in precedenza occupato dal Palazzo del Podest\u00e0, venne ampliato tra il 1466 e il 1472 per volere di papa Paolo II, con merlatura, loggia affrescata e torre civica. Come sede del \"Consiglio dei Conservatori\", era noto come \"Conservato\", nonch\u00e9 del \"Consiglio degli Anziani\" e del \"Consiglio Municipale\", che costituivano i principali organi di rappresentanza comunale in epoca pontificia.\nTrasferitisi gli organi nel palazzo Albornoz, nel 1722, il \"Conservato\" venne destinato a luogo di incontri dei nobili cittadini e, dalla voce dialettale che per \"ritrovo\" dice \"ardota\", gli fu attribuito il nome di \"Ridotto\".\nNel 1742 Cristoforo Barzanti restaur\u00f2 il campanile, chiamato in dialetto \"Campan\u00f2n\", nelle forme attuali.\nDopo l'elezione a pontefice di Pio VI, rampollo di una delle pi\u00f9 influenti famiglie cesenati, i nobili decisero di dedicare a loro \"figlio\" pi\u00f9 famoso una grande statua. L'occasione si present\u00f2 sette anni pi\u00f9 tardi, nel 1782, allorch\u00e9 Pio VI transit\u00f2 da Cesena di ritorno da un viaggio a Vienna e, per rendergli omaggio, i nobili procedettero a un restauro del palazzo e a una riedificazione della facciata. Fu lo stesso \"architetto pontificio di Cesena\", l'imolese Cosimo Morelli, a dirigere i lavori che, iniziati nel 1782, terminarono solo nel 1787. Rimaneva vuota la nicchia per la progettata statua, ma occorsero altri quattro anni prima che vi fosse posta e solo il 30 settembre 1792 venne la solenne inaugurazione.\nDopo l'Unit\u00e0 d'Italia il palazzo fu sottoposto a pesanti rimaneggiamenti che lo privarono delle sue originarie prerogative e oggi solo la facciata rimane dell'antico fasto.\nDurante la Seconda guerra mondiale, dopo un attentato dei partigiani alla Casa del Fascio in Palazzo Fantaguzzi in corso Umberto I (poi corso Sozzi), divenne la nuova sede del Partito Fascista Repubblicano e impiegato anche per detenzioni di prigionieri.\nOggi nella loggia sottostante al Palazzo del Ridotto accoglie la Galleria comunale d'arte, mentre nel piano superiore \u00e8 stata ricavata negli anni settanta una sala conferenze.\nDescrizione.\nL'esterno \u00e8 un riassunto alquanto caratteristico dell'antico \"Conservato\": il fianco orientale, infatti, risale al primo palazzo quattrocentesco, e presenta un'inscrizione a ricordo dei martiri ebrei di Cesena; il fianco occidentale \u00e8 invece del 1870; la torre campanaria fu ristrutturata nelle forme attuali nel 1742. Infine la facciata,1782-1787, notevole opera tardo manierista di Cosimo Morelli, presenta tre stemmi papali e la dedica a Pio VI (PIO VI BRASCHIO), a Cesena di ritorno da Vienna (VINDOBON REDUX), nonch\u00e9 la maestosa statua bronzea di Pio VI. Essa, modellata da Francesco Calligari e fusa da Carlo Ruffini, venne qui posta nel 1791 e inaugurata l'anno seguente.\nLa statua \u00e8 alta 3,15 metri e reca ai lati del piedistallo i nomi di scultore e fonditore; sul fronte superiore l'indicazione del committente."}
{"id": "2217338", "revid": "767487", "url": "https://it.wikipedia.org/wiki?curid=2217338", "title": "Grammy Award al miglior nuovo artista di musica classica", "text": "Il premio Grammy al miglior nuovo artista di musica classica (\"Grammy Award for Best New Classical Artist\") \u00e8 stata una delle categorie dei Grammy Award previste per la musica classica. Premia artisti esordienti che abbiano pubblicato un disco di musica classica nel periodo di idoneit\u00e0. Il premio \u00e8 stato assegnato solo quattro volte con due diverse denominazioni."}
{"id": "2217340", "revid": "123603967", "url": "https://it.wikipedia.org/wiki?curid=2217340", "title": "Palazzo Comunale (Cesena)", "text": "Il Palazzo Comunale, o Palazzo Albornoz, di Cesena, si affaccia su Piazza del Popolo; fu costruito dal Cardinale spagnolo Gil \u00c1lvarez Carrillo de Albornoz a partire dalla met\u00e0 del Trecento. L'edificio che oggi conosciamo ha inglobato due strutture ben pi\u00f9 antiche: il \"Palatium Vetus\" e \"Palatium Novum\". All'interno si trovano affreschi e arredi settecenteschi.\nTra le stanze di rappresentanza vi \u00e8 la \"Sala degli Specchi\", con l'originale arredamento settecentesco. In alcuni locali, come la Sala Consigliare, sono conservate opere pittoriche e scultoree.\nStoria.\nMai, nella Cesena pre-Malatestiana, il potere politico e il potere religioso condivisero i medesimi spazi, come capit\u00f2 invece in molte altre realt\u00e0 italiane.\nLa Cattedrale sorgeva in alto sul colle Garampo mentre il Palazzo del Podest\u00e0 doveva trovarsi non lontano dall'odierno Palazzo del Ridotto e il governatore pontificio risiedeva nel \"Palatium Vetus\", dove oggi troviamo il Municipio.\nTra il 1401 e il 1403, per ospitare l'Assemblea dei Conservatori, fu edificato il Palazzo del Conservato che accolse, caduta la Signoria, anche gli altri organi rappresentativi della comunit\u00e0: Cancelliere, Assemblea degli Anziani, Consiglio. Questa situazione di protrasse fino al 1722, quando fu disposto lo spostamento degli organi comunali nel nuovo grange palazzo di Piazza Maggiore.\nQuesto edificio trova le sue origini in un preesistente \"Palatium Vetus\", che in et\u00e0 comunale accoglieva il Governatore Pontificio. Quello che \u00e8 certo \u00e8 che, tra il 1359 e il 1362 il legato pontificio, il cardinale Egidio Albornoz, fece costruire un nuovo Palazzo del Governatore (\"Palatium Novum\") su progetto degli architetti Busini e Guidone di Zerbino, proprio dove oggi si trova il Municipio (da qui il nome di \"Palazzo Albornoz\".\nTra i due palazzi si trovava una delle tre porte che davano accesso alla murata. Dalla porta aveva inizio, e rimarr\u00e0 agibile per tutto il \u2019700, una strada che conduceva al colle, poi sostituita da una nuova gradonata; oggi \u00e8 chiamata salita Matteo Nuti.\nCon i Malatesta i due palazzi divennero residenza dei Signori e della loro corte, ma di tutte le opere di abbellimento non \u00e8 rimasta alcuna traccia. Con la caduta della Signoria, la nuova Rocchetta di Piazza confer\u00ec al complesso di edifici un aspetto del tutto nuovo, un ulteriore modifica nel 1523 con l'apertura del loggiato, poi, nel 1523 Francesco Masini decor\u00f2 alcuni ambienti interni.\nNel corso del \u2019700 Palazzo Albornoz assunse l'aspetto attuale e si stacc\u00f2 definitivamente, anche architettonicamente, dalla Rocchetta di Piazza. Tornati gli organi comunali dal Palazzo del Ridotto nel 1722 l'intero complesso fu sottoposto a vasta opera di restauro in stile neoclassico, nel 1747 alla facciata del palazzo si aggiunsero due ringhiere, nel 1755 fu collocato l'orologio sulla torre civica sormontata dalla cella campanaria, nel 1777 fu infine costruito il nuovo portico.\nNel 1854 fu edificato dietro il Palazzo Comunale il Foro Annonario (poi trasformato in mercato coperto nel 1961), infine, nel 1940 venne posta sulla facciata la statua della Vergine.\nGli unici resti del palazzo trecentesco del cardinale Albornoz si trovano sulla salita del Nuti, ma l'ingresso principale al Palazzo Comunale \u00e8 posto come tradizione su Piazza del Popolo.\nDescrizione.\nArchitettura esterna.\nAttualmente il Palazzo Comunale presenta esternamente un'ampia e sobria facciata che si innalza su Piazza del Popolo ed \u00e8 caratterizzata al piano terra dalla presenza di un portico, leggermente sopraelevato rispetto alla piazza, costituito da dieci arcate a tutto sesto e coperto da volte a crociera.\nUna nicchia, collocata al primo piano tra la quinta e la sesta finestra, contiene una statua cinquecentesca raffigurante la Madonna Immacolata.\nSopra all'ingresso principale risalta l'orologio, monolancetta e con numerazione romana, collocato entro un riquadro abbellito da motivi decorativi circolari agli angoli.\nIl frontone est dell'edificio, rivolto verso il mercato coperto, corrisponde all'antica facciata del Palazzo Comunale, di cui si leggono tracce di elementi strutturali e decorativi: due arcate al piano terra, in parte murate e contenenti finestre, residui del portico che qui si apriva, mentre poco pi\u00f9 sopra si vedono cinque archi murati, che in passato costituivano una loggia, mentre poco pi\u00f9 sopra \u00e8 rimasta parte di una bifora in stile gotico, con un bel motivo decorativo quadrilobato entro una cornice circolare.\nIl palazzo continua con la \"Caserma Ordelaffi\", riprende un po' lo stile medievale con gli archetti a sesto acuto sopra le finestre.\nArchitettura interna.\nUn importante scalone conduce al salone d'onore con pareti scandite da medaglioni con ritratti di cesenati illustri.\nTra le stanze di rappresentanza di particolare bellezza troviamo la \"Sala degli Specchi\", deve il suono nome agli specchi posti lungo le pareti, all'arredamento in stile Luigi XVI alla tappezzeria e al lampadario in vetro di Murano, ancora oggi si pu\u00f2 ammirare l'originale splendore della sala.\nL'androne e la scalinata.\nAll'interno, superato l'androne d'ingresso, caratterizzato da due volte, una a crociera e una a botte, separate da un arco a sesto acuto, si accede allo scalone che porta al piano nobile, strutturato a rampe parallele formate da quarantasei gradini in pietra grigia. Al termine dello scalone si trovano due porte in legno: quella di destra conduce al salone, mentre quella di sinistra \u00e8 finta e dipinta per esigenza di simmetria.\nSalone d'Onore.\nIl \"Salone d'Onore\", con altezza a doppio volume, \u00e8 l'ambiente pi\u00f9 grande del palazzo.\nPresenta una pianta quadrangolare e un soffitto a padiglione, composto da canne sorrette dalla centinatura in legno, ornato da un cielo con putti svolazzanti con al centro lo Stemma di Cesena. Nel raccordo fra le pareti e il soffitto oculi mistilinei interposti a decorazioni floreali dipinte.\nLe pareti della sala sono ornate da colonne dipinte che arrivano fino alle finte modanature; le porte hanno cornici in gesso.\nSulle quattro pareti sono disposti di cesenati illustri realizzati in stucco e collocati entro medaglioni e i busti\u2013ritratto di Papa Clemente XII, Gaspare Finali e Luigi Carlo Farini. In una parete si trova la lapide con il testo della lettera che Papa Pio VI invi\u00f2 ai Conservatori di Cesena il giorno della sua elezione il 15 febbraio 1775, circa le norme di comportamento da tenere durante i festeggiamenti in suo onore nella sua citt\u00e0 natale. Lungo le pareti, infine, sono disposte panche con lo Stemma di Cesena sullo schienale.\nAl centro della stanza \u00e8 esposto un mosaico di epoca romana, proveniente dalla \"Domus di Piazza Fabbri\".\nSala degli Specchi.\nAltro ambiente di grande prestigio e la \"Sala degli Specchi\", che prende il nome dagli specchi di diverse dimensioni che ornano l'ambiente. Le pareti sono riccamente tappezzate da seta, mentre il soffitto a volta \u00e8 decorato con cornici e disegno dorati che si ripetono al centro della sala, da cui pende un lampadario in stile Luigi XVI, come gli arredi in legno intagliato e dorato. Appoggiato alla parete interna, che divide la stanza dal corridoio, c'\u00e8 un caminetto in pietra e marmo.\nSulle pareti lunghe della stanza campeggiano due specchi di dimensioni davvero ragguardevoli, posti uno di fronte all'altro: il primo troneggia sopra il caminetto, mentre il secondo \u00e8 collocato fra le due finestre che si affacciano su Piazza del Popolo. Quest'ultimo, in particolare, \u00e8 sovrastato da un baldacchino decorato in blu e oro, con un cartiglio su cui spicca una massima rivolta ai governatori del XVIII secolo, ma valida ancora oggi. Su di esso infatti si legge:\n\u201cRicordante che governate degli uomini,\nche governar dovete con le leggi,\nche non governerete per sempre.\u201d\nLa sala, nel quale \u00e8 conservato il Gonfalone della Citt\u00e0, \u00e8 oggi utilizzata in rappresentanza e per matrimoni.\nTracce dell'antico palazzo.\nAl terzo piano, nell'area del Settore Urbanistica, si rivelano tracce decorative dell'antico palazzo. Su un corridoio troviamo un soffitto in legno a cassettoni senza pittura e le capriate del tetto a vista. Nella parte superiore delle pareti vi sono lacerti di un fregio dipinto a riquadri con motivi vegetali e grottesche alternati a scene di vita quotidiana, campestre, caccia e paesaggi.\nLa stanza di confine con la Caserma Ordelaffi presenta un soffitto a cassettoni in legno con i travi principali e l'assito di copertura riccamente decorato con motivi vegetali a monocromo. Nella parte superiore della pareti vi sono affrescati figure imponenti racchiuse in clipei e fregi vegetali all'interno di una quadratura architettonica. Poco pi\u00f9 in basso vi sono quattro stemmi sostenuti da putti e inquadrati da tendaggi, appartenenti ai papi Paolo III, Pio IV, Gregorio XIII e Clemente VIII."}
{"id": "2217342", "revid": "729019", "url": "https://it.wikipedia.org/wiki?curid=2217342", "title": "Loggetta Veneziana", "text": "La Loggetta Veneziana \u00e8 un camminamento costruito in sommit\u00e0 della Rocchetta di Piazza nelle mura della rocca di Cesena e collegata alla sommit\u00e0 della Torrione del Nuti dal quale si diparte il \"Corridore di Ronda\" che la collega alla soprastante Rocca Malatestiana; ospita il Museo dell'Ecologia. Fu costruita da Andrea Malatesta nel 1400 e completata nel 1466 sopra la Rocchetta di Piazza su progetto dell'architetto Matteo Nuti, progettista anche della Rocchetta e della torre che porta il suo nome, nello stile militare della fine del XV secolo; anticamente queste strutture erano scoperte e dotate di merlature e difese. Successivamente sub\u00ec delle modifiche.\nNel 1598 ai piedi dell'edificio fu realizzata una fontana pubblica che spesso veniva utilizzata come abbeveratoio, denominato in seguito \"Fontanone\" e che venne poi tolta agli inizi del XX secolo."}
{"id": "2217346", "revid": "339392", "url": "https://it.wikipedia.org/wiki?curid=2217346", "title": "Pop reggae", "text": ""}
{"id": "2217363", "revid": "279132", "url": "https://it.wikipedia.org/wiki?curid=2217363", "title": "Spasticity", "text": ""}
{"id": "2217369", "revid": "1305772", "url": "https://it.wikipedia.org/wiki?curid=2217369", "title": "Italo-marocchini", "text": "Italo-marocchini sono gli Italiani emigrati negli ultimi secoli in Marocco ed i loro discendenti.\nStoria.\nI primi Italiani ad emigrare in Marocco furono alcuni Siciliani provenienti dalla Tunisia nella seconda meta dell'Ottocento.\nLa comunit\u00e0 italiana ebbe uno sviluppo notevole nel Marocco francese; gi\u00e0 nel censimento del 1913 vennero registrati circa 3.500 italiani, quasi tutti concentrati a Casablanca. \nGli Italiani si dedicavano principalmente al commercio ed all'industria della costruzione marocchina:\nFu invece minima la presenza italiana nel Rif, controllato dalla Spagna, tranne che a Tangeri, citt\u00e0 internazionale, dove era presente una importante comunit\u00e0, come testimonia la presenza della Scuola Italiana..\nNegli anni trenta gli italo-marocchini, quasi tutti di origine siciliana, erano oltre 20.000 ed abitavano prevalentemente il quartiere Maarif di Casablanca, detto addirittura \"Petite Italie\" (Piccola Italia, \"Little Italy\") perch\u00e9 oltre il 60% dei suoi abitanti erano italo-marocchini.\nIn quegli anni opere importanti, esistenti, furono progettate e realizzate dalle imprese edili dirette da italiani in ambito industriale ed architettonico, edifici, cinema ed opere pubbliche come il porto di Mohammedia.\nNei primi anni cinquanta vi fu una piccola ripresa della emigrazione italiana, che fece di nuovo crescere la comunit\u00e0, scesa a meno di 10.000 Italiani nel 1945, anche per via del fatto che numerosi italo-marocchini acquisirono la cittadinanza francese per potere lavorare senza problemi. Nel 1955 si contavano circa 18.000 italo-marocchini, quasi tutti a Casablanca.\nCon la decolonizzazione molti italo-marocchini hanno lasciato il Marocco. La comunit\u00e0 \u00e8 ripresa a crescere dagli anni '70-'80 con l'arrivo di tecnici industriali, mananger del turismo e della cooperazione internazionale, ma rimane molto limitata.\nVa segnalata la presenza di un gruppo di quasi 300 italiani residenti a Marrakesh dagli anni novanta, dove hanno creato con successo attivit\u00e0 collegate all'industria del turismo italiano ed internazionale.\nNel 2007 sono 1.628 gli Italiani residenti nel Marocco, secondo fonti governative dell'Italia. Solo la met\u00e0 di questi discende dalla comunit\u00e0 dell'epoca coloniale, essendo numerosa la presenza di tecnici e dirigenti di ditte italiane operanti nel Marocco contemporaneo.\nInoltre circa 30.000 marocchini hanno ascendenza italiana.\nLingua.\nTutti gli italo-marocchini parlano un po' l'italiano, parlando in arabo, spagnolo, francese come seconda lingua. Gli italo-marocchini delle nuove generazioni sono equiparate alle societ\u00e0 marocchina, e la maggior parte di loro parlano solo arabo, spagnolo, e francese (con solo qualche parola di italiano).\nReligione.\nNella religione, la maggior parte delle giovani generazioni di italo-marocchini sono cattolici, mentre solo pochi giovani ragazze o ragazzi sono convertiti all'Islam\nIl Cattolicesimo nel Marocco fu molto seguito negli anni del Protettorato francese e spagnolo (circa 600.000 seguaci nel 1930), ma attualmente \u00e8 ridotto a poche decine di migliaia di fedeli.\nGli Italiani appartengono alla Arcidiocesi di Rabat ed hanno come Chiese principali quella di \"Anfa-Maarif\", nel quartiere storico degli italiani di Casablanca, e quella di \"Cristo Re\".\nAssociazionismo.\nVi sono alcune associazioni italiane in Marocco, concentrate a Casablanca ma anche presenti a Marrakesh 'Circolo degli Italiani) e Tangeri (l'Ospedale Italiano).\nTra le pi\u00f9 importanti si annoverano il \"Circolo degli Italiani\", la \"Dante Alighieri\" e la \"Scuola italiana di Casablanca\":"}
{"id": "2217372", "revid": "339392", "url": "https://it.wikipedia.org/wiki?curid=2217372", "title": "Presidente della regione", "text": ""}
{"id": "2217381", "revid": "119927602", "url": "https://it.wikipedia.org/wiki?curid=2217381", "title": "Tiribazo", "text": "Biografia.\nSecondo Senofonte, durante la ritirata dei Greci dopo la sconfitta di Ciro II a Cunassa (401 a.C.), Tiribazo era satrapo dell'Armenia orientale: aveva proposto ai Greci una tregua con l'intento di attaccarli di sorpresa mentre attraversavano il suo territorio, ma il piano fall\u00ec e i Greci riuscirono addirittura a saccheggiare la tenda del satrapo. In seguito, probabilmente nel 392 a.C., Tiribazo sostitu\u00ec Titrauste come satrapo della Lidia.\nNel 392 a.C. organizz\u00f2 a Sardi, capitale della Lidia, una conferenza nella quale si sarebbe dovuto discutere la proposta di metter fine alla guerra di Corinto, scatenata contro Sparta da Atene, Tebe, Argo e Corinto col sostegno finanziario della Persia. Fra i diplomatici greci, per negoziare la pace bilaterale tra Sparta e l'Impero Persiano, era giunto lo spartano Antalcida, col quale Tiribalzo ritenne fosse possibile preparare accordi di pi\u00f9 vasta portata. La conferenza di pace di Sardi non ebbe successo, ma Tiribazo, convinto che Atene fosse una minaccia per l'impero persiano nell'Egeo, vers\u00f2 di nascosto a Sparta, tramite Antalcida, dei fondi per ricostruire la flotta spartana.\nPer contrastare gli sforzi diplomatici degli spartani, gli ateniesi risposero inviando a Sardi un'ambasciata guidata da Conone. Tiribazo, che era favorevole a Sparta, gett\u00f2 Conone in prigione; ma il re Artaserse II, disapprovando il gesto di Tiribazo, lo destitu\u00ec mettendo al suo posto Struta (391 a.C.) il quale, al contrario di Tiribazo, persegu\u00ec una politica filoateniese memore delle distruzioni fatte pochi anni prima in Persia dallo spartano Agesilao II.\nDopo la guerra di Corinto.\nNel 388 a.C. Antalcida, comandante della marina militare di Sparta, alleata della Persia, ottenne alcuni importanti successi navali nell'Ellesponto contro Atene; il successo spinse Artaserse a servirsi di Antalcida per imporre la pace ai nemici di Sparta; pertanto Struta venne deposto e rimpiazzato con Tiribazo che, dopo cinque anni, nel 387 a.C., torn\u00f2 nuovamente al potere in Lidia. Tiribazo lavor\u00f2 con Antalcida per ricostruire la flotta di Sparta e soprattutto per portare gli ateniesi e i loro alleati al tavolo dei negoziati.\nTiribazo rappresent\u00f2 Artaserse ai successivi negoziati che portarono alla \"Pace del Re\" (386 a.C.). Questo trattato, pi\u00f9 noto come \"Pace di Antalcida\" fu il primo esempio di \"pace comune\" e rappresent\u00f2 un grande successo diplomatico per la Persia in quanto otteneva il riconoscimento dell'egemonia persiana sull'intera Asia Minore e delle isole di Clazomene e di Cipro."}
{"id": "2217391", "revid": "767487", "url": "https://it.wikipedia.org/wiki?curid=2217391", "title": "Pavel Samuilovi\u010d Uryson", "text": "Studi\u00f2 all'Universit\u00e0 di Mosca dal 1915 al 1921 avendo come maestro Nikolai Luzin e, dopo aver conseguito la laurea in matematica, vi insegn\u00f2 anche per qualche anno.\nAll'inizio degli anni '20 del secolo scorso fond\u00f2, con Pavel Alexandrov, la scuola moscovita di topologia e coniarono la moderna definizione di compattezza.\nProprio in topologia diede numerosi e fondamentali contributi, nonostante la sua fine prematura. \u00c8 ricordato per il Lemma di Urysohn, primo teorema della topologia generale che ha una dimostrazione non banale; e anche nel termine topologico Dimensione di Menger-Urysohn.\nMor\u00ec per annegamento sulle coste della Bretagna."}
{"id": "2217396", "revid": "253269", "url": "https://it.wikipedia.org/wiki?curid=2217396", "title": "Bernard Archard", "text": "Fu obiettore di coscienza durante la seconda guerra mondiale."}
{"id": "2217398", "revid": "1318658", "url": "https://it.wikipedia.org/wiki?curid=2217398", "title": "Istruzione nello Stato Pontificio", "text": "L'istruzione nello Stato Pontificio era regolata, dal 1824 fino alla completa annessione dello Stato Pontificio al Regno d'Italia nel settembre 1870, dalla Congregazione degli Studi.\nL'ordinamento scolastico pontificio ha inevitabilmente subito nel corso dei secoli progressive e sostanziali modificazioni; nella sua fase finale si articol\u00f2 in una scuola dell'infanzia tra i 2 ed i 7 anni, una scuola primaria tra i 5 e gli 11 anni e poi un sistema secondario composto da ginnasio e collegio che davano accesso all'universit\u00e0. Non esisteva obbligo d'istruzione, e l'elevato tasso di analfabetismo delle regioni dell'Italia centrale all'epoca dimostra che l'efficienza del sistema non era certo ottimale.\nStoria.\nEpoca rinascimentale e barocca.\nLa prima forma di istruzione primaria garantita a tutti i livelli della popolazione fu assicurata dalle comunit\u00e0 locali attraverso dei maestri stipendiati giornalmente a spese pubbliche. A Roma, era il senato romano che provvedeva a mantenere i cosiddetti maestri regionari, insegnanti di ambo i sessi dalla ferrea reputazione che, con lo stipendio giornaliero di un paolo, avevano il compito di insegnare alla giovent\u00f9 la dottrina cristiana, il leggere, lo scrivere, ed il far di conto. I maestri regionari, scalzati nel loro ruolo pedagogico dai nuovi ordini religiosi controriformati nati nel corso del Seicento, furono affidati dalla met\u00e0 del Settecento alla cura dell'universit\u00e0 della Sapienza e pagati direttemante dagli alunni, salvo tre scuole di maestre regionare sovvenzionate direttamente dall'elemosiniere del Papa.\nNell'Ottocento, le scuole di maestre regionarie erano considerate alla stregua delle moderne scuole paritarie e private presenti nell'ordinamento scolastico italiano, tanto che nel 1837 il cardinale vicario Carlo Odescalchi le regolament\u00f2 attraverso un \"regolamento delle scuole private elementari\", vietando l'apertura di nuove scuole senza autorizzazione governativa: alla stessa data, risultavano operative nella sola Roma 240 scuole di maestre regionarie, di cui 60 unicamente infantili e 180 riservate unicamente a bambine e ragazze dai cinque anni di et\u00e0 in poi. Nel resto del territorio pontificio, esistevano istituzioni simili. Ad Ariccia, all'epoca feudo della famiglia Savelli situato nella provincia di Campagna e Marittima, oggi in provincia di Roma, gli statuti feudali del 1610 concessero alla Comunit\u00e0 la facolt\u00e0 di investire le rendite di alcuni pascoli comunitari nel mantenimento di un maestro a servizio della giovent\u00f9 locale.\nTuttavia non tutte le Comunit\u00e0 assicuravano un'adeguata gestione dell'insegnamento pubblico: nel vicino feudo della famiglia Colonna di Marino, sempre nei Castelli Romani, ad esempio ci si pose il problema di trovare un'aula scolastica solo nel 1708, e la controversia contrattuale con diversi maestri si trascin\u00f2 fino al 1766, con grave danno per l'alfabetizzazione del paese.\nLa prima vera scuola completamente gratuita destinata agli strati pi\u00f9 bassi della popolazione fu istituita a Roma, presso la chiesa di Santa Dorotea a Trastevere, nel 1597 da san Giuseppe Calasanzio, non senza resistenze da parte dei summenzionati maestri regionari. In seguito nel 1617 l'ordine di Calasanzio venne autorizzato dalle autorit\u00e0 competenti con il nome di Chierici Regolari Poveri della Madre di Dio delle Scuole Pie, volgarmente detti Scolopi: si moltiplicarono gli istituti scolopi, a Roma presso la chiesa di San Lorenzo \"in Piscibus\" e presso la chiesa di San Pantaleo, e nel resto del territorio pontificio a Frascati (1632), Albano Laziale (1764) ed altre localit\u00e0.\nPapa Alessandro VII nel 1655 istitu\u00ec le scuole pontificie delle \"maestre pie\", sostanzialmente maestre regionarie dipendenti dall'elemosiniere del papa, con casa principale a Roma presso la chiesa di Sant'Agata dei Goti al rione Monti. Nel 1685 santa Rosa Venerini apr\u00ec una scuola popolare femminile a Viterbo: nascevano le Maestre Pie Venerini. L'istituto si espanse in breve tempo per tutta la Tuscia: nel 1692 apr\u00ec la scuola di Montefiascone, diretta da una discepola di Rosa Venerini, santa Lucia Filippini, fondatrice di una nuova congregazione, le Maestre Pie Filippini.\nNel frattempo la Venerini fond\u00f2 nuovi istituti a Civita Castellana, Sutri e Bagnoregio, e nel 1706 a Ronciglione: nel 1707 la Filippini arriv\u00f2 a Roma per fondarvi una scuola: una sua discepola, Margherita Pesoli, fond\u00f2 nuove scuole ad Orte e Giove, in Umbria.\nNel 1712 e nel 1716 fu la Venerini a fondare due scuole della sua congregazione a Roma, su richiesta di papa Clemente XI. In breve le scuole si diffusero in tutto il Lazio, e poi nello Stato Pontificio: nel 1728 ad Albano Laziale, nel 1730 ad Ariccia ed a Genzano di Roma, nel 1732 a Marino, nel 1737 ad Ancona, nel 1744 a Velletri, prima del 1755 a Ferentino, nel 1758 a Pesaro, nel 1856 ad Ostia Lido.\nNel 1828 la congregazione degli Studi eman\u00f2 una circolare in cui si invitava le Comunit\u00e0 pi\u00f9 grandi dello Stato Pontificio a provvedere all'apertura di un istituto di Maestre Pie.\nNel 1688 apr\u00ec a Roma la prima scuola delle religiose Orsoline: l'istituto, gi\u00e0 presente a Ferrara dal 1647, si diffuse rapidamente, aprendo nuove case a Velletri (1695), Calvi dell'Umbria (1716) e Benevento (1763).\nIl Settecento e l'Ottocento.\nI Fratelli delle Scuole Cristiane di san Giovanni Battista de La Salle arrivarono a Roma nel 1702, ed in breve si diffusero nei territori pontifici aprendo case a Tivoli, Tarquinia, Orvieto, Ravenna e Viterbo.\nmentre nel 1725 papa Benedetto XIII chiam\u00f2 nell'Urbe la Congregazione dei Padri della Dottrina Cristiana fondata a L'Isle-sur-la-Sorgue, presso Avignone, da C\u00e9sar de Bus: una congregazione omonima gi\u00e0 esisteva a Roma dal 1560, ed aveva aperto alcune scuole nel Lazio (Priverno nel 1630, Ariccia nel 1637). Le due congregazioni furono unificate da papa Benedetto XIV nel 1747.\nNacquero cos\u00ec moltissimi istituti dottrinari in tutto lo Stato Pontificio: a Pontecorvo nel 1739, a Marino nel 1837.\nIl sacerdote Tommaso Silvestri e l'avvocato Di Pietro fondarono nel 1794 uno dei primi e pi\u00f9 importanti istituti per sordomuti, ampliato da papa Gregorio XVI nel secolo successivo e convertito in \"regio istituto dei sordi\" con l'annessione di Roma al Regno d'Italia del 1870.\nCon la parentesi dell'occupazione napoleonica (1807-1814) il Lazio e gran parte dell'Umbria vennero annessi alla Francia (formando il \"primo Impero francese\"), mentre gli altri territori dello Stato Pontificio (Marche e Romagna) entrarono a far parte del Regno d'Italia: soprattutto in questi ultimi territori furono fondati istituti scolastici secondo il modello francese, in gran parte chiusi con il ritorno di papa Pio VII nell'Italia centrale.\nNel 1819 un intagliatore romano, Giacomo Casoglio, invent\u00f2 a Roma le \"scuole notturne\", una sorta di istituto professionale serale: l'iniziativa ebbe successo e diverse scuole simili aprirono in tutta la citt\u00e0. Papa Leone XII nel settembre 1824 eman\u00f2 la bolla pontificia \"Quod divina sapientia omnes docet\" con la quale cre\u00f2 la congregazione degli Studi, una congregazione della Curia Romana con compiti di controllo sulle universit\u00e0 e sull'istruzione dello Stato Pontificio. Nella stessa bolla erano contenuti 27 titoli di 308 articoli complessivi che regolamentavano l'istruzione pontificia. Altri istituti scolastici erano le scuole parrocchiali, contate nella sola Roma in numero di 20 nel 1832, anno in cui furono equiparate alle scuole private delle maestre regionarie.\nDurante l'esperienza della Repubblica Romana (1849) si pose grande attenzione ad una riforma dell'istruzione: i triumviri Carlo Armellini, Giuseppe Mazzini ed Aurelio Saffi pi\u00f9 volte si espressero in merito all'importanza dell'istruzione pubblica, ed il ministro della Pubblica Istruzione Francesco Sterbinetti eman\u00f2 una circolare ai presidi delle scuole romane il 20 marzo 1849.\nLa precoce fine del movimento repubblicano stronc\u00f2 questi buoni propositi. Principi fondamentali erano la libert\u00e0 d'insegnamento (art. 8 della costituzione della Repubblica Romana: \"l'insegnamento \u00e8 libero. Le condizioni di moralit\u00e0 e capacit\u00e0, per chi intende professarlo, sono determinate dalla legge.\"), lo stato pubblico dell'istruzione, la laicit\u00e0 della medesima, e la necessit\u00e0 di istruire i ragazzi sull'educazione civica e sulla legislazione nazionale.\nIl grande limite dell'istruzione nello Stato Pontificio fu che lo stato stesso era uno stato di carit\u00e0, non di diritto: perci\u00f2 ogni iniziativa veniva dal volontariato di alcune persone \"pie\", ed era lasciata a loro discrezione, al massimo con qualche incentivo dal papa o da qualche autorit\u00e0 (cardinali, legati pontifici) ma concesso solo a livello personale. Lo stato, tutt'al pi\u00f9, interveniva in un secondo tempo per regolamentare (a Roma nel 1837, a Imola nel 1854, e cos\u00ec altrove).\nQuasi tutti gli istituti fin qui nominati sono stati eretti grazie all'impegno solitario di un gruppo circoscritto di persona protette da un potente (ad esempio, Rosa Venerini fu protetta ed incentivata dal cardinale Urbano Sacchetti, la sua discepola Lucia Filippini dal cardinale Marcantonio Barbarigo): oppure direttamente da un potente, come nel caso delle \"scuole borghesiane\", fondate nel 1839 dalla principessa Guendalina Borghese Talbot presso Palazzo Borghese a Roma.\nDopo l'annessione dell'Emilia-Romagna, delle Marche e dell'Umbria al Regno d'Italia (ratificato dal plebiscito dell'11 e 12 marzo 1860) e la presa di Roma nel settembre 1870 ed il plebiscito d'annessione del 2 ottobre 1870, il sistema scolastico pontificio venne smantellato praticamente per intero: le giunte comunali pi\u00f9 anticlericali decretarono la soppressione delle scuole dei padri dottrinari o delle altre scuole religiose (a Marino, che rimase cos\u00ec priva di scuole fino al 1876 per l'inettitudine della giunta repubblicana; a Genzano di Roma, dove agli inizi del Novecento la giunta socialista decret\u00f2 la demolizione della casa delle Maestre Pie Venerini per realizzare l'attuale piazza Tommaso Frasconi). In altri luoghi dell'ex-Stato Pontificio, le antiche scuole religiose furono convertite in \"regi licei\": ad esempio a Faenza, a Cesena, ad Urbino, a Rieti.\nScuole e ordinamento scolastico nell'Ottocento.\nIstruzione primaria.\nAsili infantili.\nLa prima scuola dell'infanzia al mondo sarebbe stata aperta, secondo quanto riferisce Gaetano Moroni portando a conferma uno scritto del cardinale Carlo Luigi Morichini del 1842, nel 1817 in Scozia, a New Lanark, da Robert Owen, uno dei padri del socialismo utopistico. Proprio questa origine socialista ed anglosassone provoc\u00f2 una reazione eccessivamente diffidente delle autorit\u00e0 pontificie, e di parte del mondo cattolico italiano, nei confronti degli asili infantili. Nel 1837 papa Gregorio XVI eman\u00f2 una circolare che vietava l'apertura di asili infantili nello Stato Pontificio, credendoli possibili veicoli di trasmissione delle idee socialiste e sansimoniste: nello stesso tempo il conte Clemente Solaro della Margherita, ambasciatore piemontese a Madrid e a Vienna e ministro degli Esteri sardo dal 1835 al 1847, scrisse il seguente \"memorandum\" a Carlo Alberto di Savoia:\nPerfino un intellettuale come Monaldo Leopardi arriver\u00e0 a scrivere un libello intitolato \"Le Illusioni della Pubblica Carit\u00e0\" dove definir\u00e0 gli asili come \"vera invenzione diabolica\". \u00c8 da precisare che il divieto emanato da Papa Gregorio XVI non riguardava le scuole infantili in genere ma solo quelle che si ispiravano ai modelli protestanti e sansimonisti. Allarmato dalla lettura del divieto un sacerdote di Verona, Carlo Giuliari, scrisse al cardinale Odescalchi, capo della Congregazione che aveva emesso la circolare, per chiedere se erano proibite anche le scuole infantili che lui gestiva a Verona. Nella risposta al Giuliari si legge: \"... non sono proibite in genere le scuole infantili, da gran tempo introdotte, essendovene in Roma stessa, giusta regolamenti approvati; ma tassativamente quelle tali qualificate nella circolare.\" Quando il Ministro piemontese presso la S. Sede, conte Federico Broglia, chiede al Segretario di Stato Cardinale Lambruschini se la circolare si riferisse anche a scuole che si trovavano in Francia e Piemonte, il Commissario del Santo Offizio precisa che: \"\"... non \u00e8 stata intenzione che divenisse pubblica [la circolare] appunto perch\u00e9 non si pigliasse come diretta contro le scuole infantili in genere\".\" Nel 1845 lo stesso Papa indirizzer\u00e0 un breve di plauso a Giuseppe Saleri di Brescia proprio per la sua opera di fondatore di asili. \u00c8 da notare che il Saleri fond\u00f2 i suoi asili ispirato dalle idee di Ferrante Aporti il che disprova quanti asseriscono che la circolare del 1837 si riferisse agli asili aportiani.\nAlla fine gli asili infantili furono aperti in Italia a Milano, Venezia e nel Lombardo-Veneto (dove nel 1847 se ne contavano 59), nel Regno di Sardegna ed infine anche a Roma (in numero di due, per interessamento di papa Pio IX) grazie all'impegno di due sacerdoti cattolici, il cremonese Alessandro Gallina ed il mantovano Ferrante Aporti. In seguito l'istituzione ebbe successo e si aprirono asili anche a Bologna, Ascoli Piceno (1846), Macerata (1847), Imola (1848), Ravenna (1851).\nGli asili infantili raccoglievano bambini tra i 2 ed i 7 anni di et\u00e0, a cui era insegnato il catechismo, il sillabare, qualche rudimento di geometria ed il nome di animali e piante pi\u00f9 comuni: non si doveva mantenere i bambini per pi\u00f9 di mezz'ora nella stessa operazione, e negli intervalli si faceva cantar loro canzoncine morali. L'orario durava tutto il giorno, finch\u00e9 i genitori non fossero usciti dal lavoro e avessero ripreso i loro figli. I bambini erano occupati in piccoli lavori, come fare pezze per i paralumi o altre semplici operazioni, di modo da \"abituarli al lavoro e recare un tenue lucro pel mantenimento della scuola\".\nNon sappiamo se esistessero a Roma e nello Stato Pontificio i \"presepii\", una sorta di asilo nido che accoglieva i neonati dai 14 giorni a 2 anni: questi istituti erano diffusi in Francia ed in Belgio e nell'Impero austro-ungarico, e svolgevano anche il compito di diffondere il pi\u00f9 possibile la vaccinazione contro il vaiolo.\nScuole elementari.\nL'istruzione elementare gratuita era lasciata in mano agli ordini religiosi sorti dopo il concilio di Trento: istruzione maschile e femminile erano sovvenzionate dalle Comunit\u00e0, perci\u00f2 gratuite per la popolazione. Ancora nel Settecento era in uso in alcuni luoghi (Ariccia, ad esempio) che il pagamento dei padri dottrinari avvenisse in natura, tramite pagnotte consegnate da ogni studente al proprio maestro: in seguito le scuole si auto-finanziarono attraverso rendite e donativi o furono finanziate tramite quota fissa annua dalla Comunit\u00e0 locale. Solo l'istruzione privata, assicurata dai maestri regionari, era a pagamento, ed il salario era fissato dal governo, almeno a partire dalla regolamentazione attuata dal cardinale vicario Carlo Odescalchi nel 1837.\nNonostante gli sforzi di assicurare una copertura il pi\u00f9 vasta possibile dell'istruzione di base, accentuati dopo il summenzionato obbligo di aprire una scuola femminile delle almeno nelle localit\u00e0 pi\u00f9 grandi dello stato emanato nel 1828 dalla congregazione degli Studi, essa rimase in gran parte lacunosa, soprattutto per quanto riguarda l'istruzione maschile.\nEcco alcuni dati che si riferiscono allo stato dell'istruzione pubblica elementare maschile e femminile in Romagna, nelle province di Ravenna e Forl\u00ec-Cesena, appena dopo l'annessione di questi territori al Regno d'Italia (1860):\nL'analfabetismo nelle province dell'Emilia-Romagna inglobate dal Regno d'Italia nel 1860 si svilupp\u00f2 come dimostrato dalla tabella sottostante:\nQueste percentuali sono il frutto dell'accumulo delle inefficienze del governo pontificio con l'inefficienza in materia di istruzione del governo provvisorio romagnolo: anzich\u00e9 applicare immediatamente la legge Casati, furono emanate provvisoriamente disposizioni simili ma dalla portata innovatrice minore (il decreto Albicini emanato il 25 ottobre 1859 ad esempio non prevedeva la definizione di scuola dell'obbligo).\nNel censimento del 1871 la provincia o compartimento di Roma (allora comprendente anche Civitavecchia, Frosinone, Viterbo e Velletri) risulter\u00e0 avere il 71.7% di analfabeti (quella nazionale \u00e8 del 72.9%) mentre il comune capoluogo di Roma \u00e8 al 47,3%. Il censimento del 1871 considera la popolazione a partire dai quattro anni in su e quindi considera anche bambini non in et\u00e0 scolare. Se si prende la popolazione a partire dai sei anni il comune di Roma nel 1871 aveva un totale di analfabeti del 42,05%. Nel 1871 quindi la regione Lazio risulter\u00e0 avere un tasso di alfabetizzazione inferiore solo a Piemonte, Lombardia, Liguria e Veneto.\nCi\u00f2 fu riconosciuto anche dal provveditore agli studi di Roma Aristide Gabelli che, pur lamentandosi che l'istruzione nella provincia romana fosse affidata primariamente al clero, non pot\u00e9 non constatare che \"La provincia di Roma,\" [...] \"quantunque riunita per l'ultima al Regno d'Italia, non viene molto dopo le prime, per ci\u00f2 che riguarda la diffusione della cultura. \u00c8 inutile dire che non \u00e8 questo l'effetto esclusivo delle leggi e delle istituzioni del Regno.\" [...] \"la provincia romana fu trovata nel 1870 pi\u00f9 innanzi, quanto a istruzione popolare, di quello che gl'Italiani, giusta un concetto un po' confuso del suo governo, solessero prevedere.\" [...] \"Cos\u00ec essa venne a trovarsi di botto, ed evidentemente non per effetto delle nuove leggi, nella scala delle regioni ordinate secondo la cultura elementare, tosto dopo il Piemonte, la Lombardia e il Veneto.\"\nCarlo Luigi Morichini nel 1842 individua a Roma 387 scuole elementari, 500 maestri, 14157 alunni di cui 7579 sono istruiti gratuitamente; delle 387 scuole 26 sono tenute da religiosi, 23 da religiose e tutte le altre da persone secolari.\nA Roma nel 1870 l'intera popolazione scolastica era di 7941 unit\u00e0, di cui 5555 erano istruite gratuitamente nelle scuole e nei collegi pubblici. In realt\u00e0 va precisato che queste cifre si riferiscono solo agli alunni maschi. In effetti da un censimento del tempo commissionato dal Circolo Cavour si contavano a Roma 163 istituti d'istruzione ed educazione con appunto 7941 alunni maschi (di cui 5555 non paganti) ma a cui vanno aggiunte 11380 alunne (di cui 6523 non paganti) per un totale quindi di 19321 alunni. Questo studio teneva fuori le scuole private.\nSecondo il censimento del 1871 a Roma si contano 26 scuole comunali, 77 scuole religiose, 94 scuole private, 56 scuole miste e 4 asili infantili per un totale di 22859 frequentanti.\nNella Campagna e Marittima la situazione non era migliore. Dopo l'istituzione della congregazione degli Studi (1824), un censimento delle scuole di alcuni centri importanti dell'area dava questi risultati: ad Anagni (5541 abitanti) c'erano una scuola elementare maschile ed una scuola elementare femminile, che costavano alla Comunit\u00e0 110 scudi pontifici; ad Acuto (1626 abitanti) c'erano una scuola elementare ed un ginnasio maschili ed una scuola elementare femminile, per un costo di 39 scudi; a Fiuggi (1435 abitanti) un'elementare ed un ginnasio maschile ed un'elementare femminile, per un costo di 28 scudi; a Carpineto (2730 abitanti) un'elementare ed un ginnasio maschile e nessuna femminile, per un costo di 53 scudi. Da notare che per quanto riguarda l'istruzione femminile spesso l'educazione impartita si limitava ai lavori di casa e manuali ed al saper leggere, raramente allo scrivere.\nL'orario scolastico era di tre ore al mattino e tre ore al pomeriggio, cui andavano aggiunti la celebrazione eucaristica giornaliera, una confessione mensile, la recita delle litanie lauretane il mercoled\u00ec ed il sabato e degli atti delle virt\u00f9 teologali ogni pomeriggio. Le materie per i maschi erano il catechismo, la lettura, la lingua italiana, la lingua latina, l'algebra e la geometria, la calligrafia, storia e geografia, buone maniere; per le femmine si limitavano al catechismo ed ai lavori domestici, con la possibilit\u00e0 di insegnare a leggere e a scrivere con speciale abilitazione delle insegnanti. I libri di testo erano prestabiliti dal governo, e stampati tutti a Roma, presso l'ospizio apostolico di San Michele a Ripa al rione Trastevere: gli insegnanti che non sceglievano questi testi erano multati.\nLa scelta degli insegnanti era riservata ad una commissione formata dal rappresentante del vescovo locale e da un magistrato comunale, che esaminava una rosa di candidati selezionati dal consiglio comunale. L'approvazione del candidato era riservata al vescovo, che aveva anche facolt\u00e0 di rimuovere l'insegnante, a meno che questi non facesse ricorso alla congregazione degli Studi. L'incarico durava due anni. La giurisdizione sulle scuole di conseguenza era \"de facto\" delegata ai vescovi o al cardinale vicario nel caso di Roma: stesso discorso valeva per le scuole femminili, dove si sceglievano insegnanti necessariamente nubili, praticamente delle suore laiche che si dovevano distinguere per onest\u00e0 di costumi. Per quanto riguarda gli insegnanti maschi, papa Pio VIII nel 1829 cerc\u00f2 di restringere ulteriormente il numero dei laici, imponendo norme di assunzione ancora pi\u00f9 severe. Per la formazione degli insegnanti venne aperta una \"scuola normale\" su modello francese nel 1845, chiusa per ordine di papa Pio IX nel 1851.\nIstruzione secondaria.\nL'istruzione secondaria dello Stato Pontificio era esclusivamente maschile, dato che le femmine (almeno quelle di estrazione popolare) si fermavano senza neanche saper leggere e scrivere, in molti casi. Generalmente, o almeno nei piani dei loro fondatori, ginnasi e collegi erano riservati soprattutto a coloro che volevano intraprendere la carriera ecclesiastica, ed in questo senso c'erano molte possibilit\u00e0 per questi giovani. Tuttavia, soprattutto dopo la Restaurazione, sempre pi\u00f9 giovani secolari iniziarono a studiare presso i collegi della Compagnia di Ges\u00f9, degli Scolopi, dei padri dottrinari: questi ultimi nelle loro due scuole romane istruivano 200 giovani (con tre maestri!) presso il loro quartier generale nella chiesa di Santa Maria in Monticelli al rione Regola, ed altri 110 giovani (retti da 2 maestri) presso la \"succursale\" della chiesa di Sant'Agata in Trastevere.\nL'orario scolastico era identico a quello sopra descritto per le scuole elementari, e cos\u00ec pure gli obblighi di studenti e corpo insegnante: ai livelli superiori di insegnava anche scienze, letteratura e filosofia. Anche in questi istituti l'accesso era gratuito, ovvero la Comunit\u00e0 locale si accollava le spese del mantenimento ed anche dell'edificio: a Marino ad esempio la Comunit\u00e0 nel 1841 fu chiamata a sovvenzionare un ampliamento del collegio dottrinario donato alla citt\u00e0 da papa Gregorio XVI nel 1837.\nL'anno scolastico durava dal 5 novembre al 20 settembre, e gli esami di riparazione si svolgevano alla fine dell'anno prima del 15 novembre. Erano stabilite vacanze natalizie dal 24 dicembre al 1\u00ba gennaio, vacanze carnevalizie dalla sessantesima domenica del tempo ordinario al mercoled\u00ec delle Ceneri, vacanze pasquali dalla domenica delle Palme alla terza domenica di Pasqua, ed infine altre festivit\u00e0 a discrezione delle magistrature comunali. La composizione delle classi poteva essere al limite di 60 alunni per ogni maestro, ed in caso si superassero i 30 doveva essere presente un sotto-maestro.\nAltri collegi erano esistiti, ma nel settembre 1870 erano gi\u00e0 stati chiusi, a Rieti \"(1579)\", Palestrina \"(1587)\", Rocca Massima \"(1590)\", Subiaco, Paliano e Priverno \"(esistenti al 1627)\", Ariccia \"(1638)\".\nL'istruzione professionale era curata a Roma dalle scuole notturne, fondate nel 1819 e che, grazie all'appoggio delle autorit\u00e0 ecclesiastiche, godettero di un grande impulso. Le lezioni, serali, duravano un'ora e tre quarti e le materie vi erano scandite rigorosamente: erano vietate le punizioni fisiche o psicologiche, ed in casi di gravi mancanze si veniva direttamente allontanate.\nPer quanto riguarda l'istruzione musicale, essa era coltivata soprattutto nelle parrocchie: un esempio significativo \u00e8 quello di Marino, dove le \"Constituzioni\" feudali del 1677 obbligavano il maestro di cappella della locale basilica di San Barnaba ad istruire due ragazzi talentuosi nel suonare l'organo. In seguito i pi\u00f9 bravi potevano proseguire i loro studi nelle accademie musicali delle grandi citt\u00e0: l'accademia nazionale di Santa Cecilia di Roma (fondata nel 1585) e l'accademia dei Floridi di Bologna (fondata nel 1615), unita in seguito all'Accademia Filarmonica di Bologna (fondata nel 1666).\nAnche l'istruzione artistica era coltivata solo dalle accademie, come l'accademia nazionale di San Luca (fondata nel 1593)."}
{"id": "2217400", "revid": "1908306", "url": "https://it.wikipedia.org/wiki?curid=2217400", "title": "Cavalletto", "text": ""}
{"id": "2217409", "revid": "100763667", "url": "https://it.wikipedia.org/wiki?curid=2217409", "title": "Paul Birchard", "text": "I suoi ruoli pi\u00f9 importanti al Royal National Theatre."}
{"id": "2217423", "revid": "123730013", "url": "https://it.wikipedia.org/wiki?curid=2217423", "title": "Night Trap", "text": "Night Trap \u00e8 un videogioco sviluppato da Digital Pictures pubblicato nel 1992 per Sega Mega CD. \nSi tratta di uno dei primi esempi di \"film interattivo\", ovvero un videogioco costituito da video digitalizzati nel quale recitano attori in carne e ossa; fra gli altri appare l'attrice Dana Plato. Convertito negli anni successivi per Sega Mega Drive 32X, 3DO e home computer, per i suoi temi adulti \"Night Trap\" \u00e8 considerato, insieme a \"Lethal Enforcers\", \"Mortal Kombat\" e \"Wolfenstein 3D\", uno dei titoli che porteranno alla creazione del metodo di classificazione Entertainment Software Rating Board. Nel 2017 \u00e8 stata pubblicata una riedizione di \"Night Trap\" per PlayStation 4, Xbox One e Microsoft Windows."}
{"id": "2217424", "revid": "1543377", "url": "https://it.wikipedia.org/wiki?curid=2217424", "title": "Labo", "text": "Labo \u00e8 una municipalit\u00e0 di Prima classe delle Filippine, situata nella Provincia di Camarines Norte, nella Regione del Bicol.\nLabo \u00e8 formata da 52 baranggay:"}
{"id": "2217425", "revid": "110157", "url": "https://it.wikipedia.org/wiki?curid=2217425", "title": "Campo di Marte (album)", "text": "Campo di Marte \u00e8 un album dei Campo di Marte, pubblicato dalla United Artists Records nel 1973. Il disco fu registrato nel gennaio del 1973 agli \"Studi Milano Recording\" di Milano (Italia).\nTracce.\nBrani composti da Enrico Rosa"}
{"id": "2217438", "revid": "132266", "url": "https://it.wikipedia.org/wiki?curid=2217438", "title": "Dichiarazione Universale dei Diritti Umani", "text": ""}
{"id": "2217439", "revid": "1543377", "url": "https://it.wikipedia.org/wiki?curid=2217439", "title": "Mercedes (Camarines Norte)", "text": "Mercedes \u00e8 una municipalit\u00e0 di Quarta classe delle Filippine, situata nella Provincia di Camarines Norte, nella Regione del Bicol.\nMercedes \u00e8 formata da 26 baranggay:"}
{"id": "2217442", "revid": "1305772", "url": "https://it.wikipedia.org/wiki?curid=2217442", "title": "Speak Softly Love (Love Theme From The Godfather)", "text": "Speak Softly Love (Love Theme From The Godfather) \u00e8 un singolo di Andy Williams pubblicato nel 1972 da Columbia Records in formato 7\".\nIl disco.\n\"Speak Softly Love (Love Theme From The Godfather)\" (it.: \"Parla piano amore (tema d'amore da \"Il padrino) \u00e8 un brano musicale scritto per la colonna sonora del film \"Il padrino\" (1972), il primo film della trilogia. Mentre la sua celeberrima versione strumentale \u00e8 conosciuta semplicemente come \"The Godfather Theme\", \"Speak Softly Love\" \u00e8 la versione dotata di testo. \nLe parole del brano furono scritte da Larry Kusik, mentre la musica da Nino Rota. Il brano, della durata di 2:41, compare anche nella parte II e III del film.\nCover.\nOriginariamente interpretata da Andy Williams, altri artisti hanno registrato una cover del pezzo. Si contano non meno di 120 versioni del brano."}
{"id": "2217450", "revid": "729019", "url": "https://it.wikipedia.org/wiki?curid=2217450", "title": "Paracale", "text": "Paracale \u00e8 una municipalit\u00e0 di Terza classe delle Filippine, situata nella Provincia di Camarines Norte, nella Regione del Bicol.\nParacale \u00e8 formata da 27 baranggay:"}
{"id": "2217451", "revid": "115454431", "url": "https://it.wikipedia.org/wiki?curid=2217451", "title": "En nombre del amor", "text": "En nombre del amor \u00e8 una telenovela messicana, remake della precedente \"Catene d'amore\" (\"Cadenas de amargura\"), del 1991. Le trasmissioni sono cominciate in Messico il 13 ottobre del 2008.\n\u00c8 prodotta da Televisa, il pi\u00f9 grande produttore al mondo di programmi in lingua spagnola."}
{"id": "2217461", "revid": "324090", "url": "https://it.wikipedia.org/wiki?curid=2217461", "title": "San Lorenzo Ruiz (Filippine)", "text": "San Lorenzo Ruiz \u00e8 una municipalit\u00e0 di Quinta classe delle Filippine, situata nella Provincia di Camarines Norte, nella Regione del Bicol.\nBaranggay.\nSan Lorenzo Ruiz \u00e8 formata da 12 baranggay:"}
{"id": "2217462", "revid": "287204", "url": "https://it.wikipedia.org/wiki?curid=2217462", "title": "San Vicente", "text": "San Vicente \u00e8 un toponimo diffuso nei paesi di lingua spagnola e pu\u00f2 riferirsi a:"}
{"id": "2217471", "revid": "46291", "url": "https://it.wikipedia.org/wiki?curid=2217471", "title": "Paliurus spina-christi", "text": "La Marruca (\"Paliurus spina-christi\" Mill.) \u00e8 un arbusto perenne molto ramificato, appartenente alla famiglia delle Rhamnaceae e al genere Paliurus. Viene chiamata anche con i nomi volgari di cappellini e soldini.\nMorfologia.\nLa marruca \u00e8 un arbusto, appartenente alle latifoglie e caducifoglie, molto ramificato alto da 3 a 6 metri e con rami spinosi; ha ramoscelli flessibili con spine lunghe 5\u20138\u00a0mm, foglie ovali lunghe 2\u20134\u00a0cm con picciolo corto.&lt;br&gt; \nI fiori sono ermafroditi; la fioritura va da giugno a luglio con un'infiorescenza ad ombrello di piccoli fiori gialli.&lt;br&gt; \nLa maturazione dei frutti avviene tra ottobre e dicembre; il frutto \u00e8 una drupa legnosa a forma di dischetto flangiato di 2-3,5\u00a0cm di diametro. La marruca \u00e8 un arbusto con una crescita molto lenta, \u00e8 longevo ed esistono esemplari plurisecolari. L'arbusto \u00e8 eliofilo. Talvolta rifiorisce in autunno. Le foglie sono lanceolate e di un colore verde brillante.\nHabitat.\nPontico-mediterraneo, cresce in climi temperati e asciutti dal Marocco all'Iran, sopporta temperature basse fino a -10 gradi. La marruca \u00e8 resistente all'aridit\u00e0.\nIn Italia ha habitat in zone collinari, si trova dappertutto , nelle zone pi\u00f9 a meridione e sulle Alpi. Una volta era pi\u00f9 diffusa perch\u00e9 usata nelle siepi, che poi spesso sono state estirpate; in altre zone \u00e8 stata sopraffatta da piante aliene o alloctone invasive.\nUtilizzi.\nI frutti sono edibili (commestibili) con sapore di mela essiccata. I frutti tostati e macinati costituiscono un surrogato del caff\u00e8. L'infuso dei frutti d\u00e0 una tisana diuretica per eliminare l'acido urico con propriet\u00e0 ipoglicemizzanti. Dalle foglie si ottiene un preparato cosmetico contro la pelle grassa. Le foglie della pianta costituiscono il nutrimento delle larve della \"Bucculatrix albella\".\nIl discreto contenuto di acidi grassi Omega 3-6, ne fa un valido aiuto per aiutare a combattere l\u2019eccesso di colesterolo nel sangue e sono coadiuvanti in tutti i processi flogistici in genere, ottimi anche contro le prostatiti.\nDai suoi fiori le api producono un ottimo miele, essendo una pianta mellifera e si pu\u00f2 produrre quello uniflorale, ma \u00e8 molto rara sul territorio italiano e la produzione \u00e8 scarsissima.\nLa marruca era usata in passato, in alcune regioni italiane, per fare siepi impenetrabili e per recinzione dei campi a difesa dal bestiame al pascolo. In ragione delle spine e del fitto intreccio dei rami, la siepe di Marruca costituiva una barriera pressoch\u00e9 impenetrabile.\nNomi regionali.\nSono tanti i nomi volgari e comuni a livello locale della Marruca: marruca nera, piattini, soldini, cappellini, spino soldini, spino gatto, spina marruca, spino nero, spino crocefisso. A Bari \u00e8 chiamato: \"pane de Criste\".\nCuriosit\u00e0.\nIl nome \"spina-christi\" ricorda come i suoi rami spinosi furono usati per fare la corona di spine posta sulla testa di Cristo prima della crocifissione.\nL'uso della pianta \u00e8 attestato sin dal V secolo a.C. : Greci e Romani chiamavano marrucini il popolo che coltivava la marruca, nome derivato dall'antica citt\u00e0 di \"Marouca\" dove era usata per costruire recinzioni per i campi in difesa dal bestiame al pascolo. Per Plinio \u00e8 un albero della Cirenaica che si chiama \"paliurus\" dal nome di un'antica citt\u00e0 della Marmarica. Infine il suo nome in ebraico \u00e8 Shamir; con lo stesso nome si indica un mitico strumento usato per intagliare la pietra. In Romagna, o perlomeno a Santarcangelo di Romagna, i rami pi\u00f9 vigorosi e dritti, con robusti rametti secondari, erano utilizzati per appendere, in locali riparati, i grappoli d'uva e i pomodori a grappolo da conservare per l'autunno e i primi mesi invernali. Il suo nome in romagnolo \u00e8 \"maruga.\"\nLa marruca ricorda nell'aspetto il giuggiolo, appartenente alla stessa famiglia di piante."}
{"id": "2217473", "revid": "110157", "url": "https://it.wikipedia.org/wiki?curid=2217473", "title": "Tour of the Universe (Depeche Mode)", "text": "Il Tour of the Universe \u00e8 stato un tour musicale della band elettronica inglese Depeche Mode intrapreso durante il 2009 e il 2010 per promuovere il dodicesimo album in studio del gruppo Sounds of the Universe. Il tour \u00e8 prodotto da Live Nation.\nLa band ha cancellato 14 date dal tour per un problema di salute di Dave Gahan. Il cantante infatti aveva fatto sapere alla stampa che il motivo delle cancellazioni erano dovute ad una gastroenterite ma il 28 maggio 2009 \u00e8 stata comunicata alla stampa la notizia che in realt\u00e0 gli era stato diagnosticato un tumore della vescica.\nGahan ha sub\u00ecto un intervento per la rimozione del tumore e dopo poche settimane di riposo il tour \u00e8 ripreso con la data dell'8 giugno a Lipsia. La band ha pubblicato sul loro sito ufficiale, una lettera di scuse rivolta ai fan per scusarsi dell'impossibilit\u00e0 di riproporre le date cancellate.\nIl Tour of the Universe \u00e8 stato annunciato il 6 ottobre 2008 a Berlino\nIl tour ha registrato un totale di ."}
{"id": "2217476", "revid": "1543377", "url": "https://it.wikipedia.org/wiki?curid=2217476", "title": "San Vicente (Camarines Norte)", "text": "San Vicente \u00e8 una municipalit\u00e0 di Quinta classe delle Filippine, situata nella Provincia di Camarines Norte, nella Regione del Bicol.\nSan Vicente \u00e8 formata da 9 baranggay:"}
{"id": "2217478", "revid": "310175", "url": "https://it.wikipedia.org/wiki?curid=2217478", "title": "Santa Elena", "text": "Santa Elena, traduzione in spagnolo di Sant'Elena, \u00e8 un termine che pu\u00f2 riferirsi a:"}
{"id": "2217479", "revid": "984922", "url": "https://it.wikipedia.org/wiki?curid=2217479", "title": "Andrzej Bartkowiak", "text": ""}
{"id": "2217480", "revid": "729019", "url": "https://it.wikipedia.org/wiki?curid=2217480", "title": "Trizs", "text": "Trizs \u00e8 un comune dell'Ungheria di 258 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2217482", "revid": "729019", "url": "https://it.wikipedia.org/wiki?curid=2217482", "title": "Tornaszentjakab", "text": "Tornaszentjakab \u00e8 un comune dell'Ungheria di 253 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2217487", "revid": "296238", "url": "https://it.wikipedia.org/wiki?curid=2217487", "title": "Monte Malinvern", "text": ""}
{"id": "2217489", "revid": "767487", "url": "https://it.wikipedia.org/wiki?curid=2217489", "title": "Tornaszentandr\u00e1s", "text": "Tornaszentandr\u00e1s \u00e8 un comune dell'Ungheria di 273 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2217490", "revid": "38120", "url": "https://it.wikipedia.org/wiki?curid=2217490", "title": "Jesse Chambers", "text": "Jesse Chambers \u00e8 un personaggio immaginario esistente nei diversi universi della DC Comics. Chambers, che utilizz\u00f2 prima il nome di Jesse Quick e pi\u00f9 tardi quello di Liberty Belle, \u00e8 la figlia dell'eroe della Golden Age Johnny Quick e di Liberty Belle. Ha ereditato i poteri di entrambi i genitori.\nStoria editoriale.\n\"Justice Society of America\" (1992-1993): queste serie reintrodussero la Justice Society of America dopo la loro scomparsa e quindi re-emersione dal limbo di Ragnarok, e introdussero il personaggio di Jesse Chambers.\nBiografia del personaggio.\nOrigini e prime imprese.\nNella speranza di creare un successore, Johnny Quick insegno la formula che gli diede la sua grande velocit\u00e0 alla figlia Jesse. La formula funzion\u00f2 e Jesse ottenne la super velocit\u00e0. Contrariamente a quanto suo padre pensava, tuttavia, Jesse opt\u00f2 per la continuazione della sua educazione, piuttosto che diventare una combattente del crimine in costume.\nMentre Jesse studiava alla Gotham University, il primo team di supereroi, di cui i genitori erano membri, la Justice Society of America, ri-emerse dopo una lunga assenza. Naturalmente, la sua tesi di laurea fu \"L'impatto dei Supereroi nella Societ\u00e0\" e cominci\u00f2 a seguire gli eroi ritornati, catalogando le loro avventure. Quando suo padre le chiese di consegnare alcuni documenti alla Societ\u00e0, da quell'incontro si arruol\u00f2 nel team col nome di Jesse Quick, finalmente vivendo il sogno di suo padre, cio\u00e8 essere una combattente del crimine in costume.\nFu durante quel tempo che incontr\u00f2 Wally West, Flash, che pi\u00f9 tardi le chiese di prendere il suo posto in caso gli fosse mai accaduto qualcosa. In realt\u00e0 era un piano di Wally, che tentava di forzare Bart Allen, Impulso, a prendere pi\u00f9 seriamente il suo ruolo nell'eredit\u00e0 di Flash e divenire il suo successore. Sebbene si sentisse tradita, fin\u00ec per salvare la vita di Wally, anche se le sue gambe finirono per danneggiarsi nel tentativo. Quando Wally torn\u00f2 dalla mitica Forza della velocit\u00e0, le risan\u00f2 le gambe, e l'inganno precedente fu largamente perdonato, ma non dimenticato.\nQuando, poco dopo, Jesse perse la sua velocit\u00e0, la persona incolpata di ci\u00f2 fu Wally, che aveva utilizzato direttamente la Forza della velocit\u00e0 invece di usarne un po' come facevano tutti gli altri velocisti. Infatti usc\u00ec fuori che la causa di tutto fu il criminale Savitar che tagli\u00f2 il collegamento di Jesse dalla Forza della velocit\u00e0, cosa che fece per molti altri velocisti. Infatti, Wally scelse proprio Jesse per accompagnarlo nella tana di Savitar, dove riusc\u00ec a restituire a Jesse i suoi poteri. Durante la seguente battaglia con Savitar, Johnny Quick diede la vita per salvare sua figlia da un attacco del nemico e si fuse con la Forza della velocit\u00e0. Sebbene Wally usc\u00ec vincitore dalla sua battaglia con Savitar, Jesse fu lasciata in lutto per suo padre.\nI Titans.\nJesse accett\u00f2 di prendere le redini dell'attivit\u00e0 economica del padre, la Quickstart Enterprises, mentre operava come Jesse Quick, anche unendosi ai Teen Titans (Giovani Titani) per fermare una minaccia nucleare. Quando i Titani affrontarono una riorganizzazione, Wally, un membro fondatore, scelse Jesse da unire al gruppo, sperando cos\u00ec di guarire le vecchie ferite. Dopo aver inizialmente declinato l'offerta, alla fine si un\u00ec ai Titans, ma fu nel team solo per un breve periodo, sentendo di essere la miglior seconda per Wally.\nNightwing, un altro membro fondatore, persuase Jesse dal ritornare nei Titans. Pi\u00f9 tardi Jesse rest\u00f2 coinvolta in un misterioso omicidio che vedeva anche coinvolta la sua vedova madre, Libby Lawrence. La vittima era Philp Geyer, il fidanzato di Libby. Un'investigazione dei Titani non solo rivel\u00f2 il vero assassino ma anche una relazione segreta tra Philip e Jesse, che contribu\u00ec alla sua morte. Sebbene Jesse tent\u00f2 di riconciliarsi con sua madre, la triste Libby trov\u00f2 arduo perdonare la figlia, sebbene apparentemente lo fece, come in apparenza pi\u00f9 tardi le due ripresero la loro amichevole relazione. I Titans si sciolsero non molto dopo, a causa dell'omicidio di due membri in un attacco da un Superman robot ostile nella serie limitata \"Titans/Young Justice : Graduation Day\".\nSenza poteri.\nSeguendo lo scioglimento della squadra, Jesse si riport\u00f2 alle responsabilit\u00e0 verso la Quickstart Enterprises, trovando un po' di tempo per la vita sociale. Quando Wally pi\u00f9 tardi necessit\u00f2 di assistenza per battere il criminale Zoom che era capace di muoversi a velocit\u00e0 che sorpassavano quella di ogni altro velocista della Terra, Jesse prest\u00f2 a Wally ua porzione delle sue speciali abilit\u00e0, temporaneamente potenziando la velocit\u00e0 di Wally cos\u00ec che potesse muoversi pi\u00f9 veloce della luce e permettendogli di battere Zoom, ma lasciandola senza poteri e incapace di ricordare la formula per accedervi. Sebbene Wally ricordasse la formula, Jesse gli chiese di non rivelargliela, ricordandogli che prima lui le aveva detto che lei necessitava comunque di rallentare un po'.\nDa allora, prese una nuova posizione come business manager per la nuova Justice Society of America. Jesse fu colpita dalla scomparsa di Rick Tyler, il membro della JSA conosciuto come Hourman, con cui era divenuta intima, che poi ritorn\u00f2. Una riconciliazione tra i due non viene mostrata, sebbene lei incontr\u00f2 la JSA quando riuscirono a salvare sua madre, che ritorn\u00f2 nel suo ruolo di Liberty Belle ma i cui poteri andarono fuori controllo. Nella stessa avventura, madre e figlia fecero pace.\nUn anno dopo.\nCome in \"Justice Society of America\" (vol. 3)#1, Jesse divenne un membro della Justice Society, portando l'eredit\u00e0 di sua madre come nuova Liberty Belle. In quel momento \u00e8 sposata con Rick Tyler, Hourman.\nDopo aver sentito della morte di Bart Allen, lei e Jay Garrick piansero la sua scomparsa; la sua reazione al ritorno di Wally West dalla Forza della velocit\u00e0 \u00e8 tuttora sconosciuta.\nIn un incontro con Zoom, fu rivelato che Jesse mantenne i poteri ereditiati da suo padre ripetendo la formula. Questo naturalmente si aggiunse alla sua superforza, il che significa che aveva ereditato i poteri di entrambi i genitori.\nPoteri e abilit\u00e0.\nProprio come suo padre, Jesse ha il potere di volo e accelerata velocit\u00e0 risultante dallo stato mentale raggiunto dalla visualizzazione della formula della velocit\u00e0: 3x2 (9YZ) 4A. I suoi poteri sono collegati alla Forza della velocit\u00e0. Possiede anche la superforza della madre permettendogli di sollevare enormi pesi, come una macchina, con facilit\u00e0.\nCome per sua madre, il meccanismo della superforza rimane sconosciuto, il che irrit\u00f2 suo padre. Lei attribuisce i suoi poteri a un \"mantra\", come per la formula che sblocca la velocit\u00e0. Anche se la sua velocit\u00e0 \u00e8 minore a quella di altri velocisti comunque ha un'aura che la protegge dalla frizione dell'aria.\nAltre versioni.\nJesse Quick appare in \"Teen Titans Go\" #52 come alter ego alternativo di Robby Reed. Sconosciuto a Robby e ai Titans, il suo numero eroe presta il potere dell'eroe che si trova nelle vicinanze, cos\u00ec diviene Jesse Quick quando Kid Flash \u00e8 nelle vicinanze.\nAltri media.\nJesse Quick appare in \"The Flash\" come figlia del Dottor Wells di Terra-2 interpretata da Violett Beane."}
{"id": "2217491", "revid": "729019", "url": "https://it.wikipedia.org/wiki?curid=2217491", "title": "Tornabarakony", "text": "Tornabarakony \u00e8 un comune dell'Ungheria di 27 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2217492", "revid": "767487", "url": "https://it.wikipedia.org/wiki?curid=2217492", "title": "Santa Elena (Camarines Norte)", "text": "Santa Elena \u00e8 una municipalit\u00e0 di Quarta classe delle Filippine, situata nella Provincia di Camarines Norte, nella Regione del Bicol.\nSanta Elena \u00e8 formata da 19 baranggay:"}
{"id": "2217494", "revid": "225404", "url": "https://it.wikipedia.org/wiki?curid=2217494", "title": "Totus Tuus", "text": ""}
{"id": "2217497", "revid": "1900059", "url": "https://it.wikipedia.org/wiki?curid=2217497", "title": "Tisza\u00fajv\u00e1ros", "text": "Tisza\u00fajv\u00e1ros \u00e8 una citt\u00e0 dell'Ungheria di 17.517 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n a 35 km dal capoluogo Miskolc sulla riva del fiume Tibisco.\nStoria.\nTisza\u00fajv\u00e1ros \u00e8 una delle poche citt\u00e0 dell'Ungheria che non ha una lunga storia alle spalle. Pur essendo fondata nella zona dell'antico villaggio di Tiszaszederk\u00e9ny (e del quale aveva mantenuto il nome fino al 1970), la citt\u00e0 \u00e8 nata dopo la Seconda guerra mondiale quando il governo volle creare una citt\u00e0 industriale nel Nord-est del paese per creare opportunit\u00e0 di lavoro. La costruzione incominci\u00f2 il 9 settembre 1955 con la centrale elettrica, a seguire una fabbrica chimica con annessa raffineria (operativa dal 1961). Con la seconda fase (1962-1966) vennero costruite altre abitazioni, ristoranti e negozi e ottenne lo status di citt\u00e0 nel 1966 (con una popolazione di 10.000 abitanti).\nIl 22 aprile 1970, centenario della nascita di Lenin la citt\u00e0 cambi\u00f2 nome e divenne Leninv\u00e1ros (citt\u00e0 Lenin), che mantenne fino al 22 novembre 1990 per prendere quello attuale, che significa \"citt\u00e0 nuova Tibisco\"."}
{"id": "2217505", "revid": "339223", "url": "https://it.wikipedia.org/wiki?curid=2217505", "title": "NA4", "text": ""}
{"id": "2217506", "revid": "729019", "url": "https://it.wikipedia.org/wiki?curid=2217506", "title": "Talisay (Camarines Norte)", "text": "Talisay \u00e8 una municipalit\u00e0 di Quinta classe delle Filippine, situata nella Provincia di Camarines Norte, nella Regione del Bicol.\nTalisay \u00e8 formata da 15 baranggay:"}
{"id": "2217508", "revid": "6923", "url": "https://it.wikipedia.org/wiki?curid=2217508", "title": "Xavier Woods", "text": "In WWE Woods \u00e8 un undici volte campione di coppia avendo vinto quattro volte il Raw Tag Team Championship (due con Big E e Kofi Kingston e due solo con Kingston) e sette volte lo SmackDown Tag Team Championship (sei con Big E e Kingston e una solo con Kingston) come membro del New Day (il suo secondo regno come Raw Tag Team Champions con Big E e Kingston \u00e8 il pi\u00f9 lungo nella storia del titolo). Ha inoltre vinto il King of the Ring nel 2021.\nPrima di approdare in WWE, Watson ha militato nella Total Nonstop Action Wrestling con la gimmick di Consequences Creed, una parodia del personaggio di Apollo Creed della serie \"Rocky\"; in TNA ha detenuto una volta il TNA World Tag Team Championship con Jay Lethal.\nBiografia.\nAustin Watson \u00e8 nato a Columbus, Georgia nel 1986 e si \u00e8 diplomato alla Sprayberry High School di Marietta nel 2004. Quello stesso anno ha cominciato a studiare psicologia e filosofia alla Furmkan University di Greenville, dove si \u00e8 laureato nel 2008.\n\u00c8 un fan della serie \"My Little Pony\".\nCarriera.\nGli esordi (2005\u20132007).\nMentre studia alla Furman University, Creed inizia ad allenarsi per diventare un wrestler professionista nella scuola di Rob Adonis.\nDurante la sua permanenza in NWA Anarchy, Creed forma un tag team con Hayden Young chiamato \"Awesome Attraction\". Insieme vinsero i titoli di coppia della federazione e, ancora oggi, detengono il regno pi\u00f9 duraturo per quella cintura. Nel 2006 viene votato dai fan come migliore wrestler NWA.\nIl 12 luglio 2007 Creed sconfigge Murder-One conquistando il DSW Heavyweight Championship.\nTotal Nonstop Action Wrestling (2007\u20132010).\nCreed appare per la prima volta nella Total Nonstop Action Wrestling al Bound for Glory combattendo in coppia con Ron Killings sostituendo l'infortunato Adam \"Pacman\" Jones. Inizia la sua carriera come Rasheed Lucius \"Consequences\" Creed. L'unione dei nomi con Ron \"Truth\" Killings ha dato vita ad un gioco di parole che former\u00e0 poi il nome del loro tag team Truth and Consequences (tradotto in italiano \"Verit\u00e0 e conseguenze\"). Il 21 ottobre viene ufficializzata la notizia che Creed ha firmato un contratto con la TNA.\nIl 10 febbraio 2008, Creed combatte in un dark match prima del PPV Against All Odds in squadra con Sonjay Dutt sconfiggendo i Rock 'n Rave Infection in un tag team match. Il 13 marzo, ad \"Impact!\", Creed appare in un promo dove dice che ritorner\u00e0 al PPV Lockdown. La settimana successiva viene cambiata la data del suo ritorno e viene fissata per il 10 aprile. Nell'edizione di Impact! del 10 aprile, Creed fa il suo debutto sconfiggendo il membro della Rock 'n Rave Infection Jimmy Rave e qualificandosi per l'Xscape match a Lockdown. Partecipa al match Xscape dove riesce ad eliminare Shark Boy ma viene successivamente eliminato da Curry Man.\nAl PPV Hard Justice, Creed sfida Petey Williams per il TNA X Division Championship, ma viene sconfitto per interferenza di Sheick Abdul Bashir. A Impact! il 4 settembre 2008, sconfigge Bashir laureandosi 1st contender per l'X Division Championship detenuto sempre da Williams. Il match viene tuttavia trasformato in un triple treath match che includeva Creed, Williams e Bashir dove \u00e8 quest'ultimo a prevalere conquistando il titolo. Il 30 ottobre 2008, ad Impact!, forma un team con Samoa Joe, A.J. Styles, Jay Lethal, Petey Williams, Eric Young, ODB e The Motor City Machineguns che si chiamer\u00e0 The Frontline, opposti ai Main Event Mafia. Il 9 gennaio 2009, Lethal sceglie Creed fra i membri della fazione come suo tag team partner e incassando la valigetta Feast or Fired, conquista l'TNA World Tag Team Championship sconfiggendo i Beer Money, Inc. (Robert Roode e James Storm). Creed e Lethal vengono riconosciuti con il nome di \"Lethal Consequences\". Tuttavia, solo tre giorni dopo a Genesis, i due perdono i titoli in un three-way match contro i Beer Money, Inc. Il 1\u00ba ottobre 2009, Creed e Lethal partecipano al 5-man ladder match per decretare il primo sfidante al X Division Championship ma a vincere \u00e8 stato Amazing Red. Il 29 marzo 2010, la TNA rilascia Creed.\nWWE (2010\u2013presente).\nFlorida Championship Wrestling (2010\u20132012).\nIl 22 luglio 2010, Watson firma un contratto di sviluppo con la World Wrestling Entertainment e fa il suo debutto la settimana successiva nella Florida Championship Wrestling in un tag team match con il nome di Xavier Woods insieme a Percy Watson, ma viene sconfitto da Donny Marlow e Brodus Clay. Dopo qualche mese di anonimato, il 4 novembre 2010, in coppia con Wes Brisco, sconfigge Derrick Bateman e Johnny Curtis conquistando l'FCW Florida Tag Team Championship. La settimana successiva difendono i titoli dall'assalto di Trent Baretta e Caylen Croft. Il 20 novembre, difendono ancora i titoli dall'assalto di Jinder Mahal e Jacob Novak. Il 3 dicembre 2010, Wes Brisco subisce un infortunio e Woods \u00e8 costretto a rendere anch'egli il titolo vacante che viene vinto successivamente da Titus O'Neil e Damien Sandow. Il 16 gennaio, ha l'opportunit\u00e0 di laurearsi primo sfidante all'FCW Florida Heavyweight Championship, detenuto da Mason Ryan, partecipando ad una battle royal ma viene eliminato per quart'ultimo da Calvin Raines. Il 2 febbraio, viene sconfitto da Damien Sandow. Nei tapings FCW del 7 marzo, Woods partecipa ad un triple treath match insieme a Calvin Raines e Jacob Novak ma il match viene vinto da quest'ultimo che schiena proprio Woods. Il 28 marzo, viene sconfitto da Brett DiBiase. Nei tapings FCW del 7 marzo, viene battuto da Husky Harris ma il 28 aprile, riesce a sconfiggere Michael Tarver. Il 26 maggio, perde contro Brad Maddox. Il 4 giugno, all'FCW Port Charlotte Show, Xavier Woods vince un match di coppia insieme a Trent Baretta contro Damien Sandow e Rick Victor. Nei tapings del 30 giugno, Xavier Woods perde un match contro Leo Kruger. Dopo essere stato qualche mese lontano dal ring, ritorna nei tapings del 2 novembre sconfiggendo Rick Victor. Chiude il 2011 con una vittoria ai danni di Colin Cassady. Il 2012, invece, si apre con una sconfitta per mano di Rick Victor. Il 2 febbraio, Woods affronta il talento OVW Antoni Polaski, venendo sconfitto mentre il 23 febbraio, perde per KO contro il debuttante Kassius Ohno. Nei tapings del 15 marzo, fa coppia con Jason Jordan e CJ Parker, battendo in un 6-man tag team match Jake Carter, Corey Graves e Brad Maddox. All'Orlando Show del 21 marzo, batte il rientrante Conor O'Brian. Tuttavia, al Lakeland Show, perde insieme a Jason Jordan contro Kenneth Cameron e lo stesso O'Brian. A fine mese, perde insieme a Richie Steamboat contro Jake Carter e Corey Graves. All'Orlando Show del 18 maggio, insieme a Mike Dalton, perde contro Big E Langston e James Bronson. Dopo aver sconfitto, insieme a CJ Parker, per due volte Corey Graves e Jake Carter, Woods vince anche un 6-man tag team match insieme a Parker e Seth Rollins, battendo Joel Redman, Rick Victor e Garrett Dylan. Il 28 giugno, vince anche 8-man Elimination Tag Team Match insieme a Rollins, Mike Dalton e Leakee contro Leo Kruger, Brad Maddox, Erick Rowan e Luke Harper. Il 1\u00ba agosto, a Bull Bash VI, Woods batte Byron Saxton.\n\"NXT\" (2012\u20132013).\nIl giorno dopo, la FCW venne chiusa e tutti i talenti vennero spostati nel territorio di sviluppo di \"NXT\". Woods debutt\u00f2 ad \"NXT\" nell'episodio del 31 ottobre venendo sconfitto da Leo Kruger. Il 28 novembre Woods vinse il suo primo match in WWE battendo Memo Montenegro. Al \"Royal Rumble Fan-Axxess\" partecip\u00f2 al torneo fra talenti di \"NXT\" nel quale il vincitore avrebbe potuto partecipare al Royal Rumble match dell'omonimo pay-per-view stessa ma non riusc\u00ec a vincere. Il 18 novembre 2013 debutt\u00f2 a \"Raw\" in coppia con R-Truth sconfiggendo la 3MB (Drew McIntyre e Jinder Mahal). Dopo aver chiuso una breve faida con i 3MB e i Tons of Funk (Brodus Clay e Tensai), il 6 aprile 2014 Woods fece il suo debutto a WrestleMania durante la trentesima edizione prendendo parte alla prima edizione dell'Andr\u00e9 the Giant Memorial Battle Royal ma venne eliminato da Damien Sandow. Woods e R-Truth iniziarono poi una faida con Alexander Rusev, perdendo contro di lui il 4 maggio ad \"Extreme Rules\" in un 2-on-1 Handicap match.\nThe New Day (2014\u2013presente).\nNella puntata di \"SmackDown\" del 28 novembre 2014 Woods debutt\u00f2 nella stable del New Day, insieme a Big E e Kofi Kingston, sconfiggendo Curtis Axel, Heath Slater e Titus O'Neil. Il 14 dicembre, nel Kick-off di ', la stable debutt\u00f2 in pay-per-view con Big E e Kingston che sconfissero Gold e Stardust. Ad \"Extreme Rules\" del 26 aprile 2015 Big E e Kingston sconfissero Cesaro e Tyson Kidd riuscendo a vincere il WWE Tag Team Championship, con Woods che venne riconosciuto come campione grazie alla \"Freebird Rule\". A \"Payback\" del 17 maggio Big E e Kingston difesero con successo i titoli contro Cesaro e Kidd. Ad \"Elimination Chamber\" del 31 maggio l'intero New Day difese i titoli contro Cesaro e Kidd, i Los Matadores, i Lucha Dragons, gli Ascension e i Prime Time Players in un Elimination Chamber match. A \"Money In the Bank\" del 14 giugno Big E e Woods persero le cinture contro i Prime Time Players dopo 49 giorni di regno. Il New Day riconquist\u00f2 poi le cinture il 23 agosto a \"SummerSlam\" in un Fatal 4-Way Tag Team match che includeva anche i Los Matadores, i Lucha Dragons e i Prime Time Players. Dopo aver sconfitto i Prime Time Players nella puntata di \"Raw\" del 14 settembre, il New Day inizi\u00f2 poi una faida con i rientranti Dudley Boyz, che affrontarono in tre diverse occasioni titolate: a \"Night of Champions\" e a WWE Live from Madison Square Garden, dove persero entrambi i match per squalifica e pertanto rimasero campioni; ad \"Hell in a Cell\", invece, Big E e Kingston sconfissero i Dudley Boyz mantenendo le cinture di coppia. Woods ebbe l'opportunit\u00e0 di conquistare lo United States Championship affrontando il campione John Cena il 28 settembre a \"Raw\" ma il match venne vinto da quest'ultimo per squalifica a causa dell'intervento di Big E e Kingston ai suoi danni. A \"Survivor Series\", insieme a King Barrett e Sheamus, il New Day venne sconfitto in un Survivor Series elimination tag team match dai Lucha Dragons, gli Usos e Ryback. Big E e Kingston difesero con successo i titoli anche a ', dove sconfissero i Lucha Dragons e gli Usos in un Triple Threat Tag Team Ladder match grazie all'intervento di Woods. Dopo aver difeso con successo i titoli in due match separati contro i Lucha Dragons (nella puntata di \"SmackDown\" del 22 dicembre) e gli Usos (alla \"Royal Rumble\"), nel mese di febbraio, a partire da \"Fastlane\", durante il \"Cutting Edge Peep Show\" condotto da Edge e Christian i membri del New Day iniziarono a prendere in giro quelli della League of Nations, effettuando un turn face: ci\u00f2 port\u00f2 i membri della League of Nations a interrompere il segmento. Big E e Kingston conservarono le cinture di coppia nella puntata di \"Raw\" del 7 marzo sconfiggendo i Y2AJ (AJ Styles e Chris Jericho). Nel mese di marzo i membri del New Day continuarono a prendere in giro la League of Nations attraverso dei video parodia e le due fazioni si sfidarono per il WWE Tag Team Championship a \"Roadblock\", dove Big E e Kingston superano Barrett e Sheamus, ripetendosi anche la sera dopo a \"Raw\", quando Big E e Woods batterono Del Rio e Rusev, il che port\u00f2 la League of Nations ad attaccare il New Day al termine del match, con la rivalit\u00e0 tra le due fazioni che culmin\u00f2 a \"WrestleMania 32\" (il 15 marzo era stato annunciato un Handicap match tra le due fazioni e non fu chiaro se il WWE Tag Team Championship fosse in palio o no), dove Big E, Kingston e Woods vennero sconfitti da Del Rio, Rusev e Sheamus in un match non titolato, rifacendosi per\u00f2 nella puntata di \"Raw\" successiva, quando Big E e Kingston mantennero nuovamente con successo i titoli contro Barrett e Sheamus. Chiusa la faida con la League of Nations, il New Day ne inizi\u00f2 una con i debuttanti Vaudevillains, i quali sconfissero (a tavolino) Enzo Amore e Colin Cassady a \"Payback\" il 1\u00ba maggio, diventando i contendenti n\u00ba1 ai titoli di coppia della WWE. Il New Day inizi\u00f2 dunque a prendere in giro i Vaudevillains nella puntata di \"Raw\" del 16 maggio e questi due attaccarono di conseguenza il trio. Il 22 maggio, ad \"Extreme Rules\", Big E e Woods difesero con successo i titoli contro i Vaudevillains. Il 19 giugno, a \"Money in the Bank\", Big E e Kingston mantennero i titoli in un Fatal 4-Way Tag Team match che includeva anche Enzo Amore e Big Cass, Luke Gallows e Karl Anderson e i Vaudevillains. Il 19 luglio il New Day raggiunse e super\u00f2 il record per il regno pi\u00f9 lungo come campioni di coppia con 483 giorni (il precedente primato apparteneva a Paul London e Brian Kendrick con 331 giorni). Con la Draft Lottery avvenuta nella puntata di \"SmackDown\" del 19 luglio, il New Day pass\u00f2 al roster di \"Raw\" e con tutto il gruppo anche il WWE Tag Team Championship. Il 24 luglio, a \"Battleground\", il New Day venne sconfitto dalla Wyatt Family in un match non titolato. Il 21 agosto, a \"SummerSlam\", Kingston e Woods persero per squalifica contro Luke Gallows e Karl Anderson a causa dell'intervento del rientrante Big E, facendo s\u00ec che il New Day mantenesse i titoli. Il 25 settembre, a \"Clash of Champions\", Big E e Kingston difesero con successo i titoli (ora noti come Raw Tag Team Championship) contro Anderson e Gallows grazie all'intervento di Woods. La scena si ripet\u00e9 anche la sera dopo a \"Raw\", quando Big E e Kingston difesero nuovamente i titoli contro Anderson e Gallows. In seguito il New Day inizi\u00f2 una faida con l'improbabile alleanza formata da Cesaro e Sheamus: il 30 ottobre, a \"Hell in a Cell\", Cesaro e Sheamus sconfissero Big E e Woods per squalifica ma il New Day conserv\u00f2 comunque i titoli. Il 20 novembre, a \"Survivor Series\", Big E e Kingston presero parte ad un 10-on-10 Traditional Survivor Series Elimination match come membri e capitani del Team Raw che sconfisse il Team SmackDown. Nella puntata di \"Raw\" del 21 novembre Big E e Kingston difesero con successo i titoli contro Cesaro e Sheamus grazie ad una distrazione di Woods. Nella puntata di \"Raw\" del 28 novembre Big E e Woods conservarono le cinture contro Luke Gallows e Karl Anderson. Nella puntata di \"Raw\" del 12 dicembre Big E e Kingston difesero i titoli di coppia in un Triple Threat Tag Team match che comprendeva anche Cesaro e Sheamus e Luke Gallows e Karl Anderson. Dopo 478 giorni di regno, i membri del New Day divennero i campioni di coppia pi\u00f9 longevi della storia della WWE, avendo superato il record dei Demolition, che avevano detenuto l'ormai defunto World Tag Team Championship per appunto 478 giorni. Pi\u00f9 tardi, quella stessa sera, Big E e Woods difesero con successo i titoli di coppia in un altro Triple Threat Tag Team match che includeva stavolta i Jeri-KO (Chris Jericho e Kevin Owens) e Roman Reigns e Seth Rollins. Il 18 dicembre, a ', Big E e Kingston vennero sconfitti da Cesaro e Sheamus, perdendo i titoli di coppia dopo 483 giorni di regno. Nella puntata di \"Raw\" del 26 dicembre Kingston e Woods affrontarono Cesaro e Sheamus per il Raw Tag Team Championship ma vennero sconfitti. Il 29 gennaio Woods prese parte al Royal Rumble match dell'omonimo pay-per-view entrando col numero 20 ma venne eliminato da Cesaro e Sheamus, e con lui anche Big E e Kingston. Con lo \"Shake-up\" dell'11 aprile l'intero New Day pass\u00f2 al roster di \"SmackDown\" senza tuttavia debuttare a causa dell'infortunio di Kingston; vennero, invece, mandate in onda delle vignette per pubblicizzare il debutto del trio. Il New Day debutt\u00f2 ufficialmente a \"SmackDown\" il 30 maggio, dove ebbero un confronto con i SmackDown Tag Team Champions, gli Usos, annunciando loro che il General Manager Shane McMahon li aveva inseriti in un match a \"Money in the Bank\" per i titoli di coppia., dove tuttavia gli Usos riuscirono a trionfare per count-out contro Big E e Kingston il 18 giugno. Il 23 luglio, a \"Battleground\", Kingston e Woods sconfissero gli Usos conquistando cos\u00ec lo SmackDown Tag Team Championship per la prima volta; anche in questo caso, nonostante Kingston e Woods avessero vinto titoli, anche Big E venne riconosciuto come campione sotto la \"Freebird Rule\". Il 20 agosto, nel Kick-off di \"SummerSlam\", Big E e Woods persero le cinture contro gli Usos dopo 28 giorni di regno. Nella puntata speciale \"Sin City SmackDown Live\" del 12 settembre, tuttavia, Big E e Kingston sconfissero gli Usos in un Sin City Street Fight, conquistando lo SmackDown Tag Team Championship per la seconda volta. L'8 ottobre, a \"Hell in a Cell\", Big E e Woods persero poi i titoli contro gli Usos in un Tag Team Hell in a Cell match, interrompendo il loro regno durato 26 giorni. Il 19 novembre, a \"Survivor Series\", il New Day venne sconfitto dallo Shield. Nella puntata di \"SmackDown\" del 26 dicembre Big E e Woods presero parte ad un Triple Threat Tag Team match per determinare i contendenti n\u00ba1 allo SmackDown Tag Team Championship degli Usos che comprendeva anche Aiden English e Rusev e Chad Gable e Shelton Benjamin ma il match venne vinto da questi ultimi. Nella puntata di \"SmackDown\" del 2 gennaio 2018 Woods sconfisse Aiden English nei quarti di finale di un torneo per la riassegnazione del vacante United States Championship. Nella puntata di \"SmackDown\" del 16 gennaio Woods venne per\u00f2 sconfitto da Jinder Mahal nella semifinale del torneo, venendo dunque eliminato. Il 28 gennaio, alla \"Royal Rumble\", Woods partecip\u00f2 all'omonimo match entrando col numero 12 ma venne eliminato da Jinder Mahal. Nella puntata di \"SmackDown\" del 20 febbraio Big E e Woods sconfissero Chad Gable e Shelton Benjamin, guadagnando l'opportunit\u00e0 di affrontare gli Usos per lo SmackDown Tag Team Championship a \"Fastlane\". L'11 marzo, a \"Fastlane\", Kingston e Woods affrontarono gli Usos per lo SmackDown Tag Team Championship ma il match termin\u00f2 in no-contest a causa dell'intervento dei Bludgeon Brothers. Successivamente, l'8 aprile a \"WrestleMania 34\", Big E e Kingston presero parte ad un Triple Threat Tag Team match per lo SmackDown Tag Team Championship che comprendeva i campioni, ossia gli Usos, e i Bludgeon Brothers, ma furono questi ultimi a trionfare conwuditnado le cinture. Nella puntata di \"SmackDown\" del 10 aprile Big E e Woods affrontarono gli Usos per determinare i contendenti n\u00ba1 allo SmackDown Tag Team Championship dei Bludgeon Brothers ma vennero sconfitti. Il 27 aprile, alla \"Greatest Royal Rumble\", Woods partecip\u00f2 al Royal Rumble match a 50 uomini entrando col numero 14 ma venne eliminato da Elias. Il 15 luglio, nel Kick-off di \"Extreme Rules\", il New Day venne sconfitto dai SAnitY in un Tables match. Nella puntata di \"SmackDown\" del 21 agosto Kingston e Woods sconfissero i Bludgeon Brothers in un No Disqualification match conquistando cos\u00ec lo SmackDown Tag Team Championship per la terza volta. Dopo che Big E e Kingston difesero i titoli contro i Rusev Day (Aiden English e Rusev) nel Kick-off di \"Hell in a Cell\", e Kingston e Woods contro Cesaro e Sheamus il 6 ottobre a \"Super Show-Down\", nella puntata di \"SmackDown 1000\" Big E e Woods perserl le cinture contro i The Bar (grazie anche all'intervento di Big Show) dopo 56 giorni di regno. Il 16 dicembre, a ', Kingston e Woods presero parte ad un Triple Threat Tag Team match per lo SmackDown Tag Team Championship che includeva anche i campioni The Bar e gli Usos ma il match venne vinto dai primi. Il 23 giugno, a \"Stomping Grounds\", Woods e Big E vennero sconfitti da Kevin Owens e Sami Zayn. Il 14 luglio, a \"Extreme Rules\", Big E e Woods conquistarono lo SmackDown Tag Team Championship per la quarta volta contro Daniel Bryan e Rowan in un Triple Threat Tag Team match che comprendeva anche gli Heavy Machinery. Il 15 settembre, a \"Clash of Champions\", Big E e Woods persero i titoli contro i Revival dopo 63 giorni di regno. In seguito, Woods riport\u00f2 un infortunio al tendine d'Achille che lo ha costretto ad uno stop durato circa un anno. Nella puntata di \"SmackDown\" del 17 aprile il solo Big E conquist\u00f2 per la sesta volta lo SmackDown Tag Team Championship sconfiggendo il campione The Miz (detentore della cintura insieme a John Morrison) in un Triple Threat match che comprendeva anche Jey Uso, e cos\u00ec facendo anche Kingston e Woods vennero riconosciuti come campioni. Il 10 maggio, a \"Money in the Bank\", Big E e Kingston difesero i titoli in un Fatal 4-Way Tag Team match che comprendeva anche i Forgotten Sons, John Morrison e The Miz e i Lucha House Party. Nella puntata di \"SmackDown\" del 10 luglio Big E e Kingston difesero i titoli contro Cesaro e Shinsuke Nakamura dopo che l'incontro termin\u00f2 in no-contest. Il 19 luglio, a \"The Horror Show at Extreme Rules\", Big E e Kingston persero le cinture di coppia contro Cesaro e Nakamura in un Tables match dopo 93 giorni di regno. Nella puntata di \"SmackDown\" del 9 ottobre Kingston e il rientrante Woods conquistarono lo SmackDown Tag Team Championship per la settima volta sconfiggendo Cesaro e Nakamura; tuttavia, poco dopo, Kingston e Woods passarono al roster di \"Raw\" per effetto del Draft mentre Big E rimase a \"SmackDown\", segnando l'allontanamento involontario di questi dalla stable. Nella puntata di \"Raw\" del 12 ottobre Kingston e Woods scambiarono lo SmackDown Tag Team Championship con il Raw Tag Team Championship degli Street Profits; quella stessa sera, Kingston e Woods difesero i titoli appena ottenuti contro Dolph Ziggler e Robert Roode. Nella puntata di \"Raw\" del 16 novembre Kingston e Woods mantennero i titoli contro Cedric Alexander e Shelton Benjamin. Il 22 novembre, a \"Survivor Series\", Kingston e Woods vennero sconfitti dagli Street Profits. Nella puntata di \"Raw\" del 23 novembre Kingston e Woods mantennero nuovamente i titoli contro l'Hurt Business. Il 20 dicembre, a ', Kingston e Woods persero poi i titoli contro Alexander e Benjamin dopo 69 giorni di regno. Nella puntata di \"Raw\" del 15 marzo Kingston e Woods sconfissero l'Hurt Business conquistando per la quarta volta il Raw Tag Team Championship (per Kingston \u00e8 il sesto regno mentre per Woods \u00e8 il quarto). Il 10 aprile, nella prima serata di \"WrestleMania 37\", Kingston e Woods persero i titoli contro AJ Styles e Omos dopo 26 giorni di regno. Nella puntata di \"Raw\" del 6 settembre Kingston e Woods parteciparono ad un Gauntlet match per determinare i contendenti n\u00b01 al Raw Tag Team Championship degli RK-Bro ma dopo aver eliminato diversi team come Jinder Mahal e Veer, Mace e T-Bar, Mansoor e Mustafa Ali, i Lucha House Party e i Viking Raiders, vennero eliminati per ultimi da AJ Styles e Omos. Il 26 settembre, ad \"Extreme Rules\", il New Day (con il ritorno di Big E) sconfisse AJ Styles, Omos e Bobby Lashley. Il 1\u00b0 ottobre, per effetto del Draft, Kingston e Woods passarono al roster di \"SmackDown\". In seguito, Woods partecip\u00f2 al torneo del King of the Ring dove sconfisse Ricochet e Jinder Mahal per poi, nella finale del 21 ottobre di \"Crown Jewel\", trionfare su Finn B\u00e1lor vincendo il torneo. Io giorno dopo, per questo motivo, Woods assunse il ring name King Woods\"'. Il 21 novembre, a \"Survivor Series\", Woods partecip\u00f2 al tradizionale 5-on-5 Survivor Series Elimination match come membro del Team SmackDown contro il Team Raw ma venne eliminato da Bobby Lashley. Il 1\u00b0 gennaio, a \"Day 1\", Woods e Kingston tentarono di conquistare lo SmackDown Tag Team Championship contro gli Usos ma vennero sconfitti. Nella puntata di \"SmackDown\" del 7 gennaio Woods e Kingston affrontarono nuovamente gli Usos, questa volta in uno Street Fight, per i titoli di coppia di \"SmackDown\" ma vennero sconfitti."}
{"id": "2217516", "revid": "486946", "url": "https://it.wikipedia.org/wiki?curid=2217516", "title": "Kiad", "text": ""}
{"id": "2217517", "revid": "339392", "url": "https://it.wikipedia.org/wiki?curid=2217517", "title": "Consequence Creed", "text": ""}
{"id": "2217518", "revid": "729019", "url": "https://it.wikipedia.org/wiki?curid=2217518", "title": "Vinzons", "text": "Vinzons \u00e8 una municipalit\u00e0 di Quarta classe delle Filippine, situata nella Provincia di Camarines Norte, nella Regione del Bicol.\nVinzons \u00e8 formata da 19 baranggay:"}
{"id": "2217521", "revid": "86343", "url": "https://it.wikipedia.org/wiki?curid=2217521", "title": "Camarines Sur", "text": ""}
{"id": "2217524", "revid": "1226", "url": "https://it.wikipedia.org/wiki?curid=2217524", "title": "Jolanda, la figlia del corsaro nero (romanzo)", "text": ""}
{"id": "2217532", "revid": "61051", "url": "https://it.wikipedia.org/wiki?curid=2217532", "title": "T-50 Golden Eagle", "text": ""}
{"id": "2217535", "revid": "6923", "url": "https://it.wikipedia.org/wiki?curid=2217535", "title": "Tokaj (Ungheria)", "text": "Tokaj \u00e8 una citt\u00e0 dell'Ungheria di 5.155 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n a 54 km dal capoluogo Miskolc ed \u00e8 il centro del distretto Tokaj-Hegyalja dove viene prodotto il vino Tokaj.\nStoria.\nI vigneti sono presenti nella zona fin dal 1067 mentre la citt\u00e0 \u00e8 menzionata per la prima volta in un documento nel 1353. Il suo primo castello fu distrutto durante l'invasione dei Mongoli, nel XIV secolo fu costruito il castello appartenente alla famiglia Di\u00f3sgy\u0151r.\nDopo il 1450 Tokaj divenne propriet\u00e0 della famiglia Hunyadi e dopo che Mattia Corvino divenne re, propriet\u00e0 reale."}
{"id": "2217543", "revid": "767487", "url": "https://it.wikipedia.org/wiki?curid=2217543", "title": "Ba\u00eda Farta", "text": "Ba\u00eda Farta \u00e8 una municipalit\u00e0 dell'Angola appartenente alla provincia di Benguela. Ha 109.985 abitanti (stima del 2006) ed una superficie di 6.744\u00a0km\u00b2.\nIl principale comune \u00e8 l'omonimo Ba\u00eda Farta."}
{"id": "2217546", "revid": "1543377", "url": "https://it.wikipedia.org/wiki?curid=2217546", "title": "Dibattito sugli OGM", "text": "Riguardo alle biotecnologie e, in particolare all'introduzione di organismi geneticamente modificati nel settore agroalimentare (biotecnologie agroalimentari), si \u00e8 acceso un forte dibattito a livello nazionale e internazionale relativamente alle tematiche della protezione dell'ambiente e della salute, cos\u00ec come implicazioni economiche e sociali e questo nonostante ci sia ampio consenso in ambito scientifico nel ritenere che i cibi OGM non presentino rischi maggiori di quanti ne presenti il normale cibo.\nOGM e tutela ambientale.\nUno dei temi pi\u00f9 caldi su cui il dibattito si \u00e8 concentrato riguarda la possibilit\u00e0 che la manipolazione del pool genetico degli organismi comporti conseguenze impreviste nella loro interazione con le altre specie viventi e quindi, in ultima analisi, sull'ambiente.\nTra le varie fonti di preoccupazione vi \u00e8 il rischio che le piante geneticamente modificate si comportino come specie invasive, specie cio\u00e8 che si affermano nell'ecosistema a danno di altre specie e variet\u00e0; tale rischio \u00e8 comunque considerato dai biologi dello IUCN come marginale rispetto all'impatto che l'agricoltura e l'urbanizzazione in se stesse hanno sulla biodiversit\u00e0. \u00c8 inoltre possibile che le caratteristiche genetiche introdotte nelle variet\u00e0 commerciali vengano poi trasferite, attraverso l'impollinazione incrociata, dalle piante geneticamente modificate a specie affini nelle vicinanze. Questo fenomeno avviene normalmente in natura dove ad esempio esiste un continuo flusso genico tra il mais ed il teosinte, suo progenitore, o tra le diverse specie di brassicacee. Tale fenomeno, tollerato tra specie coltivate e selvatiche, da alcuni viene invece considerato inaccettabile nel caso delle piante transgeniche, in quanto ci\u00f2 porterebbe a una perdita irreversibile del pool genetico \"naturale\" oltre a modificazioni non prevedibili sulla biodiversit\u00e0, modificando le popolazioni di insetti (api, farfalle, etc) e di piante selvatiche che vivono nell'ambiente circostante (l'ambientalista Giorgio Celli ad esempio indica questo fenomeno come Chernobyl Genetica).\nLa validit\u00e0 di tale ipotesi, ovvero che l'introduzione di transgeni nell'ambiente porti di per s\u00e9 a un nuovo livello di rischio, \u00e8 stata approfondita in diversi studi a partire da un articolo di Crawley et al, apparso su \"Nature\" nel febbraio 2001, che ha riscontrato che la fitness ambientale degli OGM in commercio \u00e8 paragonabile a quella delle altre specie coltivate. Un altro articolo di Morgante su \"Nature Genetics\" ha invece mostrato come, tra due variet\u00e0 commerciali di mais, circa il 20% dei geni (4250 su 20600) sia presente solo in una delle due, pur continuando entrambe ad essere interfertili tra loro ed indicando dunque come esista una variabilit\u00e0 enorme da un punto di vista genetico gi\u00e0 all'interno della stessa specie. Per quanto riguarda i possibili danni sulla biodiversit\u00e0, la Royal Society ha condotto uno studio imponente (FSE: Farm Scale Evaluation) che ha evidenziato come la scelta della specie da coltivare incida molto di pi\u00f9 sulla biodiversit\u00e0 rispetto all'adozione di una variet\u00e0 transgenica o meno (per esempio, la densit\u00e0 media di api per km\u00b2 sul mais \u00e8 di 1 mentre sulla colza \u00e8 di 37).\nNonostante siano pi\u00f9 di 13.000 le pubblicazioni scientifiche che valutano i potenziali rischi degli OGM ad oggi disponibili, di cui pi\u00f9 di 4.000 specificamente dedicate all'impatto ambientale, il tema \u00e8 ancora largamente dibattuto, soprattutto a livello politico, in Europa.\n esiste un quadro normativo che identifica delle norme precise per garantire il controllo e la gestione dei possibili rischi legati alla diffusione delle piante transgeniche, primo tra tutti il Protocollo di Cartagena, nato per assicurare la protezione contro i possibili effetti negativi sulla biodiversit\u00e0, oltre che le leggi nazionali e comunitarie.\nUn altro elemento di preoccupazione legato all'introduzione degli OGM \u00e8 legato alla complementarit\u00e0 tra innovazione biologica e innovazione chimica che andrebbe a rafforzare un modello di agricoltura intensiva con un elevato uso di prodotti chimici, mentre alcuni paesi, specialmente europei, stanno cercando di cambiare a favore di un modello tecnico agricolo pi\u00f9 ecocompatibile. Questo risulta in particolare possibile nel caso di piante tolleranti a specifici erbicidi (per altro ottenibili anche con tecniche convenzionali) che, pur necessitando di un minor numero di trattamenti e utilizzando composti chimici meno tossici e a basso impatto ambientale, \u00e8 legata all'utilizzo di specifici erbicidi.\nNel caso delle colture resistenti agli insetti o con altri caratteri (ad es. papaia resistente a virosi) viene invece ridotto significativamente l'uso di composti chimici. Nel caso delle variet\u00e0 resistenti agli insetti, ad esempio, la resistenza \u00e8 mediata dall'inserimento di un gene di \"Bacillus thuringiensis\" (un batterio usato anche come insetticida biologico dal 1920), che esprime una proteina tossica per alcuni tipi di insetti, ma non per l'uomo. Un aspetto in discussione in relazione a queste variet\u00e0 \u00e8 la possibilit\u00e0 che gli insetti nocivi divengano resistenti alla tossina prodotta dalla pianta innescando una dinamica evolutiva che porti alla selezione e sviluppo di insetti insensibili, rendendo in tal modo la tecnologia inefficace, come gi\u00e0 riportato per diversi erbicidi ed insetticidi. Per prevenire questo fenomeno \u00e8 obbligatorio, per chi coltiva queste tipologie di OGM, seminare anche una certa percentuale con variet\u00e0 convenzionali e seguire specifiche pratiche agronomiche, in modo tale da ridurre la pressione selettiva sulla popolazione di infestanti o di insetti.\nCoesistenza tra coltivazioni OGM e non-OGM.\nIl problema della coesistenza tra coltivazioni OGM e non-OGM \u00e8 un nuovo ulteriore campo di battaglia tra i promotori e gli oppositori delle agrobiotecnologie, che si \u00e8 presentato a seguito dell'introduzione delle prime coltivazioni OGM nelle campagne europee.\nIl problema della coesistenza \u00e8 gi\u00e0 stato affrontato dalla biotecnologia, con la messa a punto di tecniche per creare piante GM maschio sterili che non producono polline (carattere gi\u00e0 ampiamente utilizzato anche nel miglioramento genetico convenzionale) oppure attraverso inserzione del transgene nel DNA del cloroplasto (il polline non contiene cloroplasti): queste tecniche impediscono la diffusione del transgene verso altre colture sessualmente compatibili o specie selvatiche affini. Ad oggi non esistono comunque OGM in commercio che presentano tali caratteristiche.\nIl rischio paventato \u00e8 la diffusione accidentale di semi o polline di OGM verso coltivazioni convenzionali o biologiche adiacenti che, nel caso presentassero quantit\u00e0 significative di OGM nel raccolto, non potrebbero pi\u00f9 certificarsi come prodotti non-OGM, generando delle perdite economiche oltre a possibili contenziosi legali per danni tra i produttori. Secondo la normativa europea infatti, un prodotto, anche biologico, pu\u00f2 essere considerato non-OGM solo se presenta un contenuto di materiale geneticamente modificato al di sotto dello 0,9% (cio\u00e8 poco meno di 1 seme su 100).\nPer gestire questa problematica in modo armonico tra i vari paesi la Commissione Europea ha rilasciato prima la Raccomandazione 556 del luglio 2003 e poi la 200/01 del luglio 2010, dove vengono definite le linee guida per tracciare, su base nazionale e regionale, i criteri base per garantire la coesistenza.\nIn uno studio svolto in Italia e focalizzato sulla coltivazione del mais in Pianura Padana si indica come circa 20m di aree \"buffer\" siano sufficienti a mantenere il contenuto di mais OGM nel mais convenzionale al di sotto dello 0,9%, per soglie pi\u00f9 basse invece le distanze richieste aumentano (0,5% - 30m; 0,1% &gt;100m). Sfasature nell'epoca di fioritura tra OGM e non OGM o barriere fisiche possono contribuire al ridimensionamento di tali distanze, in condizioni climatiche stagionali regolari. Tali dati risultano in linea con quanto osservato anche da analoghi studi svolti in altri paesi.Sono stati effettuati anche altri studi in Italia, in particolare uno condotto da Ministero dell'Ambiente/CNR ed un secondo svolto grazie ai finanziamenti di COOP Italia. Tali ricerche hanno indicato distanze di separazione molto ridotte (comprese tra i 5 e gli 80 m per giungere al di sotto dello 0,1%), ma trattandosi di sperimentazioni di piccole dimensioni tali risultati sono considerati dagli stessi autori non conclusivi. Tutti questi risultati sono stati riassunti all'interno di un consensus document rilasciato dalle Societ\u00e0 Scientifiche Italiane nel 2006 che ha concluso che \"La coesistenza tra i diversi sistemi agricoli \u00e8 pertanto possibile rispettando i criteri indicati\u00a0dalla Raccomandazione europea: trasparenza, scientificit\u00e0, proporzionalit\u00e0 e specificit\u00e0, e\u00a0promuovendo azioni di monitoraggio e gestione delle pratiche di coesistenza adottate\".\nLa Spagna, il paese europeo con le maggiori superfici coltivate con OGM (circa il 30% del Mais coltivato in Spagna \u00e8 OGM), aveva fissato inizialmente in 25 m, poi portati a 50, la distanza sufficiente a garantire la coesistenza, non riportando, tra il 1998 e il 2010, nessun caso di contenzioso tra agricoltori come sottolineato anche dal Ministro dell'Agricoltura spagnolo, Elena Espinosa, in una comunicazione al Parlamento Europeo: \"non c'\u00e8 neanche un caso documentato di problemi con la coltivazione del mais transgenico nell'agricoltura spagnola; insisto, non c'\u00e8 nessun tipo di problema\".\nOGM e sicurezza alimentare.\nUno dei temi pi\u00f9 rilevanti legati all'introduzione degli OGM \u00e8 la loro sicurezza alimentare. Al riguardo c'\u00e8 nella gente il timore che la modificazione genetica possa comportare l'introduzione nella catena alimentare di prodotti con potenziali effetti collaterali non del tutto prevedibili, per cui cibarsi con alimenti OGM potrebbe comportare maggiori rischi rispetto ai cibi tradizionali non geneticamente modificati; questo nonostante ci sia un ampio consenso scientifico nel ritenere che mangiare OGM non comporti nessun rischio maggiore rispetto ai cibi convenzionali. Non esiste alcuna notizia documentata che riporti un danno causato all'uomo da cibo geneticamente modificato.\nNel 2012, l'American Association for the Advancement of Science ha ribadito che gli OGM non comportano maggiori rischi rispetto ai cibi modificati attraverso le normali tecniche di incrocio. La American Medical Association, la National Academies of Sciences e la Royal Society of Medicine hanno poi sottolineato che non si riscontra in letteratura scientifica o in altra fonte alcuna notizia di effetti avversi sulla popolazione umana che possano essere collegati agli OGM. \nCi\u00f2 nonostante i gruppi che contestano l'uso di OGM come Greenpeace, World Wildlife Fund, Organic Consumers Association e Center for Food Safety ritengono che i rischi che gli OGM comporterebbero per ambiente e salute non siano stati adeguatamente investigati.\nNell'Unione europea.\nLa valutazione e la gestione di questi potenziali rischi sono stati al centro, non solo di tutta la normativa di riferimento a partire dal 1990, ma anche della ricerca sugli OGM degli ultimi tre decenni. L'UE ha investito, tra il 1985 e il 2010, circa 250 milioni di euro per valutare la sicurezza degli OGM. Ha inoltre raccolto e reso pubblici i dati disponibili in due pubblicazioni. Nella prima, uscita nel 2001, l'allora commissario europeo alla ricerca Philippe Busquin, al termine affermava: \u201cQueste ricerche dimostrano che le piante geneticamente modificate e i prodotti sviluppati e commercializzati fino ad oggi, secondo le usuali procedure di valutazione del rischio, non hanno presentano alcun rischio per la salute umana o per l'ambiente. [...] L'uso di una tecnologia pi\u00f9 precisa e le pi\u00f9 accurate valutazioni in fase di regolamentazione rendono probabilmente queste piante e questi prodotti ancora pi\u00f9 sicuri di quelli convenzionali\u201d.\nA maggior garanzia e seguendo un approccio caso per caso, per ottenere il via libera alla commercializzazione di un OGM nell'Unione europea, i potenziali rischi legati alla salute ambientale, umana e animale, devono comunque essere valutati seguendo le indicazioni previste dal quadro legislativo comunitario. Gli elementi considerati nell'analisi del rischio da parte dell'EFSA sono continuamente aggiornati, anche su richiesta degli Stati Membri (ad esempio nel giugno 2008 il Consiglio dei ministri per l'ambiente dell'Unione europea ha accolto favorevolmente la richiesta, presentata da Francia ed Ungheria, di un riesame delle procedure di approvazione degli organismi geneticamente modificati, in particolar modo per quanto riguarda la protezione dell'ambiente).\nNel 2010, la Commissione europea ha pubblicato una meta-analisi che riporta le conclusioni di oltre 130 progetti di ricerca che coprono un periodo di 25 anni e che hanno coinvolto pi\u00f9 di 500 gruppi di ricercatori indipendenti; le conclusioni sono che nessuna biotecnologia, e in particolare gli OGM, comporta un rischio maggiore delle normali tecniche di incrocio usate.. In quell'anno quindi il commissario europeo M\u00e1ire Geoghegan-Quinn confermava quanto gi\u00e0 sottolineato dal suo predecessore, ovvero che \u00absulla base dei risultati dei progetti finanziati, ad oggi, non esiste alcun'evidenza scientifica che associ gli OGM con maggiori rischi per l'ambiente e la sicurezza alimentare rispetto alle piante e agli organismi convenzionali\u00bb\nAllergenicit\u00e0.\nDocumenti OMS e EFSA indicano negli alimenti OGM un possibile rischio di allergia alimentare per la presenza di possibili proteine modificate. Queste nuove proteine possono sia sensibilizzare \"de novo\", in particolare chi \u00e8 predisposto geneticamente (cio\u00e8 individui atopici) sia suscitare una reazione allergica crociata nei soggetti gi\u00e0 sensibilizzati ad un'altra proteina.\nUno dei potenziali rischi legato alla modificazione genetica delle piante ad uso alimentare \u00e8 che l'inserto genico porti alla produzione di proteine non normalmente presenti nella pianta stessa e che potrebbero causare reazioni allergiche in soggetti predisposti.\nLa possibilit\u00e0 \u00e8 stata riscontrata nel corso dello sviluppo di una variet\u00e0 di soia, geneticamente modificata tramite l'inserimento di un gene della noce del Brasile per migliorare il tenore in aminoacidi solforati (metionina, cisteina). Nel corso dei test di laboratorio ci si \u00e8 accorti che la proteina codificata dal gene inserito (Albumina 2S) era il principale allergene alla noce. Alla luce di ci\u00f2 la ricerca su questa variet\u00e0 \u00e8 stata abbandonata.\nPoich\u00e9 questo tipo di problema potrebbe presentarsi anche in altre variet\u00e0, l'analisi di tale potenziale rischio \u00e8 per legge obbligatorio sia nelle fasi di sviluppo dei nuovi OGM che nelle procedure autorizzative. Oggi infatti, grazie alle conoscenze acquisite dall'allergologia, \u00e8 in parte possibile prevedere se una nuova proteina pu\u00f2 avere o meno un potenziale allergenico. Inoltre \u00e8 previsto un piano di monitoraggio post-autorizzazione che consenta in ogni caso di verificare la bont\u00e0 della valutazione e, qualora emergessero problematiche, di ritirare il prodotto per ulteriori verifiche.\nVa comunque ricordato che non tutti gli OGM contengono nuove proteine, a volte si differenziano per la mancanza di una proteina presente invece nel corrispettivo convenzionale (\u00e8 il caso del pomodoro a maturazione rallentata, in cui un enzima coinvolto nella maturazione nel pomodoro tradizionale viene eliminato tramite la modificazione genetica).\nIl rischio allergenicit\u00e0 di piante OGM \u00e8 anche relativo alla possibile sovraespressione nella pianta modificata geneticamente di allergeni alimentari gi\u00e0 presenti nella pianta non modificata.\nTossicit\u00e0.\nOltre al rischio di allergenicit\u00e0, la presenza di nuove proteine negli organismi geneticamente modificati crea un potenziale rischio di effetti indesiderati nell'uomo e negli animali. Il rischio non \u00e8 solo derivato dalle proteine codificate dall'inserto genico, ma anche da potenziali modifiche nel metabolismo della pianta che possono derivare da interazioni con gli altri geni, portando alla produzione di sostanze non presenti nelle piante convenzionali.\nPer questo motivo la valutazione della sicurezza degli OGM si basa su diversi aspetti: sia sulla valutazione delle singole proteine codificate dall'inserto genico, sia su analisi chimiche che permettono di evidenziare la presenza di sostanze in quantit\u00e0 differente rispetto ai corrispettivi convenzionali, sia, e soprattutto, su test effettuati su animali alimentati con l'organismo in questione per ricercare la possibile comparsa di effetti indesiderati. Questo iter ha molto in comune con le procedure seguite normalmente per la valutazione e autorizzazione di sostanze farmaceutiche, o per lo studio della tossicit\u00e0 di contaminanti ambientali, fitofarmaci, ecc. Queste valutazioni vengono effettuate in Europa dall'Agenzia Europea per la Sicurezza Alimentare, che sulla base dei dossier sviluppati dalle aziende, esprime un parere positivo o negativo o richiede studi integrativi.\nTale procedura, che prevede che siano le stesse aziende a sviluppare i dossier e a pagare i costi delle ricerche connesse, \u00e8 per\u00f2 messa in discussione dai movimenti anti-OGM che sostengono che i risultati presentati dalle aziende siano non credibili in quanto di parte.\nTale critica \u00e8 stata avanzata in particolare verso alcuni dati presentati a sostegno della sicurezza di un mais geneticamente modificato prodotto da Monsanto, identificato col nome MON863, e autorizzato dalla Commissione europea nel gennaio del 2006 per la commercializzazione ai sensi della Direttiva 2001/18. All'interno del dossier presentato da Monsanto nel 2002 era infatti presente uno studio di 90 giorni sui topi alimentati con MON863, in cui emergevano alcune differenze rispetto agli animali di controllo nei parametri ematologici e nel peso dei reni, sebbene non statisticamente significative. Tale studio, pubblicato in seguito anche su di una rivista internazionale, era stato valutato positivamente sia dal comitato di esperti tedesco che per primo valut\u00f2 il dossier, sia successivamente dall'EFSA. Entrambi i comitati di valutazione erano giunti alla conclusione che le differenze riscontrate fossero non biologicamente significative. . Sulla base dei dati consegnati da Monsanto i ricercatori del CRIIGEN hanno svolto una nuova valutazione statistica, concludendo che, sebbene l'analisi di \"Hammond et al\" fosse formalmente corretta, alla luce di quei dati non era possibile escludere una potenziale tossicit\u00e0 renale e che nuove ricerche erano necessarie per valutare adeguatamente la sicurezza di questo mais transgenico. L'EFSA, chiamata a rivedere i dati alla luce di questa nuova analisi, ha effettuato una nuova valutazione, al termine della quale, riconfermando la sua opinione, ovvero che i prodotti derivati da questa variet\u00e0 di mais transgenico sono da considerarsi sicuri nel contesto dell'uso autorizzato, ha sottolineato che l'analisi del CRIIGEN presentava limiti metodologici sul fronte della statistica adottata. Il CRIIGEN ha riproposto nel 2009 un'analoga rianalisi per 3 diversi OGM (il gi\u00e0 commentato MON863, il MON810 e l'NK603) sostenendo che questi presentassero profili di tossicit\u00e0 significativi. Anche in questo caso l'EFSA \u00e8 stata chiamata a rivedere le conclusioni e le metodologie adottate dallo studio concludendo che \"le affermazioni degli autori, di nuovi effetti collaterali indicanti tossicit\u00e0 per i reni ed il fegato,\u00a0non sono supportati dai dati presentati. Non vi \u00e8 nessuna nuova informazione che porti a rivedere le opinioni sulla sicurezza dei tre eventi OGM.\u00a0Il GMO Panel nota che\u00a0diverse critiche alla statistica del precedente studio degli autori, sono ugualmente applicabili anche a questo nuovo articolo\".\u00a0\nAnche sulla soia geneticamente modificata nota come \"Roundup ready\" sono stati effettuati studi, come ad esempio quello condotto da un'\u00e9quipe italiana guidata Manuela Malatesta e pubblicato nel 2002 ha rilevato una modifica nella funzionalit\u00e0 e nella struttura delle cellule di fegato, pancreas e testicoli in topi alimentati con la soia stessa.\nI risultati di questo studio sono stati contestati in quanto mancanti di adeguati controlli interni e in contrasto con tutta la letteratura sul tema, da membri dell'Accademic Review, un'associazione di ricercatori e accademici che sottopone ad analisi di tipo revisione paritaria articoli sulla alimentazione.\nUn nuovo studio, pubblicato il 20 settembre 2012 nella rivista \"Food and Chemical Toxiclogy\", che ha visto coinvolti sia Seralini che Malatesta, ha ipotizzato per la prima volta una carcinogenicit\u00e0 del mais OGM, che, secondo i suoi autori, provocherebbe tumori in percentuali significativamente superiori rispetto al mais convenzionale. Nello studio \u00e8 stato utilizzato il mais Nk 603 (che nella Ue non pu\u00f2 essere coltivato, ma \u00e8 legalmente importato e del quale si era gi\u00e0 occupato nella sua pubblicazione del 2009 Seralini) e l'erbicida Roundup. Scopo dello studio era di valutare gli effetti a lungo termine (2 anni) di una nutrizione a base di OGM, contro i 90 giorni previsti dall'attuale normativa. L'articolo ha sollevato un'ampia controversia, non solo scientifica, che ha portato alla pubblicazione sulla stessa rivista di ben 13 articoli di commento che hanno sottolineato molteplici criticit\u00e0 nell'impianto sperimentale dello studio. Una meta-analisi che giungeva a conclusioni diametralmente opposte era inoltre da poco uscita sulla medesima rivista. Anche in questo caso \u00e8 stato chiesto all'EFSA di effettuare un'analisi che, dopo aver raccolto anche i pareri pubblicati dalle varie istituzioni scientifiche internazionali, ha rilevato che il disegno sperimentale dello studio non permetteva di trarre conclusioni sulla sicurezza dell'OGM analizzato e anche in questo caso rilevava l'inadeguatezza dell'analisi statistica, concludendo: \"gravi vizi di progettazione e metodologia nello studio Seralini\u00a0et al. comportano che esso non soddisfi standard scientifici accettabili\". A questo si \u00e8 aggiunta la non volont\u00e0 da parte del gruppo di ricerca di consegnare i propri dati per un'analisi indipendente e la scoperta che le risorse necessarie a condurre lo studio provenissero da due catene distributive (Auchan e Carrefour) da anni impegnate in campagne contro gli OGM. Questo ha portato diversi ricercatori e istituzioni scientifiche, quali l'Associazione Nazionale Biotecnologi Italiani e la Federazione Europea delle Biotecnologie, a chiedere una sua ritrattazione. L'Europa ha inoltre predisposto un apposito bando per realizzare una sperimentazione a lungo termine scientificamente corretta. Nonostante lo studio sia considerato oggi non credibile da parte della comunit\u00e0 scientifica, il Parlamento italiano l'ha usato per impegnare il governo ad invocare la clausola di salvaguardia e bloccare la coltivazione di un altro OGM sul territorio nazionale.\nIl 28 novembre 2013 la rivista \"Food and Chemical Toxicology\" ha comunicato la ritrattazione del succitato articolo di Seralini \"et al.\" del 2012, i cui risultati sono stati giudicati \u00abinconcludenti\u00bb in seguito alla revisione paritaria post-pubblicazione.\nResistenza agli antibiotici.\nUn ulteriore rischio legato alla diffusione nell'ambiente e al consumo di organismi geneticamente modificati \u00e8 che, essendo in alcuni di essi inserito un gene che conferisce la resistenza agli antibiotici, c'\u00e8 un rischio di trasferimento della resistenza a batteri, anche patogeni. La rapida diffusione osservata in anni recenti di numerose forme di antibiotico-resistenza tra i batteri \u00e8 una problematica di sanit\u00e0 pubblica che ha sollevato un ampio dibattito e per la quale numerose misure di prevenzione sono state messe in atto a livello internazionale.\nRispetto a questo problema in relazione agli OGM, l'EFSA in un'opinione pubblicata nel 2004 ha ammesso l'esistenza di questo rischio, evidenziando diversi livelli di rischio legati ai singoli geni di resistenza, in base ai quali ha espresso delle linee guida per limitarne l'uso. In particolare i due geni pi\u00f9 utilizzati riguardano la resistenza alla kanamicina e la resistenza alla ampicillina gi\u00e0 oggi scarsamente utilizzati in terapia per eccessiva tossicit\u00e0 o per scarsa efficacia. In ogni caso gi\u00e0 oggi il principale prodotto OGM in commercio (il MON 810) non presenta il gene per l'antibiotico-resistenza e la normativa comunitaria prevede che essi siano abbandonati anche per fini di ricerca entro il 2008.\n\u00c8 comunque importante sottolineare come gli antibiotici utilizzati nella ricerca sugli OGM non siano utilizzati in campo medico/sanitario n\u00e9 veterinario e quindi non sono in grado di indurre nei microrganismi resistenze pericolose nella cura degli esseri umani.\nIl dibattito socio-economico.\nOltre ai temi legati all'alimentazione e all'ambiente, il dibattito si \u00e8 concentrato anche sui fattori di rischio e sulle opportunit\u00e0 economiche e sociali. In particolar modo quest'analisi riguarda la relazione tra paesi sviluppati e in via di sviluppo e il modo in cui l'utilizzo su larga scala della tecnologia alla base degli OGM influisca o potrebbe influire sulle economie agricole deboli o in crisi (tra queste anche quella italiana).\nLe resistenze all'applicazione degli OGM nell'agricoltura in paesi del terzo mondo sostanzialmente si basano sulle seguenti motivazioni:\nDiversi studi hanno analizzato la significativit\u00e0 economica di tali preoccupazioni.\nSecondo i dati economici raccolti dall'ISAAA (Servizio Internazionale per l'Acquisizione delle Applicazioni Agrobiotecnologiche) la maggior parte degli utilizzatori degli OGM sono i piccoli coltivatori dei Paesi in via di sviluppo (9,3 su 10,3 milioni di agricoltori che utilizzano gli OGM sono piccoli agricoltori e in particolare sono stati riportati benefici in Sudafrica, Argentina, Brasile, Cina, Filippine, India). Secondo l'ISAAA questo sarebbe da imputare al fatto che i benefici legati all'uso degli OGM attualmente in commercio sono indipendenti dalla dimensione aziendale (a differenza di quelli della Rivoluzione verde che richiedevano ingenti investimenti in termini di meccanizzazione e uso di input chimici).\nDi tutt'altro parere invece il report sull'impatto degli OGM dopo 10 anni di coltivazione a livello globale divulgato dall'associazione ambientalista Friends of the Earth (FoE), da anni attiva contro l'uso degli OGM in agricoltura. Secondo FoE il report ISAAA sovrastima l'area messa a coltura di almeno un 5% e dimostra come essa sia concentrata solo in pochi stati. L'introduzione di coltivazioni transgeniche inoltre, sempre secondo FoE, ha contribuito poco o per niente al miglioramento delle condizioni economiche degli agricoltori nella maggior parte dei Paesi, e che in particolare in America Latina ha contribuito invece a un'ulteriore concentrazione della terra in mano a pochi, a discapito dei piccoli agricoltori. Inoltre il rapporto nota come la prospettiva di alleviare la fame del mondo grazie all'introduzione delle biotecnologie in campo agricolo sia stata disattesa, e che attualmente per lo pi\u00f9 tali coltivazioni siano utilizzate per produzioni destinate all'uso animale. Per quanto concerne il fatto che uno dei vantaggi sia la maggiore facilit\u00e0 di gestione delle colture, sempre secondo FoE, solo i grandi produttori ne avrebbero beneficiato.\nUn altro report che affronta il tema dell'impatto economico degli OGM \u00e8 stato pubblicato nel febbraio 2007 anche dal Joint Research Center (il centro di ricerca della Commissione europea), che ha analizzato l'impatto economico avuto dall'introduzione delle tre pi\u00f9 importanti coltivazioni transgeniche a livello mondiale (soia tollerante agli erbicidi, mais resistente agli insetti e cotone resistente agli insetti). Secondo il JRC, il rapido incremento nell'utilizzo di OGM a livello mondiale nella decade 1996-2005 (da 1,6 a 90 milioni di ettari) \u00e8 spiegabile non tanto da un maggior rendimento (non sempre presente), ma soprattutto da una diminuzione dei costi di produzione e dalla facilitazione di alcune operazioni colturali (legate principalmente al controllo di insetti e infestanti) con conseguente riduzione dei costi operativi lasciando pi\u00f9 tempo per svolgere altre attivit\u00e0, agricole e non, che possono costituire ulteriori fonti di reddito. Sempre secondo il JRC, dai dati raccolti e pubblicati in questi anni emerge come gli agricoltori (in particolare quelli di piccole dimensioni) abbiano beneficiato dei vantaggi economici derivati dall'introduzione degli OGM (anche in Spagna, unico Stato europeo in cui sono presenti dati significativi sulle coltivazioni transgeniche), seguiti dai produttori delle sementi, e infine dai consumatori, che avrebbero beneficiato di una riduzione del prezzo dei prodotti. Il rapporto nota inoltre che, a seguito dell'introduzione di cotone e mais Bt (resistenti agli insetti), \u00e8 significativamente diminuito l'uso di insetticidi, mentre per quanto riguarda la soia resistente agli erbicidi non si \u00e8 osservata una riduzione in termini assoluti di erbicidi, ma unicamente una diminuzione nel consumo di carburante e un aumento delle aree coltivate a causa della semplificazione colturale.\nL'ambientalista Vandana Shiva asserisce che l'ingresso in India delle sementi biologicamente modificate, pi\u00f9 care e, in quanto ibride, utilizzabili con profitto per un solo raccolto, si sta traducendo in una rovina per i piccoli agricoltori; i dati disponibili sembrano per\u00f2 dimostrare il contrario.\nMolto dibattuto \u00e8 inoltre se gli OGM oggi in commercio portino ad un aumento delle rese. Sebbene essi non siano stati sviluppati con l'obiettivo diretto di aumentare le rese, la produttivit\u00e0 e economicit\u00e0 degli ogm sono due argomenti utilizzati per giustificare la loro coltivazione su vasta scala.\nSu questo tema si citano alcuni trial condotti sulla soia, uno che fa riferimento al dato del biennio 1998-2000 e uno condotto al 2005-2008 dall'Universit\u00e0 del Kansas che indicherebbero che gli OGM non abbiano rese superiori rispetto alle variet\u00e0 convenzionali.. Altri studi, raccolti da PG Economics, indicano invece un aumento di resa collegato all'uso degli OGM oggi in commercio, sia per le variet\u00e0 Bt (resistenti agli insetti) che per le variet\u00e0 RR (tolleranti ad un erbicida). Al riguardo \u00e8 stato condotto uno studio anche in Italia, all'interno di un progetto del Ministero dell'Agricoltura del valore complessivo di 6,2 M\u20ac. Questo progetto ha previsto anche una prova di campo sul mais Bt che ha registrato rese superiori nel mais OGM comprese tra il 30 ed il 40%.\nOGM e bioetica.\nOltre al dibattito tecnico-scientifico, le biotecnologie applicate al settore agroalimentare hanno suscitato una serie di considerazioni di ordine etico nell'opinione pubblica.\nEmerge infatti chiaramente da numerosi sondaggi che la maggior parte dell'opinione pubblica percepisce gli OGM come \"innaturali\" poich\u00e9 gli organismi transgenici superano la barriera di specie mischiando per esempio geni di piante con quelli di animali o batteri con risultati che non potrebbero mai esistere in natura. Inoltre la modificazione del genoma, al di l\u00e0 delle sue finalit\u00e0, viene spesso associata all'idea di una scienza che si sostituisce a Dio, o all'idea dell'intervento umano contrapposto alle \"leggi della Natura\". Non a caso uno tra gli appellativi pi\u00f9 comunemente usati dai media per riferirsi agli OGM \u00e8 \"cibo di Frankenstein\".\nTale percezione viene anche favorita dalla frequente menzione a titolo esemplificativo di OGM che mischierebbero geni di piante con quelli animali, ma che in taluni casi non sono mai esistiti. Un esempio \u00e8 quello della cosiddetta \"fragola pesce\", una variet\u00e0 di fragola in cui sarebbe stato introdotto il gene di un pesce artico in modo che resista al freddo. Questo OGM in realt\u00e0 non \u00e8 mai stato sviluppato, n\u00e9 tantomeno commercializzato, eppure ha avuto grande successo mediatico tanto da essere diventato un'icona per il movimento anti-OGM.\nPosizioni pro e contro OGM.\nOggi in Italia esistono gruppi che mostrano un'attitudine favorevole all'introduzione agli OGM anche nella agricoltura italiana. Tra questi si sono distinte numerose associazioni di ricercatori che hanno, a pi\u00f9 riprese, tentato di chiarire le problematiche tecnico-scientifiche e sociali su questi delicati temi su cui spesso esiste molta disinformazione. Pi\u00f9 estesamente, in tema di coesistenza tra coltivazioni OGM e convenzionali, 19 Societ\u00e0 Scientifiche Italiane e 2 Accademie Nazionali hanno rilasciato nel 2006 un documento congiunto in cui sottolineano che, sulla base della letteratura scientifica disponibile, le piante transgeniche non differiscono dalle variet\u00e0 convenzionali nel loro comportamento in campo, ed i criteri esistenti per la coesistenza delle diverse variet\u00e0 convenzionali possono costituire il modello per stabilire analoghi criteri per le variet\u00e0 transgeniche. Le pratiche agricole gi\u00e0 oggi disponibili consentirebbero quindi di rispettare la soglia dello 0,9% di presenza accidentale di OGM in prodotti non-OGM, imposta dal Regolamento CE 1830/2003, senza un significativo impatto in termini di costi di gestione per gli agricoltori italiani. Sul rapporto tra OGM e sicurezza alimentare un documento del 2004, anch'esso firmato da 14 Societ\u00e0 Scientifiche italiane e l'Accademia dei Lincei, sottolinea come si debba \"concentrare l'analisi non sulla tecnologia con cui vengono prodotte le piante GM, ma sui caratteri genetici inseriti, seguendo un approccio caso per caso\". Si dovrebbe quindi, secondo questi ricercatori, abbandonare l'approccio critico verso gli OGM intesi nel loro insieme \"a favore di un consenso razionale perch\u00e9 informato sul processo e sui prodotti derivanti\". Si vorrebbe quindi portare la normativa verso una maggiore attenzione al prodotto ottenuto invece che al processo utilizzato, di modo da non discriminare le variet\u00e0 ottenute con la tecnica del DNA ricombinante piuttosto che con tecniche di incrocio tradizionale.\nUna posizione favorevole, oltre che un impegno informativo sono stati assunti dall'associazione Galileo 2001 e dalla rivista Le Scienze sotto la direzione di Enrico Bellone.\nHanno assunto una posizione possibilista anche alcune associazioni agricole come Confagricoltura e Futuragra che sottolineano come l'Italia sia assolutamente deficitaria per l'approvvigionamento di soia (l'Italia produce solo l'8% del suo fabbisogno) e che oggi la quasi totalit\u00e0 dei mangimi sul mercato italiano reca la dicitura \"contiene OGM\". Si domandano quindi perch\u00e9, se si possono usare, non si possano anche coltivare. A ci\u00f2 i sostenitori aggiungono che taluni OGM aiuterebbero a contenere i quantitativi di alcune classi di micotossine, quali ad esempio le fumonisine, per le quali l'Italia risulta ben al di sopra delle soglie in discussione a Bruxelles (4.000 ppb contro le 30.000 della media italiana). Tali composti sono oggi sotto osservazione per il loro potenziale teratogeno. Questi agricoltori reclamano dunque il loro diritto a compiere autonomamente le proprie scelte economiche e vorrebbero, non esistendo dati che correlino gli OGM a pericoli per la salute e per l'ambiente, poter decidere se coltivarli o meno sui loro terreni, valutando di volta in volta cosa coltivare o meno.\nDall'altro lato, la coltivazione in campo di OGM in alcuni stati europei ha sollevato proteste da parte di gruppi ambientalisti e di associazioni agricole. Uno degli oppositori pi\u00f9 famosi \u00e8 senza dubbio Jos\u00e9 Bov\u00e9, che \u00e8 stato anche condannato per aver distrutto in Francia i campi sperimentali (riso GM) di alcuni ricercatori del CIRAD, e gli impianti sperimentali che ne assicuravano la segregazione.\nTali gruppi ritengono che i numerosi studi prodotti su questi temi, i risultati delle valutazioni di impatto ambientale condotte nell'ambito delle procedure autorizzative e le norme internazionali volte al controllo e alla gestione dei possibili rischi legati alla diffusione globale delle piante transgeniche (primo tra tutti il Protocollo di Cartagena, nato proprio per assicurare la protezione contro i possibili effetti negativi sulla biodiversit\u00e0) siano insufficienti a garantire la sicurezza ambientale e ritengono che le conseguenze a lungo termine del loro utilizzo non siano prevedibili.\nIn Italia, sebbene con accenti e finalit\u00e0 diverse, si oppongono all'introduzione degli OGM vari gruppi di diversa estrazione: associazioni ambientaliste quali Greenpeace, WWF, Verdi, Ambiente e Societ\u00e0 e Legambiente, partiti politici quali la Federazione dei Verdi, due delle tre principali associazioni degli agricoltori, Coldiretti e CIA, e movimenti quali i no global.\nIn particolare Coldiretti ha promosso, insieme a numerose altre associazioni nazionali e locali, presso i comuni e le province l'approvazione di una delibera che dichiari il territorio come \"libero da OGM\". Tale atto, pur essendo di scarso valore applicativo sia da un punto di vista legale che da un punto di vista pratico (la delibera vieterebbe non solo l'uso di OGM da parte di agricoltori e allevatori, ma anche il solo transito di materiale OGM sul territorio e, in taluni casi, anche la vendita nei supermercati, nonostante non siano previsti strumenti di controllo) ha comunque un forte valore politico avendo raccolto le adesioni da pi\u00f9 di 2300 comuni italiani. Il 2 marzo 2009, con voto a maggioranza qualificata (contrari solamente Regno Unito, Paesi Bassi, Svezia e Finlandia) il Consiglio dei ministri dell'Ambiente dell'UE ha respinto la richiesta della Commissione Europea di sopprimere la moratoria sulla coltivazione del mais OGM mon 810 della Monsanto in Austria e in Ungheria.\nL'opposizione all'uso degli OGM \u00e8 spesso basata su elementi di natura ambientalistica, economica ed etica. Gli ambientalisti ritengono che la modificazione genetica diretta \"snaturizzi\" l'organismo modificato, con conseguenze imprevedibili per l'ambiente e la salute. Ritengono inoltre che il flusso genico verso le specie agrarie o selvatiche di transgeni sia un processo irreversibile che andr\u00e0 a contaminare in modo irreparabile la biodiversit\u00e0 presente sul pianeta. Il movimento No global ritiene che gli OGM siano l'ultima frontiera della colonizzazione delle risorse del pianeta sia tramite l'uso di prodotti OGM brevettati, sia tramite l'uso di contratti che vincolano gli agricoltori a ricomprare di anno in anno la semente che solitamente viene venduta da una o poche societ\u00e0 monopoliste. Alcune associazioni agricole contrarie all'uso di OGM stanno invece da anni lottando contro la concorrenza dei prodotti agricoli importati a basso costo attraverso azioni di marketing del prodotto agro-alimentare Made in Italy, sottolineandone la genuinit\u00e0, la tipicit\u00e0 e la \"tradizionalit\u00e0\", valori che, secondo loro, sono in antitesi all'uso di prodotti OGM che invece favorirebbero un'omogeneizzazione sul mercato delle produzioni agricole.\nLa Federazione Italiana Agricoltura Biologica ritiene che sia impossibile la coesistenza tra colture biologiche ed OGM per il forte ed irreparabile rischio di contaminazione tra le diverse colture ed i costi molto elevati da sostenere per una separazione efficace.\nUn cable pubblicato da wikileaks e rilasciato dall'ambasciata vaticana mostra come gli Stati Uniti abbiano fatto pressione sulla Santa Sede per convincere le frange di cattolici che si oppongono a questa tecnologia ad appoggiarla. L'ambasciatore ipotizza che, pi\u00f9 che ideologica o morale, tale opposizione sia dovuta a ragioni puramente economiche relative ai dubbi sull'uso degli OGM in regime di monopolio (specie nei paesi in via di sviluppo), dicendo anche che gli unici che potrebbero perderci sarebbero i produttori di fitofarmaci.\nIl mais e la soia OGM.\nIl dibattito sugli OGM si focalizza principalmente sulle due pi\u00f9 diffuse produzioni: il mais e la soia, anche perch\u00e9 ampiamente utilizzati come mangimi per bestiame da carne.\nIn Italia nel luglio 2013 \u00e8 stata annunciata la firma di un decreto che proibisce uno dei pi\u00f9 diffusi OGM, il mais Monsanto 810 Per contro \u00e8 stato osservato che il mais OGM ha il vantaggio di evitare le infestazioni da fumonisine, tossine che si producono sul mais colpite da un lepidottero (Piralide). La produzione italiana di mais, soprattutto a causa di una stagione particolarmente \"asciutta\" nella Pianura Padana, \u00e8 stata fortemente infestata, al punto che \u00e8 stata decisa la distruzione tramite incenerimento o produzione di biogas di 350.000 tonnellate. I sostenitori degli OGM indicano proprio in questa enorme quantit\u00e0 di prodotto che, ingerito direttamente dall'uomo od usato come mangime di animali da carne o da latte, \u00e8 decisamente cancerogeno.\nAltra fonte di polemica in Italia \u00e8 il fatto che per l'alimentazione del bestiame si \u00e8 decisamente importatori di mais e di soia OGM, anche per le produzioni caratteristiche come prosciutti o formaggi, che vengono commercializzati senza specificare l'utilizzo di mangimi derivati da piante transgeniche. Il maggiore produttore mondiale, la Monsanto, ha annunciato che rinuncia a presentare nuove domande di autorizzazione per la coltivazione degli OGM, puntando tutto sull'importazione dei prodotti che \u00e8 libera iljournal\nPer la soia OGM, vige il divieto di coltivazione, ma non d'importazione e il prodotto disponibile sul mercato mondiale \u00e8 quasi esclusivamente quello OGM."}
{"id": "2217547", "revid": "256896", "url": "https://it.wikipedia.org/wiki?curid=2217547", "title": "ANPA", "text": ""}
{"id": "2217549", "revid": "21937261", "url": "https://it.wikipedia.org/wiki?curid=2217549", "title": "Marco Peterio", "text": ""}
{"id": "2217552", "revid": "110157", "url": "https://it.wikipedia.org/wiki?curid=2217552", "title": "Balombo", "text": "Balombo \u00e8 una municipalit\u00e0 dell'Angola appartenente alla provincia di Benguela. Ha 30.533 abitanti (stima del 2006) ed una superficie di 2.635\u00a0km\u00b2.\nIl principale comune \u00e8 l'omonimo Balombo."}
{"id": "2217557", "revid": "15756", "url": "https://it.wikipedia.org/wiki?curid=2217557", "title": "James Storm", "text": "In TNA ha vinto una volta il TNA World Heavyweight Championship e il TNA King of the Mountain Championship, sette volte l'NWA World Tag Team Championship (sei volte con Chris Harris e una volta con Christopher Daniels) ed altrettante volte il TNA World Tag Team Championship (cinque volte con Bobby Roode, una volta con Abyss e una volta con Gunner).\nCarriera.\nJames Cox \u00e8 stato anche un bravo giocatore di basket ed alle superiori inizi\u00f2 a combattere nel wrestling amatoriale alle scuole superiori. La sua carriera di wrestler inizi\u00f2 nel 1995, quando cominci\u00f2 ad allenarsi sotto la guida di Slash, un maestro della categoria tag team.\nWorld Championship Wrestling, NWA e WXW (2000\u20132001).\nDopo vari anni nel circuito indipendente nel 2000 firm\u00f2 un contratto con la World Championship Wrestling (WCW) e dove fece delle apparizioni a WCW Worldwide e a WCW Saturday Night dove combatt\u00e9 in tutto cinque match e dove assunse il nome di James Storm. \nDopo la cessione della WCW alla WWF, nel 2001 combatt\u00e9 un match per la National Wrestling Alliance ed uno per la \"World Xtreme Wrestling\" vincendone uno solo.\nTotal Nonstop Action Wrestling (2002\u20132015).\nAmerica's Most Wanted (2002\u20132006).\nStorm combatt\u00e9 contro il suo futuro compagno di tag team Chris Harris il 1\u00ba giugno 2002 e la TNA rimase ben impressionata dai due e li mise sotto contratto. Inizialmente furono ingaggiati per combattere in singolo ma ben presto la dirigenza decise di metterli in team e si fecero chiamare \"America's Most Wanted\". \nStorm appar\u00ec la seconda volta in TNA il 19 giugno 2002 nel corso del PPV inaugurale della federazione e ben presto Harris e Storm arrivarono al vertice della categoria di coppia fino a vincere il (18 settembre 2002) per la prima volta il titolo NWA World Tag Team Championship e che in seguito perderanno il 13 novembre 2002.\nL'8 gennaio 2003 sconfiggono \"The Disciples Of The New Church\" (Brian Lee e Slash) e vincono il titolo per la seconda volta, titolo che rivincono il 25 giugno 2003 (sconfiggendo la Triple X di Christopher Daniels ed Elix Skipper) dopo averlo perso il 12 marzo 2003 (contro Elix Skipper e Lo Ki) e che in seguito perderanno il 27 agosto dello stesso anno contro Johnny Swinger e Simon Diamond.\nNel 2004 vincono e perdono il titolo ancora una volta insieme (il 3 giugno sconfiggendo Dallas e Kid Kash e perdendo il 7 luglio contro The Naturals (Andy Douglas e Chase Stevens) ed il 21 settembre Storm in coppia con Christopher Daniels sconfisse Chris Harris (l'ex comapagno) e Primetime. Storm (e \"Christopher Daniels\") persero il titolo contro Bobby Roode ed Eric Young del Team Canada.\nNel 2005 Storm ed Harris riformano la coppia e vincono il titolo sconfiggendo il Team Canada (Roode e Young il 16 gennaio), lo perdono contro The Naturals (26 aprile) e lo rivincono l'11 ottobre di nuovo contro Andy Douglas e Chase Stevens dei The Naturals poi, verso la fine dell'anno il duo fa un turn heel aiutando Jeff Jarrett a vincere il titolo NWA World Heavyweight Championship contro Raven e verso la met\u00e0 del 2006 Storm vinse per la settima ed ultima volta il titolo NWA World Tag Team Championship mentre il compagno Harris si ferm\u00f2 sei Titoli in quanto in un match vittorioso dell'anno precedente non era in tag team con Storm \nIl duo si sciolse durante la puntata di Impact! del 14 dicembre 2006, quando alla fine di un match contro Homicide ed Hernandez, Storm colp\u00ec Harris con una bottiglia di birra ferendolo all'occhio destro.\nCompetizione singola (2007\u20132008).\nDa singolo Storm ebbe una faida con Petey Williams e divenne face quando Jacqueline Moore fece il suo ritorno in TNA. Combatt\u00e9 poi una serie di match contro Williams, Eric Young, Sonjay Dutt, Rhino e lo stesso Harris prima di essere sconfitto a Sacrifice in un Texas Death match sempre dal suo ex tag team partner Harris. \nI due si ritrovarono sfidanti nella qualificazione preliminare per accedere al King of the Mountain match ed il match fin\u00ec in doppio count-out. \nDopo ci\u00f2, fece coppia con Robert Roode, per sconfiggere Eric Young e Rhino. Storm inizi\u00f2 poi una faida con Rhino che culmin\u00f2 a Victory Road e dove Storm ebbe la meglio dopo che colp\u00ec Rhino con una bottiglia. Successivamente sconfisse ancora Rhino ad Hard Justice ed al No Surrender perse contro lo stesso Rhino per schienamento e dopo che quest'ultimo lo schiant\u00f2 su un tavolo.\nVerso il 2008 Rhino ebbe un infortunio e Storm accese una faida con Eric Young e quest'ultimo vinse per primo la cintura del TNA World Beer Drinking Championship (un titolo non riconosciuto ufficialmente dalla TNA e sullo stile della Million Dollar Belt per la WWE) e titolo che vinse sconfiggendo Young il 25 febbraio 2008 in un Ladder match. \nUna volta ripresosi, Rhino sfid\u00f2 Storm ad un Elevation X match dove, secondo la kayfabe, Storm aveva le vertigini e infatti perse il match schiantandosi contro un tavolo ed infortunandosi a sua volta. \nRitornato dopo diverse settimane, Storm attacc\u00f2 Sting con una bottiglia di birra il 27 marzo mentre nella puntata del 4 aprile di Impact! e si un\u00ec al team Tomko che and\u00f2 contro il Team Cage a Lockdown, perdendo.\nBeer Money, Inc. (2008\u20132011).\nIl tag team con Bobby Roode dur\u00f2 circa tre anni ed il duo vinse 4 titoli TNA World Tag Team Championship e di cui del quarto detengono il record di 212 giorni di regno per un totale di complessivo 446 giorni (senza considerare i 48 giorni della primavera dell'anno 2016 quando il tag team fu ricostituito). \nEbbero faide con Jeff Hardy e Mr. Anderson, EV2, The Main Event Mafia, il Team 3D e The British Invasion. \nFecero parte della Fortune e con essi ebbero una faida contro gli Immortal. \nStorm infine a Slammiversary IX difese uno titolo vinto con Roode avvalendosi di un partenr diverso (Alex Shelley) in quanto Roode era infortunato ed in quella occasione il team si chiam\u00f2 Gun Money.\nWorld Heavyweight Champion (2011\u20132012).\nStorm prende parte alle Bound for Glory Series per determinare lo sfidante di Kurt Angle al PPV pi\u00f9 importante dell'anno ed arriva tra i quattro finalisti ma a No Surrender viene eliminato in semifinale, sconfitto una squalifica contro Bully Ray ed il 21 settembre affronta il vincitore del torneo nonch\u00e9 il suo tag team partner Bobby Roode, venendo per\u00f2 sconfitto. \nIl 18 ottobre, nell'edizione di \"Impact\" successiva al PPV viene indicato da Sting per affrontare Kurt Angle, il quale ha difeso il titolo contro l'altro componente dei Beer Money (Bobby Roode) in un match titolato tenutosi la sera stessa e Storm riesce a sconfiggere Kurt Angle conquistando per la prima volta in carriera il titolo TNA World Heavyweight Championship e nella puntata successiva perde il titolo proprio contro Robert Roode. \nLa settimana successiva Storm, prima di disputare la rivincita contro Roode si presenta sul ring sanguinante a causa di un attacco ricevuto nel backstage e perde l'incontro dopo essere quasi svenuto per il sangue perso. Nell'edizione del 17 novembre Storm viene attaccato da Kurt Angle che rivela di essere stato lui ad attaccare Storm prima del match titolato e verso la fine dell'anno durante il Final Resolution Storm sconfigge Angle in un match singolo.\nAl Genesis, il primo PPV del 2012 viene di nuovo sconfitto da Kurt Angle e nella puntata di Impact! successiva a Genesis combatte in un match contro Jeff Hardy per decretare il primo sfidante al titolo TNA World Heavyweight Championship ma il match finisce in No contest poich\u00e9 il campione Robert Roode mette ko l'arbitro. \nIl 12 febbraio ad Against All Odds Storm partecipa ad un four way match per il titolo TNA World Heavyweight Championship che vede partecipare anche il detentore Bobby Roode, Jeff Hardy e Bully Ray e dove Roode mantiene il titolo schienando Hardy. \nIl 13 febbraio ad Impact!, Storm sconfigge Bully Ray ottenendo una title shot per il titolo dei pesi massimi da sfruttare al Lockdown in uno steel cage match e prima di allora, affronta e sconfigge Bully Ray a Victory Road mentre ad Impact, il 29 marzo, si allea con Austin Aries in un tag team match contro lo stesso Bully Ray e Bobby Roode ed il 5 aprile sconfigge A.J. Styles. \nIl 15 aprile e giunto al match del Lockdown, Storm non riesce a riconquistare il titolo TNA World Heavyweight Championship e dopo aver accidentalmente buttato fuori dalla gabbia Roode con un Superkick deluso per la sconfitta scompare per un mese dalle scene.\nA Slammiversary 10 ritorna e sconfigge Crimson, ponendo fine alla sua serie vincente che dirava da 470 giorni e durante l'episodio di iMPACT! successivo partecipa alle Bound for Glory Series in un Gauntlet match dove riesce a vincere l'incontro. Durante l'episodio del 21 giugno sconfigge Samoa Joe in un incontro valido per le Series ed alla fine del torneo (9 settembre) si ritrova tra i quattro finalisti (insieme a Samoa Joe, Jeff Hardy e Bully Ray), ma viene sconfitto da Bully Ray (che poi in finale perse contro Hardy).\nTNA Tag team championship e faida con Mr. Anderson (2013\u20132014).\nNel 2013 Storm annuncia che sceglier\u00e0 un partner per lottare in un fatal four-way tag team elimination match per i titoli di coppia contro i campioni Chavo Guerrero ed Hernandez, il team di Christopher Daniels e Kazarian e quello di Austin Aries con Bobby Roode e nella puntata di Impact successiva, si presentano Shark Boy e Robbie E a contendersi il posto di partner di Storm ma vengono entrambi messi KO da Gunner che infine Storm sceglie come compagno cos\u00ec a a Slammiversary XI i due conquistano il titolo TNA World Tag Team Championship eliminando per ultimi Aries e Roode e titolo che perdono al successivo Bound for Glory (2013).\nNel 2014 si riconcilia con il suo ex compagno di coppia Bobby Roode e insieme a lui affronta Bully Ray e Gunner in un tag team match che vince per schienamento su Gunner ed a Sacrifice affronta Gunner in un \"I Quit\" match che perde dopo che Gunner gli ha inciso la faccia con un vetro di una bottiglia di birra. \nLa settimana seguente interviene nel match fra Mr. Anderson e Gunner effettuando un Enzuigiri Kick su Mr. Anderson per sbaglio e facendo cos\u00ec vincere Gunner mentre la settimana successiva affronta Willow in un match che perde per squalifica dopo aver spinto l'arbitro Brian Ebner e mentre si allontana dal ring gli appare alle spalle Mr. Anderson che lo colpisce con una Mic Check. I due si affrontano in un match la settimana seguente dove vince Storm schienando Mr. Anderson dopo avergli sputato la birra negli occhi e averlo colpito con una Last Call.\nLa settimana successiva si reca in un bar per una gara di bevute con il suo rivale Mr. Anderson ed i due bevono birra fino a quando Storm \u00e8 ubriaco mentre Anderson finge di esserlo, cos\u00ec alla fine Anderson rivela che nelle sue bottiglie non c' era birra ma acqua (Storm non si era accorto dato che andava Anderson a prenderle essendo d'accordo con la barista) e subito dopo si vendica su Storm che non \u00e8 in condizione di lottare conducendolo poi nel parcheggio per schiantarlo contro un cassonetto dei rifiuti.\nLa settimana dopo Anderson si presenta sul ring travestito da Storm ed a questo punto dal backstage esce lo stesso Storm con un microfono i due cominciano a parlare. Anderson gli risponde ruttando nel microfono e quando Storm arriva sul ring e il diverbio culmina in una rissa vinta da Storm che stende Anderson con una nuova Last Call. \nA Slammiversary XII perde contro Anderson dopo molte interferenze dei Dallas Cowboy ed il 26 giugno ad Impact sconfigge Mr. Anderson sempre con un Last Call.\nThe Revolution ed il titolo di coppia con Abyss (2014\u20132015).\nDopo il match con Mr. Anderson Storm parla con Sanada chiedendogli se desidera rendere vacante il titolo TNA X Division Championship da lui detenuto per avere in cambio un match per il titolo di campione del mondo (TNA World Heavyweight Championship).\nIl 20 giugno a Xplosion sconfigge Tigre Uno dopo un Eye of the Storm seguito da una Last Call e lo stesso giorno partecipa alla 20 man over the top rope battle royal per decretare il number one contender al titolo TNA World Heavyweight Championship ed arrivando ottavo dopo aver eliminato i suoi due rivali Mr. Anderson e Gunner ed essere stato eliminato da Bobby Roode.\nIl 24 luglio 2014 The Great Muta debutta in TNA vincendo il suo match di debutto contro Robbie E e subito dopo il match suona la musica di James Storm il quale si avvicina al ring per parlare a The Great Muta ma che invece colpisce con dei pugni al viso e, ad un certo punto arriva di corsa Sanada con una sedia per difenderlo ed ottenendo la fuga di Storm mentre The Great Muta lo insulta. Ma Sanada a sorpresa colpisce Muta alla schiena prima con la sedia e poi con un Moonsault effettuando quindi un turn heel ed alleandosi con James Storm. \nAl Destination X Storm tiene un discorso per introdurre il suo nuovo protetto (Sanada) e prima che questi incominci il match contro Brian Cage e Crazzy Steve nel torneo per determinare il nuovo TNA X Division Championship ed il 7 agosto ad Impact introduce Sanada nel match in cui \u00e8 in palio lo stesso titolo dell'X Division contro Samoa Joe e Low Ki e match che Sanada che perde dopo una sottomissione di Samoa Joe.\nAd One Night Only: Hardcore Justice 3 Storm affronta Bobby Roode, Eric Young, Gunner, Austin Aries e Magnus in un Six Sides of Steel Cage match per una title shot al titolo TNA World Heavyweight Championship che finir\u00e0 in no contest ed il 27 agosto ad Impact introduce e fa da manager a Sanada che vincer\u00e0 contro Austin Aries. Il 10 settembre ad Impact vince in coppia con The Great Sanada contro Tajiri e Austin Aries e dopo che Sanada colpisce Tajiri con un Superkick prima di schienarlo. Il 1\u00ba ottobre ad Impact introduce e fa da manager a Manik che batte Shark Boy e l'8 ottobre ad Impact sconfigge in coppia con The Great Sanada Low Ki e Tigre Uno dopo una Last Call su quest'ultimo e prima di schienarlo. \nA Bound for Glory vengono sconfitti da Tajiri e The Great Muta.\nIl 19 settembre in coppia con Abyss sconfigge i The Wolves vincendo i titoli di TNA World Tag Team Championship.\nNXT (2015).\nL'8 ottobre 2015 debutta nella WWE lottando a NXT e sconfiggendo Danny Burch con la \"Eight Second Ride\".\nVerso la fine di dicembre decide di non firmare con NXT e di ritornare in TNA.\nRitorno in TNA (2016\u20132017).\nNell'ottobre 2016 forma insieme a Bram ed Eddie Kingston la stable Death Crew Council (DCC).\nDopo un anno, per\u00f2, lascia nuovamente la federazione, stavolta definitivamente, nel novembre del 2017.\nNational Wrestling Alliance.\nStorm entra a far parte del roster della National Wrestling Alliance nel 2019, dopo l'acquisto del brand da parte di Billy Corgan. Sfida l'NWA Worlds Heavyweight Champion Nick Aldis ma viene sconfitto. In seguito punta al National Heavyweight title, detenuto da Colt Cabana e questa volta riesce a conquistare la cintura.\nTitoli e riconoscimenti.\nFrontier Elite Wrestling\nNational Wrestling Alliance\nNWA Shockwave\nPro Wrestling Illustrated\nWorld Wrestling Council\nTotal Nonstop Action Wrestling\nWrestling Observer Newsletter awards"}
{"id": "2217558", "revid": "42129", "url": "https://it.wikipedia.org/wiki?curid=2217558", "title": "Universit\u00e0 di Perpignano", "text": "L' Universit\u00e0 di Perpignano Via Domizia (\"Universit\u00e9 de Perpignan Via Domitia\") \u00e8 un istituto universitario francese con sede a Perpignano (Linguadoca-Rossiglione)."}
{"id": "2217562", "revid": "1305772", "url": "https://it.wikipedia.org/wiki?curid=2217562", "title": "Bocoio", "text": "Bocoio \u00e8 una municipalit\u00e0 dell'Angola appartenente alla provincia di Benguela. Ha 60.878 abitanti (stima del 2006) ed una superficie di 5.612\u00a0km\u00b2.\nIl principale comune \u00e8 l'omonimo Bocoio."}
{"id": "2217572", "revid": "15756", "url": "https://it.wikipedia.org/wiki?curid=2217572", "title": "I mille colori dell'allegria", "text": "I mille colori dell'allegria (\"The Raccoons\") \u00e8 una serie animata prodotta da Atkinson Film-Arts dal 1985 al 1986 e successivamente da Hinton Animation Studios nel 1987.\nTrama.\nLa serie \u00e8 ambientata in una citt\u00e0 nella foresta verde e narra le avventure di Bert, Melissa e Ralph: un trio di procioni antropomorfi che ne combineranno delle belle.\nSigla italiana.\n\"I mille colori dell'allegria\": musica di Carmelo Carucci, testo di Alessandra Valeri Manera, \u00e8 cantata da Cristina D'Avena."}
{"id": "2217573", "revid": "767487", "url": "https://it.wikipedia.org/wiki?curid=2217573", "title": "Panna Fredda", "text": "Panna Fredda fu un gruppo di rock progressivo italiano nato nel 1969 a Roma.\nBiografia.\nIl gruppo nasce a Roma negli anni sessanta suonando nei locali notturni con il nome di \"I Figli del Sole\", acquisendo successivamente il nome di \"I Vun Vun\" dal locale dove si esibivano.\nGrazie a Roby Crispiano, nel 1970 pubblicano il loro primo singolo \"Strisce Rosse\"/\"Delirio\" per la Vedette, restando per quattro settimane al primo posto della classifica di Bandiera gialla, e nello stesso anno segue il secondo singolo \"Una luce accesa troverai\"/\"Vedo lei\".\nGiorgio Brandi dovette lasciare il gruppo per il servizio militare (successivamente entr\u00f2 ne I Cugini di Campagna), Carlo Bruno pass\u00f2 a suonare con altri gruppi, mentre Filippo Carnevale si spos\u00f2, cosicch\u00e9 nei Panna Fredda entrano Lino Stopponi, Pasquale Cavallo (Windy) e Roberto Balocco per la registrazione del loro album \"Uno\", che per\u00f2 non ebbe un grande successo ed il gruppo si sciolse definitivamente."}
{"id": "2217574", "revid": "110157", "url": "https://it.wikipedia.org/wiki?curid=2217574", "title": "Chongor\u00f3i", "text": "Chongor\u00f3i \u00e8 una municipalit\u00e0 dell'Angola appartenente alla provincia di Benguela. Ha 82.234 abitanti (stima del 2006) ed una superficie di 6.151\u00a0km\u00b2.\nIl principale comune \u00e8 l'omonimo Chongor\u00f3i."}
{"id": "2217575", "revid": "1543377", "url": "https://it.wikipedia.org/wiki?curid=2217575", "title": "Carla Menaldo", "text": "Collabora con riviste e siti internet dedicati all'informazione della scienza e tiene conferenze e seminari sulla comunicazione pubblica, sul ruolo dei media e sulla lingua usata nella divulgazione scientifica.\nNote.\nwww.unipd.it/download/file/fid/5410"}
{"id": "2217577", "revid": "1543377", "url": "https://it.wikipedia.org/wiki?curid=2217577", "title": "Cubal", "text": "Cubal \u00e8 una municipalit\u00e0 dell'Angola appartenente alla provincia di Benguela. Ha 252.254 abitanti (stima del 2006) ed una superficie di 4.794\u00a0km\u00b2.\nIl principale comune \u00e8 l'omonimo Cubal."}
{"id": "2217579", "revid": "28592", "url": "https://it.wikipedia.org/wiki?curid=2217579", "title": "Forza navale", "text": ""}
{"id": "2217581", "revid": "330183", "url": "https://it.wikipedia.org/wiki?curid=2217581", "title": "Giuseppe Gellera", "text": ""}
{"id": "2217582", "revid": "1305772", "url": "https://it.wikipedia.org/wiki?curid=2217582", "title": "Caimbambo", "text": "Caimbambo \u00e8 una municipalit\u00e0 dell'Angola appartenente alla provincia di Benguela. Ha 48.424 abitanti (stima del 2006) ed una superficie di 3.285\u00a0km\u00b2.\nIl principale comune \u00e8 l'omonimo Caimbambo."}
{"id": "2217584", "revid": "767487", "url": "https://it.wikipedia.org/wiki?curid=2217584", "title": "Uno (Panna Fredda)", "text": "Uno \u00e8 un album dei Panna Fredda, pubblicato dalla Vedette Records nel 1971.\nTracce.\nBrani composti da Angelo Giardinelli\nBrani composti da Angelo Giardinelli, eccetto dove indicato\nFormazione.\nsu \"Uno\"\nsu \"Strisce rosse\" e \"Delirio\""}
{"id": "2217586", "revid": "110157", "url": "https://it.wikipedia.org/wiki?curid=2217586", "title": "Far Cry (singolo)", "text": "Far Cry \u00e8 un singolo promozionale del gruppo musicale rock canadese dei Rush, pubblicato il 1\u00ba maggio 2007. La canzone raggiunse la posizione 22 su Mainstream Rock Tracks.\nIl brano \u00e8 la prima traccia del diciottesimo album della band, \"Snakes &amp; Arrows\", ed \u00e8 il primo singolo che ne viene tratto.\nIn radio la canzone \u00e8 stata diffusa gi\u00e0 a partire dal 12 marzo di quell'anno."}
{"id": "2217587", "revid": "1543377", "url": "https://it.wikipedia.org/wiki?curid=2217587", "title": "Ganda (Angola)", "text": "Ganda \u00e8 una municipalit\u00e0 dell'Angola appartenente alla provincia di Benguela. Ha 207.625 abitanti (stima del 2006) ed una superficie di 4.817\u00a0km\u00b2.\nIl principale comune \u00e8 l'omonimo Ganda."}
{"id": "2217588", "revid": "1226", "url": "https://it.wikipedia.org/wiki?curid=2217588", "title": "Il corsaro nero (romanzo)", "text": ""}
{"id": "2217593", "revid": "729019", "url": "https://it.wikipedia.org/wiki?curid=2217593", "title": "NPG Records", "text": "NPG Records \u00e8 un'etichetta discografica fondata nel 1993 da Prince, per pubblicare la propria musica dopo la chiusura, da parte della Warner Bros., della precedente etichetta Paisley Park Records avvenuta lo stesso anno.\n\"NPG\" \u00e8 l'acronimo di \"New Power Generation\", che \u00e8 anche il nome della band di supporto di Prince. Nel 1994 la NPG Records pubblic\u00f2 la raccolt\u00e0 1-800-NEW-FUNK con tracce di vari artisti. L'etichetta non divenne mai uguale alla precedente, che pubblicava album anche di altri artisti oltre Prince, ma si occup\u00f2, appunto, di commercializzare solamente album del fondatore."}
{"id": "2217596", "revid": "54354", "url": "https://it.wikipedia.org/wiki?curid=2217596", "title": "Pandan", "text": "Il toponimo Pandan pu\u00f2 riferirsi a diverse localit\u00e0 delle Filippine:"}
{"id": "2217598", "revid": "599013", "url": "https://it.wikipedia.org/wiki?curid=2217598", "title": "Ted Tollner", "text": "Nella NFL.\nStagione 1987\nHa iniziato la sua carriera nella NFL con i Buffalo Bills nel ruolo di \"coach\" dei \"wide receiver\".\nStagioni: dalla 1989 alla 1991\n\u00c8 passato ai San Diego Chargers come coordinatore dell'attacco.\nStagioni 1992 e 1993\nFirma con i Los Angeles Rams come \"coach\" dei \"quarterback\".\nStagioni: dalla 2002 alla 2004\nFirma con i San Francisco 49ers con lo stesso ruolo.\nStagioni: dalla 2005 alla 2008\nPassa ai Detroit Lions come coordinatore dell'attacco e come \"coach\" dei \"tight end\".\nDalla stagione 2009 alla 2010\nIl 4 febbraio 2009 ha firmato con gli Oakland Raiders come coordinatore dei passaggi.\nFinita la stagione 2010 ha terminato il suo contratto con i Raiders."}
{"id": "2217600", "revid": "767487", "url": "https://it.wikipedia.org/wiki?curid=2217600", "title": "Battistero di San Giovanni (Poitiers)", "text": "Il battistero di San Giovanni a Poitiers \u00e8 considerata la pi\u00f9 antica costruzione cristiana esistente in Francia, nonch\u00e9 uno dei principali esempi dell'architettura merovingia. Dal 1846 \u00e8 classificato come monumento storico di Francia.\nStoria e descrizione.\nLa parte centrale dell'edificio venne costruita intorno al 360, sfruttando le fondazioni di costruzioni romane che erano state demolite nel 276, nella zona in cui, presso la casa di sant'Ilario di Poitiers, sarebbe sorta la cattedrale. Nel tempo ci furono molti cambiamenti nella struttura originaria; venne aggiunto un fonte battesimale nel VI secolo, nel periodo in cui il battesimo veniva praticato per immersione.\nLa costruzione venne gravemente danneggiata durante l'invasione dei Visigoti nel V secolo, ma si intrapresero opere di restauro sotto il regno di Clodoveo I, dopo che questi sconfisse Alarico II nel 507 nella battaglia di Vouill\u00e9, presso Poitiers: fu riparata la parte superiore dei muri della cella, furono aggiunte tre absidiole in forma di transetto e decorazioni all'esterno e all'interno dell'edificio.\nDal X secolo in avanti furono demolite le due piccoli sacrestie originali (che originariamente fungevano da aule per i catecumeni di entrambi i sessi), le absidiole laterali, i bracci del transetto furono ricostruite come absidi e al nartece quadrato venne data l'attuale forma poligonale. Fu durante questo periodo che la cerimonia del battesimo per immersione venne abbandonata dalla Chiesa cattolica e quindi la vasca battesimale venne riempita e sostituita dal fonte battesimale e l'edificio divenne una chiesa parrocchiale.\nTra il XII ed il XIV secolo la chiesa fu abbellita con affreschi in parte ancora visibili, raffiguranti l'Ascensione, pavoni, cavalieri con mantelli al vento, uno dei quali \u00e8 l'imperatore Costantino, ed un busto della Vergine Maria.\nLa costruzione fu abbandonata nel 1791 durante la rivoluzione francese, confiscata e venduta come propriet\u00e0 nazionale ad un privato che la us\u00f2 come magazzino; fu per\u00f2 salvata dalla demolizione da una sottoscrizione pubblica, che permise fosse ricomprata nel 1834.\nIl battistero riprese la sua funzione ecclesiale a met\u00e0 del XX secolo, dopo scavi che recuperarono l'originale vasca battesimale e permisero una datazione pi\u00f9 precisa. Ci\u00f2 elimin\u00f2 del tutto la teoria che il battistero fosse stato dapprima un tempio pagano, a causa della quale un tempo ci si riferiva ad esso come Tempio di San Giovanni. Invece sembra che la costruzione effettivamente sia stata costruita appositamente a fini battesimali, sacramento che prima dell'edificazione veniva celebrato nel fiume Clain, distante qualche centinaio di metri.\nNonostante i secoli di demolizioni, addizioni e mutazioni, il battistero mantiene i propri caratteri edificativi originali. Il battistero attualmente contiene un piccolo museo che include molti sarcofagi di pietra datati tra il IV ed il VII secolo, molti dei quali decorati riccamente, resti di colonne romane, fonti battesimali ed altri manufatti in pietra."}
{"id": "2217606", "revid": "6923", "url": "https://it.wikipedia.org/wiki?curid=2217606", "title": "Canada East", "text": "Canada East (o semplicemente East) \u00e8 un club canadese di rugby XV fondato nel 2005 dal comitato NA4 e dalla Federazione canadese.Milita, insieme a Canada West, USA Falcons e USA Hawks nella North America 4, il campionato che unisce le franchigie canadesi e statunitensi.\nStatistiche.\n\u00a0\u00a0\u00a0\u00a0\u00a0\u00a0Derek Daypuck (6) \n\u00a0\u00a0\u00a0\u00a0\u00a0\u00a0Derek Daypuck (78)\n\u00a0\u00a0\u00a0\u00a0\u00a0USA Falcons 29 - 14 East\n\u00a0\u00a0\u00a0\u00a0\u00a0USA Hawks 11 - 34 East\n\u00a0\u00a0\u00a0\u00a0\u00a0USA Hawks 32 - 5 East"}
{"id": "2217607", "revid": "474175", "url": "https://it.wikipedia.org/wiki?curid=2217607", "title": "Royal Naval College", "text": "Il Royal Naval College di Greenwich \u00e8 stato dal 1873 al 1998 un istituto d\u2019istruzione militare di primo piano della Royal Navy. I suoi edifici, costruiti per fungere da ospedale tra il 1696 e il 1712, su ordine di re Guglielmo III d'Inghilterra e battezzato originariamente \"Royal Naval Hospital for Sailors\" ovvero Regio Ospedale per Marinai. La progettazione del complesso, edificato su modello dell'H\u00f4tel des Invalides di Luigi XIV e del Royal Hospital Chelsea di Carlo II venne affidata a Christopher Wren, con il supporto del suo allievo Nicholas Hawksmoor, prima, a John Vanbrugh poi. Quando l'ospedale chiuse, nel 1869, la Royal Navy lo trasform\u00f2 nell\u2019istituto che ha continuato la sua attivit\u00e0 fino al 1998. Da allora gli edifici del collegio sono stati suddivisi in pi\u00f9 parti, adibite ai pi\u00f9 disparati usi. Il Trinity College of Music sorge proprio all'interno del complesso."}
{"id": "2217608", "revid": "1869172", "url": "https://it.wikipedia.org/wiki?curid=2217608", "title": "Almost Blue (colonna sonora)", "text": "Almost Blue \u00e8 la colonna sonora dell'omonimo film, composta dai Massimo Volume e Lory D.\nDescrizione.\nIl primo brano del disco \u00e8 la versione della canzone di Chet Baker \"Almost Blue\" cantata da Elvis Costello. Gli altri brani sono canzoni gi\u00e0 edite dei Massimo Volume (\"Ti sto cercando\", \"Avvertimento\", \"Fuoco fatuo\", \"La citt\u00e0 morta\", \"Pizza express\") insieme a brani strumentali inediti e a quattro canzoni di Lory D."}
{"id": "2217609", "revid": "295921", "url": "https://it.wikipedia.org/wiki?curid=2217609", "title": "Amedeo Letizia", "text": "Biografia.\nHa iniziato la sua carriera nello spettacolo nel 1990 prima tra i protagonisti della serie Rai \"I ragazzi del muretto\" nel ruolo di Gigi partecipando a tutte le tre serie andate in onda. Successivamente ottiene un ruolo nel film \"Atto di dolore\" di Pasquale Squitieri con Claudia Cardinale, nel film \"Vietato ai minori\" di Maurizio Ponzi recita con Sabrina Ferilli, Alessandro Haber, Angelo Orlando; \u00e8 in seguito il protagonista o il co-protagonista di vari spettacoli teatrali (tra cui \"Amici\" con Valerio Mastandrea, Rolando Ravello e Flavio Insinna) e film TV come \"Il caso Redoli\" su Rai 1. Dal 1998 intraprende anche la carriera di produttore cinematografico prediligendo la realizzazione di film culturali ed in costume."}
{"id": "2217613", "revid": "72396", "url": "https://it.wikipedia.org/wiki?curid=2217613", "title": "Randy Hanson", "text": "Nella NFL ha iniziato nel 2003 con i Minnesota Vikings come assistente dell'attacco e assistente coach dei quarterbacks, poi nel 2006 \u00e8 passato ai St. Louis Rams come assistente dell'attacco per poi passare nel 2007 con i \"Raiders\" ma con la mansione di assistente della difesa.\nIl 5 agosto viene ricoverato in ospedale per una frattura alla mandibola. Con il passare dei giorni viene aperta un'inchiesta che vede in causa Hanson e l'head coach Tom Cable. A quanto pare sembrerebbe che da un diverbio Cable ha colpito con un pugno Hanson. Dopo vari accertamenti della polizia locale l'NFL non ha preso nessun provvedimento nei confronti di Cable. In merito a questi fatti si \u00e8 tolto dal ruolo che aveva in carico ed ha preso il ruolo di scout."}
{"id": "2217618", "revid": "1226", "url": "https://it.wikipedia.org/wiki?curid=2217618", "title": "Settarismo", "text": ""}
{"id": "2217620", "revid": "1543377", "url": "https://it.wikipedia.org/wiki?curid=2217620", "title": "Germ Free Adolescents", "text": "Germ Free Adolescents \u00e8 il primo album in studio del gruppo punk inglese X-Ray Spex. Contiene alcuni singoli-hit della band:\"The Day The World Turned Day-Glo\", \"Identity\" e \"Germ Free Adolescents\".\nIl disco.\nNel febbraio 1979 il critico statunitense Robert Christgau, in un articolo sul \"Village Voice\", ha lodato i testi di Poly Styrene, le melodie e la sezione fiati utilizzata dal gruppo. \"Trouser Press\" ha definito il disco \"un capolavoro!\".\nNel 1994 la \"The Guinness Encyclopedia of Popular Music\" ha posizionato \"Germ Free Adolescents\" all'ottavo posto tra i migliori album punk di sempre. Nel 2001 \"Spin\" ha classificato il disco alla posizione numero 5 tra i cinquanta album punk pi\u00f9 importanti di sempre, mentre nel marzo 2003 \"Mojo\" l'ha inserito nella sua lista dei cinquanta migliori album punk alla posizione numero 19."}
{"id": "2217624", "revid": "6923", "url": "https://it.wikipedia.org/wiki?curid=2217624", "title": "Canada West", "text": "Canada West (o semplicemente West) \u00e8 un club canadese di rugby XV fondato nel 2005 dal comitato NA4 e dalla Federazione canadese.Milita, insieme a Canada East, USA Falcons e USA Hawks nella North America 4, il campionato che unisce le franchigie canadesi e statunitensi.\nStatistiche.\n\u00a0\u00a0\u00a0\u00a0\u00a0\u00a0Ed Fairhust (5) \n\u00a0\u00a0\u00a0\u00a0\u00a0\u00a0Ed Fairhust (50)\n\u00a0\u00a0\u00a0\u00a0\u00a0USA Hawks 0 - 98 West\n\u00a0\u00a0\u00a0\u00a0\u00a0USA Hawks 0 - 98 West\n\u00a0\u00a0\u00a0\u00a0\u00a0Canada East 34 - 18 West"}
{"id": "2217633", "revid": "72396", "url": "https://it.wikipedia.org/wiki?curid=2217633", "title": "USA Falcons", "text": "USA Falcons (o semplicemente Falcons) \u00e8 un club statunitense di rugby XV fondato nel 2005 dal comitato NA4 e dalla Federazione statunitense. Milita, insieme a Canada East, Canada West e USA Hawks nella North America 4, il campionato che unisce le franchigie canadesi e statunitensi."}
{"id": "2217635", "revid": "1342471", "url": "https://it.wikipedia.org/wiki?curid=2217635", "title": "Kampilan", "text": "Il kampilan era una spada largamente usata in tutto l'arcipelago filippino prima dell'arrivo degli spagnoli. Attualmente \u00e8 utilizzata soltanto da alcune trib\u00f9 musulmane dell'isola di Mindanao, come la trib\u00f9 dei Maranao o come quella dei Maguindanao: \u00e8 un'arma distintiva dei datu (re) o dei personaggi di alto rango.\n\u00c8 formata da una lama generalmente lunga dai 40 ai 60\u00a0cm e dal dorso sottile. La lama del kampilan (a un solo filo) \u00e8 relativamente stretta alla base e spessa con l'avvicinarsi del bordo, molto spesso si nota una sporgenza alla fine della lama formando cos\u00ec una doppia punta a forma di \"V\".\nIl manico \u00e8 esteso (solitamente \u00e8 lungo 20\u00a0cm) per controbilanciare il peso della lama, la parte finale del manico \u00e8 biforcuta: mentre la parte bassa segue la superficie della lama e sporge dritta, la parte superiore si curva all'ins\u00f9. Molti dicono che il pomo doppio rappresenti le fauci spalancate di un coccodrillo mentre altri suppongono che esso rappresenti il Bakunawa, drago dell'antica mitologia filippina. La maggior parte delle else \u00e8 costituito da legno duro indigeno (es. kamagong) e spesso dei ciuffi decorativi sono inseriti nelle parti inferiori delle else.\nDi fronte al pomo vi \u00e8 un'impugatura ricoperta di juta intrecciata o canna mentre alla base della lama vi \u00e8 un guardamano stretto.\nA differenza delle altre armi filippine (come ad esempio il kriss o il barong) il kampilan viene usato con due mani, ed \u00e8 disegnato per dare colpi netti e taglienti ad ampio raggio.\nMolte fonti storiche riferiscono che un singolo colpo di kampilan ben piazzato poteva tagliare un uomo in due dalla testa all'inguine.\nNella storia e nella cultura antica filippina compare spesso l'immagine di questa spada. Nelle Filippine si dice infatti che il grande esploratore Ferdinando Magellano sia perito sotto i colpi di quest'arma durante la battaglia di Mactan, avvenuta il 27 aprile del 1521. Il kampilan \u00e8 anche citato in molti racconti epici delle Filippine come ad esempio l\"'Hinilawod\" della trib\u00f9 degli Hiligaynon o come \"Biag ni Lam-Ang\" degli ilocano.\nNei libri del famoso autore di avventure, Emilio Salgari, il kampilan(g) \u00e8 l'arma da combattimento dei dayaki, il popolo selvaggio che appoggia Sandokan nella guerra contro i colonizzatori inglesi del regno di Sarawak.\nIl kampilan giamaicano.\nIl kampilan giamaicano aveva un'impugnatura biforcuta come quello malese. La sua lama era per\u00f2 dritta e assai stretta con la punta finale uguale a quella di una sciabola d'abbordaggio.\nEra lungo circa 100\u00a0cm."}
{"id": "2217636", "revid": "1573940", "url": "https://it.wikipedia.org/wiki?curid=2217636", "title": "Marcelino S\u00e1nchez", "text": "Biografia.\nFamoso per il film culto di Walter Hill \"I guerrieri della notte\" (\"The Warriors\") dove interpretava Rembrandt, il componente della banda incline ai graffiti pi\u00f9 che a menare le mani. Ha recitato anche nella serie \"The Bloodhoungh Gang\" e in \"Hill Street Blues\".\nMarcelino S\u00e1nchez mor\u00ec nella sua casa a Hollywood il 21 novembre 1986, a 28 anni, per un cancro correlato all'AIDS."}
{"id": "2217637", "revid": "486946", "url": "https://it.wikipedia.org/wiki?curid=2217637", "title": "Greenwich Hospital", "text": ""}
{"id": "2217638", "revid": "156341", "url": "https://it.wikipedia.org/wiki?curid=2217638", "title": "En Nombre del Amor", "text": ""}
{"id": "2217640", "revid": "729019", "url": "https://it.wikipedia.org/wiki?curid=2217640", "title": "Egidio Osio", "text": "Biografia.\nEgidio Osio nacque a Milano il 16 giugno 1840 da Nicola e Teresa Prina. Il padre apparteneva ad una famiglia nobile di rango comitale molto nota in Milano, dedita sin dal medioevo alla mercatura ed al negozio della seta (i suoi antenati avevano costruito la Loggia degli Osii in Piazza Mercanti).\nFu allievo del Collegio Longone retto dai Padri Barnabiti che gli inculcarono principi religiosi e patriottici, premiandolo tra gli allievi pi\u00f9 meritevoli. Pass\u00f2 quindi al Collegio Borromeo di Pavia per intraprendere gli studi di giurisprudenza ma vi trascorse un solo anno. Nella primavera del 1859, infatti, pass\u00f2 clandestinamente in Piemonte per arruolarsi come soldato semplice volontario nell'Armata Sarda \u2013 10\u00ba Reggimento, Brigata Regina, che faceva parte della Divisione comandata dal Generale Garibaldi \u2013 e combatt\u00e9 nella Seconda guerra di indipendenza italiana.Frequent\u00f2 quindi la Accademia Militare ottenendo il grado di Sottotenente nel 1860. Partecip\u00f2 alla Campagna nell'Italia meridionale, meritandosi una Menzione onorevole alla presa di Capua (2.11.1860) e, nel 1861, contro il brigantaggio.\nNel 1867/68 prese parte, come Osservatore Militare, alla spedizione inglese in Abissinia contro il negus Teodoro II. Dal 1879 fu Addetto Militare presso la Regia Ambasciata italiana a Berlino, carica che in precedenza gli era stata negata dal ministro della guerra generale Cesare Ricotti-Magnani che lo credeva autori di libelli apparsi su di lui e col quale poi chiar\u00ec le proprie posizioni. Durante il periodo berlinese, il colonnello Osio frequent\u00f2 assiduamente la corte imperiale e strinse una particolare amicizia col figlio del \"Kaiser\" Guglielmo I di Germania, il principe Friedrich Wilhelm Nikolaus di Prussia. Fu proprio quest'ultimo alcuni anni dopo a consigliarlo a re Umberto I come tutore per suo figlio Vittorio Emanuele. Il 9 maggio 1881, quindi, venne chiamato a corte con le funzioni di Vice Governatore di S.A.R. il Principe Ereditario, della cui educazione fu l'unico responsabile; uomo duro e severo era solito dire: \"il Principe \u00e8 libero di fare tutto quello che voglio io\".\nPrese congedo nel novembre 1889, quando Vittorio Emanuele comp\u00ec vent'anni ed ottenne il rango di colonnello, divenendo cos\u00ec parigrado al suo maestro, motivo per cui si proponeva sconveniente che il giovane principe rimanesse ancora \"sotto tutela\".\nIntanto, nell'ottobre del 1886, Osio aveva preso in sposa Maria Scanzi (1865-1945), figlia dell'avvocato Giuseppe (1810-1890), da cui ebbe tre figli: Umberto (1888-1919), Anna Teresa (1890-1950) e Nicoletta (1899-1977).\nPromosso Maggior Generale nel 1892 e Tenente Generale nel 1898, venne quindi nominato Comandante della Divisione Militare di Milano, su suggerimento del suo predecessore il gen. Bava Beccaris.\nMor\u00ec a Milano il 27 marzo 1902.\nBibliografia.\nDizionario Biografico degli Italiani : OSIO, Egidio Maria"}
{"id": "2217641", "revid": "827882", "url": "https://it.wikipedia.org/wiki?curid=2217641", "title": "Carl Milles", "text": "Il suo stile \"accademico moderno\" pu\u00f2 ricordare, pur nei diversi intenti ed aspetti contestuali, quello del suo omologo norvegese Gustav Vigeland.\nBiografia.\nNato da August Emil Sebastian \"Mille\" Andersson (1843-1910) e Walborg Alfhild Maria Tisell (1846-1879). Fu allievo di Rodin a Parigi (1897-1904), scolp\u00ec ritratti storici, vari monumenti a Stoccolma (monumento all'industria) ed eleganti fontane (Fontana di Orfeo) a Stoccolma e a Malm\u00f6, nei pressi della Malm\u00f6 Opera. Nei primi anni del Novecento egli e sua moglie Olga fecero costruire Millesg\u00e5rden, villa privata di Liding\u00f6 adibita successivamente a museo."}
{"id": "2217648", "revid": "22475", "url": "https://it.wikipedia.org/wiki?curid=2217648", "title": "USA Hawks", "text": "USA Hawks (o semplicemente Hawks) \u00e8 un club statunitense di rugby XV fondato nel 2005 dal comitato NA4 e dalla Federazione statunitense.Milita, insieme a Canada East, Canada West e USA Falcons nella North America 4, il campionato che unisce le franchigie canadesi e statunitensi.\nStatistiche.\n\u00a0\u00a0\u00a0\u00a0\u00a0\u00a0Jason Kelly (4)\n\u00a0\u00a0\u00a0\u00a0\u00a0\u00a0Jason Kelly (34)\n\u00a0\u00a0\u00a0\u00a0\u00a0Canada West 98 - 0 Hawks\n\u00a0\u00a0\u00a0\u00a0\u00a0Canada East 5 - 32 Hawks\n\u00a0\u00a0\u00a0\u00a0\u00a0Canada West 98 - 0 Hawks"}
{"id": "2217657", "revid": "48193", "url": "https://it.wikipedia.org/wiki?curid=2217657", "title": "Agente di contrasto", "text": ""}
{"id": "2217663", "revid": "228587", "url": "https://it.wikipedia.org/wiki?curid=2217663", "title": "Docking", "text": ""}
{"id": "2217678", "revid": "287204", "url": "https://it.wikipedia.org/wiki?curid=2217678", "title": "Gran Premio di Monaco 2004", "text": "Il Gran Premio di Monaco 2004 \u00e8 stato un Gran Premio di Formula 1 disputato il 23 maggio 2004 sul circuito cittadino di Monaco. La gara vide la prima ed unica vittoria in Formula 1 di Jarno Trulli, su Renault. Il pilota italiano, autore anche della pole position, interruppe la serie di cinque vittorie consecutive messa a segno da Michael Schumacher, costretto nell'occasione al ritiro per un incidente. Completarono il podio Jenson Button su BAR-Honda e Rubens Barrichello su Ferrari.\nVigilia.\nAspetti sportivi.\nIl circuito di Monaco fu dotato di una nuova corsia dei box, molto pi\u00f9 ampia della precedente. Grazie a questo ampliamento tutte le scuderie ebbero accesso a dei garage separati nei quali era possibile ricoverare le vetture e il limite di velocit\u00e0 in corsia box fu aumentato a 80 km/h. Il muretto dei box rimase affacciato sul rettilineo di partenza, dando per\u00f2 le spalle all'ingresso dei nuovi garage.\nLa corse il fine settimana monegasco con una speciale livrea dedicata al lancio della pellicola \"Ocean's Twelve\" e, come ulteriore operazione di marketing, sul musetto delle monoposto di Klien e Webber vennero incastonati due diamanti del valore di 300.000 dollari l'uno; tuttavia un incidente occorso alla R5 dell'austriaco fece s\u00ec che il suo brillante venisse smarrito in pista e mai pi\u00f9 ritrovato.\nAspetti tecnici.\nLa FIA mise definitivamente al bando le paratie verticali sul profilo principale dell'alettone posteriore, introdotte a inizio stagione dalla BAR e oggetto di diverse polemiche e limitazioni nelle gare precedenti. Come di consueto, le scuderie adattarono le proprie monoposto alle peculiari caratteristiche del circuito monegasco, adottando assetti particolarmente morbidi in modo da ottimizzare la trazione e aumentando l'altezza da terra. Rispetto ad alcune edizioni precedenti non furono, per\u00f2, portate in pista delle soluzioni stravaganti nel tentativo di massimizzare il carico aerodinamico.\nRenault e Ferrari furono le scuderie maggiormente attive. La scuderia francese dot\u00f2 le proprie monoposto di due tiranti in carbonio, fissati alla scocca e alla parte terminale del motore, per aumentarne la rigidit\u00e0 torsionale. La Renault aveva adottato la stessa soluzione anche negli anni precedenti, quando montava sulle proprie vetture motori a V \"larga\" (111\u00b0), ma la aveva accantonata a inizio stagione in virt\u00f9 del passaggio a propulsori pi\u00f9 convenzionali, con un angolo tra le bancate di 72 gradi. La Ferrari, invece, introdusse sulle F2004 di Schumacher e Barrichello delle nuove ciminiere di sfogo dei radiatori, orientate verso l'esterno e aventi funzioni di miglioramento dei flussi d'aria nella zona posteriore della monoposto, oltre che di sfogo del calore.\nProve libere.\nCome nelle gare precedenti, BAR, Jaguar, Toyota, Jordan e Minardi schierarono in pista una terza vettura (affidata rispettivamente a Anthony Davidson, Bj\u00f6rn Wirdheim, Ricardo Zonta, Timo Glock e Bas Leinders) nelle due sessioni di prove libere, disputate come d'abitudine a Monaco il gioved\u00ec e non il venerd\u00ec.\nI tempi migliori nella prima sessione di prove libere di gioved\u00ec furono i seguenti:\nI tempi migliori nella seconda sessione di prove libere di gioved\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nJarno Trulli conquist\u00f2 la prima pole position della sua carriera, battendo per circa tre decimi Ralf Schumacher. Il pilota tedesco venne, per\u00f2, retrocesso di dieci posizioni sullo schieramento per aver sostituito il motore sulla sua vettura. Il secondo posto fu quindi assegnato a Button, seguito da Alonso, Michael Schumacher, R\u00e4ikk\u00f6nen, Barrichello, Sato e Coulthard; il gruppo dei primi dieci fu completato da Montoya e Fisichella.\nGara.\nResoconto.\nLa procedura di partenza dovette essere ripetuta a causa della Toyota di Panis, che rimase ferma in griglia all'avvio del giro di formazione. Il pilota francese riusc\u00ec a rimettere in moto la vettura solo grazie all'aiuto dei meccanici, partendo poi dalla corsia box. La gara fu, di conseguenza, accorciata di un giro.\nAl via scatt\u00f2 bene Trulli, che mantenne la prima posizione. Alle sue spalle si inser\u00ec il suo compagno di squadra Alonso, seguito da Button, Sato, autore di una buona partenza dalla settima posizione, R\u00e4ikk\u00f6nen, Michael Schumacher e Barrichello. Gi\u00e0 durante il primo giro dal retrotreno della vettura di Sato cominci\u00f2 a fuoriuscire del fumo, in modo via via pi\u00f9 evidente: il pilota giapponese continu\u00f2 per\u00f2 la sua gara e nel corso del terzo passaggio il motore Honda della sua BAR cedette, inondando la pista d'olio e creando un enorme nuvola di fumo. Sato si spost\u00f2 dalla traiettoria, ma la visibilit\u00e0 nel tratto di pista coinvolto fu decisamente compromessa; nel rallentamento generale che segu\u00ec, Fisichella tampon\u00f2 violentemente la McLaren di Coulthard. La Sauber del pilota romano si capovolse, ma fortunatamente Fisichella rimase illeso.\nPer sgombrare la pista dai detriti e dalle vetture incidentate la direzione gara fece entrare in pista la safety car, che rientr\u00f2 ai box al termine del settimo passaggio. Montoya approfitt\u00f2 della ripartenza per sorpassare Barrichello alla prima curva, conquistando la sesta posizione; in testa alla corsa le due Renault allungarono sugli inseguitori. Il primo ad effettuare il proprio pit stop, nel corso del 13\u00ba giro, fu Montoya. Il pilota colombiano fu imitato cinque tornate pi\u00f9 tardi da Button, mentre sei giri dopo riforn\u00ec R\u00e4ikk\u00f6nen. Nei giri successivi anche tutti gli altri piloti di testa tornarono ai box: al termine della prima serie di soste ai box Trulli continu\u00f2 a condurre davanti ad Alonso, Michael Schumacher (autore anche del giro pi\u00f9 veloce in gara nel tentativo riuscito di sopravanzare Button e R\u00e4ikk\u00f6nen), Button e R\u00e4ikk\u00f6nen. Il finlandese fu, per\u00f2, costretto al ritiro al 27\u00ba giro, quando sulla sua McLaren si verific\u00f2 un guasto al motore che spinse la squadra a fermarlo precauzionalmente.\nNello stesso momento, Montoya super\u00f2 Heidfeld, conquistando la settima posizione: il colombiano aveva, per\u00f2, perso posizioni per via del rifornimento anticipato, che lo aveva fatto arretrare dietro a Barrichello e Da Matta. Non ci furono ulteriori cambi di posizione fino al 40\u00ba passaggio, quando Alonso, durante un tentativo di doppiaggio ai danni di Ralf Schumacher, rallentato da problemi al cambio, usc\u00ec di traiettoria sotto il tunnel, perdendo il controllo della monoposto e sbattendo violentemente contro le barriere.\nL'incidente dissemin\u00f2 la pista di detriti, al punto da richiedere un nuovo ingresso in pista della safety car. Tutti i piloti tranne i due della Ferrari ne approfittarono per effettuare il secondo rifornimento. Michael Schumacher si trov\u00f2 cos\u00ec in testa, seguito da Montoya (quarto e doppiato), Trulli e Button. Nel corso del 45\u00ba giro la vettura di sicurezza si prepar\u00f2 a farsi da parte: per scaldare le gomme, Schumacher fren\u00f2 bruscamente all'uscita del tunnel cogliendo di sorpresa Montoya, che lo tampon\u00f2.\nLa vettura del tedesco si intravers\u00f2, andando a sbattere contro le barriere e danneggiandosi irreparabilmente, mentre Montoya usc\u00ec indenne dall'incidente e pot\u00e9 proseguire la sua corsa. Al termine del Gran Premio Montoya e Schumacher furono convocati in direzione gara, senza per\u00f2 che a nessuno dei due venissero inflitte sanzioni per l'incidente. La vettura di sicurezza rientr\u00f2 comunque ai box: alla ripartenza, Trulli conduceva davanti a Button, Barrichello, Montoya, Da Matta, Massa, Heidfeld, Ralf Schumacher, Panis e Baumgartner. Il pilota italiano increment\u00f2 immediatamente il proprio vantaggio sugli inseguitori, mentre Barrichello, con un rifornimento effettuato in meno, non riusc\u00ec ad insidiare Button che lo precedeva. Al 52\u00ba giro Da Matta dovette effettuare un drive-through di penalit\u00e0 per aver superato il limite di velocit\u00e0 in corsia box, perdendo la quinta posizione a vantaggio di Massa. A quattro giri dal termine si ritir\u00f2 Ralf Schumacher.\nNegli ultimi giri Button recuper\u00f2 gran parte del vantaggio di Trulli, portandosi a meno di un secondo di distacco. Il pilota italiano, per\u00f2, non commise errori e conquist\u00f2 la prima ed unica vittoria in carriera davanti all'inglese e a Barrichello, ultimo pilota a pieni giri. A punti chiusero Montoya, Massa, Da Matta, Heidfeld e Panis.\nFonti.\nTutti i dati statistici sono tratti da Autosprint n.21/2004"}
{"id": "2217688", "revid": "2043381", "url": "https://it.wikipedia.org/wiki?curid=2217688", "title": "Maga Ercole", "text": "La Maga Ercole \u00e8 una fabbrica produttrice di fisarmoniche e organetti con sede a Stradella.\nCenno storico.\nFu fondata nel 1895 ed \u00e8 una delle pi\u00f9 antiche ditte produttrici di fisarmoniche ancora in attivit\u00e0. Ha partecipato a numerose manifestazioni ricevendo anche alcuni premi."}
{"id": "2217689", "revid": "123920332", "url": "https://it.wikipedia.org/wiki?curid=2217689", "title": "Generation X (album)", "text": "Generation X \u00e8 l'omonimo album di debutto del gruppo musicale punk britannico Generation X, pubblicato nel 1978 dalla EMI.\nIl disco.\nSpesso l'album \u00e8 considerato atipico rispetto al punk dell'epoca, ad esempio per le linee di chitarra pi\u00f9 complesse e per la presenza della power ballad \"Kiss Me Deadly\", che in qualche misura anticipa le ballate hair metal degli anni ottanta.\nCrediti.\nFormazione:"}
{"id": "2217690", "revid": "767487", "url": "https://it.wikipedia.org/wiki?curid=2217690", "title": "Vincenzo Bellavere", "text": "Nonostante sia stato una figura abbastanza minore nella scuola veneziana, egli \u00e8 stato un competente compositore di madrigali e scrisse alcune opere nello stile policorale veneziano. \nBiografia.\nNulla si sa di lui prima della sua comparsa come organista presso la Cattedrale di Padova nel 1567. Nello stesso anno cerc\u00f2 invano di ottenere il prestigioso posto di primo organista presso la detta Cattedrale. Nel 1568 acquis\u00ec la posizione di primo organista presso la Scuola Grande di San Rocco, un'istituzione veneziana prestigiosa quasi come quella della Basilica di San Marco; ricopr\u00ec questo incarico fino al 1584 anno in cui torn\u00f2 a Padova per tenere, presso la cattedrale, il posto di primo organista, per il quale aveva inutilmente concorso in precedenza. Nel dicembre 1585 venne licenziato dal suo posto di lavoro a Padova, probabilmente a causa di un'assenza ingiustificata, ma torn\u00f2 a Venezia per diventare organista presso la Chiesa di Santo Stefano (Venezia). Nel 1586 divenne primo organista a San Marco, posto appena liberato da Andrea Gabrieli; cos\u00ec fu organista a fianco di Giovanni Gabrieli, che fu il secondo organista. Purtroppo mor\u00ec dopo soli nove mesi dall'assunzione dell'incarico. \nBellavere fu un compositore di talento e sarebbe potuto diventare un importante membro della scuola veneziana, ma la sua carriera venne troncata dalla morte prematura. \nOpere.\nBellavere scrisse, oltre ad opere per tastiera (fu un organista), opere corali, in particolare madrigali in uno stile leggero che ricorda quello di Andrea Gabrieli, nonch\u00e9 quattro mottetti e due serie del Magnificat. \nI suoi ultimi lavori presentano un utilizzo dello stile a coro multiplo e gruppi strumentali tipico di Giovanni Gabrieli, e che \u00e8 il segno distintivo della scuola veneziana."}
{"id": "2217692", "revid": "965765", "url": "https://it.wikipedia.org/wiki?curid=2217692", "title": "Catone in Utica (Bach)", "text": "Catone in Utica \u00e8 un dramma per musica in tre atti del compositore tedesco Johann Christian Bach su libretto di Pietro Metastasio.\nFu rappresentata per la prima volta il 4 novembre 1761 al Teatro San Carlo di Napoli con Anton Raaff."}
{"id": "2217695", "revid": "247222", "url": "https://it.wikipedia.org/wiki?curid=2217695", "title": "Inferno (Metamorfosi)", "text": "Inferno \u00e8 un concept album dei Metamorfosi, ispirato dalla Divina Commedia dantesca e pubblicato dalla Vedette Records nel 1973.\nTracce.\nTesti e musiche di: Jimmy Spitaleri, Enrico Olivieri e Roberto Turbitosi\nTesti e musiche di: Jimmy Spitaleri, Enrico Olivieri e Roberto Turbitosi"}
{"id": "2217697", "revid": "138365", "url": "https://it.wikipedia.org/wiki?curid=2217697", "title": "Richard Haller", "text": ""}
{"id": "2217703", "revid": "729019", "url": "https://it.wikipedia.org/wiki?curid=2217703", "title": "Stazione di Cergy-Pr\u00e9fecture", "text": "Cergy - Pr\u00e9fecture \u00e8 una delle stazioni ferroviarie di Cergy. La stazione \u00e8 stata inaugurata il 29 marzo 1988 e riceve treni dalla Gare Saint-Lazare, nonch\u00e9 dalla RER.\nLa stazione \u00e8 sotterranea e ha due piattaforme. Il consiglio del dipartimento ha la sua sede vicino alla stazione (da qui il suo nome).\nCergy - Pr\u00e9fecture ha solo due piattaforme, situata tra i due binari. I muri a livello della piattaforma sono stati dipinti con graffiti e messaggi di pace in modo da scoraggiare i vandali. L'atmosfera generale della stazione \u00e8 piuttosto oscura, ma sicura, infatti il TVCC la controlla."}
{"id": "2217705", "revid": "6923", "url": "https://it.wikipedia.org/wiki?curid=2217705", "title": "Rogue antispyware", "text": "Con il termine Rogue antispyware vengono generalmente definiti tutti quei Malware riuniti sotto al nome di Rogue o FraudTool che si \"mascherano\" come innocui programmi antispyware. Sono spesso reperibili gratuitamente e il loro obiettivo principale \u00e8 quello di spingere l'utente ad acquistare una versione completa del programma in questione, sostenendo che nel computer siano presenti molteplici minacce informatiche. Spesso questi programmi, come Antivirus 2008, sono difficili da rimuovere dal PC.\nMetodi di persuasione.\nQuesti malware, per spingere l'utente ad acquistare una versione completa, usano le seguenti tecniche:\nEffetti su un sistema colpito.\nI rogue Antispyware colpiscono quasi sempre della famiglia Windows NT, come Windows 7, Windows 8.1 o Windows 10\nProvocano:\nRogue antispyware installati senza che l'utente lo voglia.\nAlcuni Rogue antispyware come Antivirus 2008, Malware Defense, SpywareGuard 2008 e SpySheriff sono installati senza il consenso dell'utente da malware, come Vundo o Zlob."}
{"id": "2217713", "revid": "138365", "url": "https://it.wikipedia.org/wiki?curid=2217713", "title": "John Cart", "text": ""}
{"id": "2217714", "revid": "729019", "url": "https://it.wikipedia.org/wiki?curid=2217714", "title": "Volcom Entertainment", "text": "Volcom Entertainment \u00e8 la casa discografica posseduta da Volcom Inc. con sede a Costa Mesa in California. Fondata nel 1995, tuttora comprende i seguenti gruppi:"}
{"id": "2217715", "revid": "33751", "url": "https://it.wikipedia.org/wiki?curid=2217715", "title": "Apertura e clausura", "text": ""}
{"id": "2217718", "revid": "92723", "url": "https://it.wikipedia.org/wiki?curid=2217718", "title": "Marmo di Chiampo", "text": "Il marmo di Chiampo, \u00e8 un tipo di calcare usato in edilizia, utilizzato per ogni tipo di rivestimento, sia interno che esterno, di scale e colonne. Il nome gli deriva dal torrente Chiampo e dall'omonima valle in provincia di Vicenza. L'estrazione del marmo di Chiampo risale al primo Medioevo ma, a partire dal XX secolo, esauritesi le materie prime, l\u2019attivit\u00e0 produttiva principale della valle \u00e8 passata dall'estrazione al commercio e alla lavorazione del marmo.\nVantaggi.\nMolto versatile e malleabile, elegante e luminoso, il marmo di Chiampo, essendo composto di grana minuta e compatta, pu\u00f2 essere tagliato con facilit\u00e0 e senza errori; la pioggia inoltre non gli provoca danni.\nTipologie.\nFra i vari tipi si ricorda il \"chiampo perla\" di colore crema tendente al giallo, il \"chiampo mandorlato\", il \"chiampo paglierino\", il \"chiampo rosa\" e il \"tavernelle bianco perlato\", diffuso nella zona di Cornedo Vicentino presso Valdagno."}
{"id": "2217719", "revid": "965765", "url": "https://it.wikipedia.org/wiki?curid=2217719", "title": "Alessandro nell'Indie (Bach)", "text": " Alessandro nell'Indie \u00e8 un dramma per musica in tre atti del compositore tedesco Johann Christian Bach su libretto di Pietro Metastasio. L'opera fu rappresentata per la prima volta il 20 gennaio 1762 al Teatro San Carlo di Napoli con Anton Raaff assieme alla cantata per tre voci \"La pace all'alma mia\".\nRipresa in tempi moderni e registrazione.\nIl dramma in tempi moderni fu rappresentato per la prima volta (e registrato) il 24 giugno 2000 al Schlosstheater di Potsdam; l'esecuzione fu affidata all'orchestra \"Akademie f\u00fcr Alte Musik\" sotto la direzione di Andreas Sperling."}
{"id": "2217721", "revid": "216538", "url": "https://it.wikipedia.org/wiki?curid=2217721", "title": "Fragile virt\u00f9", "text": ""}
{"id": "2217725", "revid": "1005847", "url": "https://it.wikipedia.org/wiki?curid=2217725", "title": "Elezioni parlamentari in Islanda del 2009", "text": "Le elezioni parlamentari in Islanda del 2009 si tennero il 25 aprile per il rinnovo dell'Althing. In seguito all'esito elettorale, J\u00f3hanna Sigur\u00f0ard\u00f3ttir, espressione di Alleanza Socialdemocratica, fu confermata Primo ministro."}
{"id": "2217728", "revid": "118834", "url": "https://it.wikipedia.org/wiki?curid=2217728", "title": "La casa de Bernarda Alba", "text": ""}
{"id": "2217738", "revid": "122122679", "url": "https://it.wikipedia.org/wiki?curid=2217738", "title": "Johnny Chambers", "text": "Johnny Chambers, pi\u00f9 conosciuto come Johnny Quick, \u00e8 un personaggio dei fumetti pubblicati dalla DC Comics. \u00c8 un supereroe della Golden Age con il potere della supervelocit\u00e0. Apparve principalmente in \"More Fun Comics\" negli anni trenta-cinquanta. Negli anni ottanta le avventure di Johnny Quick furono connesse alla realt\u00e0 di Terra-2 della DC Comics; ci\u00f2 avvenne nelle pagine del fumetto \"All-Star Squadron\".\nBiografia del personaggio.\nOrigini.\nJohnny Quick \u00e8 in realt\u00e0 Johnny Chambers, un fotografo di attualit\u00e0 per il \"Sees-All/Tells-All News\". Invoca il suo potere recitando una formula matematica (\"3x2(4YZ)4A\") insegnatagli dal suo guardiano d'infanzia, il Professor Gill, che a sua volta l'aveva ottenuta da un'iscrizione trovata sulla tomba di un faraone. Dopo aver imparato il segreto per ottenere velocit\u00e0 sovrumana, Johnny scelse di operare mantenendo segreta la sua identit\u00e0.\nInizi.\nNel settembre 1941 Johnny Chambers indossa la sua uniforme scarlatta per la prima volta. All'inizio lavora da solo, quindi ottiene l'aiuto del suo amico e collega Tubby Watts. Nel dicembre dello stesso anno, tuttavia, avviene una svolta nella vita di Johnny. Mentre \u00e8 in missione a Los Angeles, \u00e8 un degli ultimi a vedere Flash prima del rapimento di un uomo misterioso su richiesta del criminale viaggiatore temporale Per Degaton. A causa di un paradosso temporale provocato dalla tecnologia del 1947 del Dottor Zee, gli eventi di quella prima settimana di dicembre, tutti collegati all'intrusione del criminale dal futuro, vennero annullati come se non fossero accaduti quando Degaton ritorn\u00f2 nel futuro. Sebbene Johnny Chambers abbia perso i ricordi dei dettagli di quella settimana (alla stregua degli altri supereroi e di Degaton stesso), alla fine da eroe solitario pass\u00f2 ad essere un membro dell'All-Star Squadron del Presidente Roosevelt.\nQuell'avventura cruciale comincia con Johnny che segue le tracce dei membri scomparsi della Justice Society of America. Si fa strada fino a Washington e incontra per la prima volta Libby Lawrence. Come Johnny Quick incontr\u00f2 Liberty Belle, Plastic Man, Dottor Mid-Nite, Hawkman, Robotman e Atomo e insieme con loro incontra il Presidente Roosevelt. Racconta loro dell'attacco dei Giapponesi alla flotta statunitense a Pearl Harbor. Il Presidente Roosevelt annuncia a questa manciata di eroi il suo desiderio che la JSA mobiliti tutti gli eroi in costume d'America in una singola unit\u00e0, una All-Star Squadron, che risponda direttamente al Presidente. La loro prima missione \u00e8 di volare verso la costa occidentale e cercare ogni sabotatore e, auspicabilmente, prevenire agni attacco giapponese in territorio statunitense.\nProprio quel giorno Johnny aiuta a salvare San Francisco nonch\u00e9 la citt\u00e0 di Monterey dai piloti ipnotizzati da Degaton e dai loro Zero. Aiuta anche i suoi compagni mentre \u00e8 nel super-sottomarino di Degaton. Gli eroi insieme utilizzano quindi i loro poteri per viaggiare fino alle Hawaii per vedere le terribili conseguenze dell'attacco di Pearl Harbor. Vedono anche di persona gli effetti sovrannaturali della Lancia del Destino e del Santo Graal, e impararono che anche i superuomini possono essere manipolati dalla magia. L'Asse adesso ha un invisibile barriera sui suoi fronti tattici che pu\u00f2 imbrigliare qualsiasi uomo magico e costringerlo a combattere per la tirannia.\nFin dal loro primo incontro fra Johnny e Libby c'\u00e8 un'evidente attrazione e presto sfocia in una relazione sentimentale, che sopravvive a molte prove nel corso dei mesi successivi. In particolare quando Libby assume la responsabilit\u00e0 di presidente della squadra, ma ci\u00f2 malgrado la relazione perdura e i due si sposano il 1\u00ba aprile 1942.\nIn quei primi mesi con gli All-Star Johnny e la squadra sono attivamente coinvolti dal Presidente Roosevelt nella visita al Primo Ministro inglese Winston Churchill. Non solo Johnny protegge il Primo Ministro dai nazisti, dal Super-Nazista chiamato Barone Blitzkrieg, e dal plagiato POWs (nella persona del Comandante Acciaio), salva anche la Statua della Libert\u00e0 e il Monumento nazionale dagli attacchi dei simpatizzanti nazisti. Viaggia anche nello Yucat\u00e1n, nei giorni prima di Natale al fine di aiutare Carter Hall nel soccorrere la sua fidanzata Shiera Sanders. Anche qui si scontra con i nazisti e i loro simpatizzanti messicani.\nI primi di gennaio trovano Johnny presente quando un velivolo a forma di occhio sorvola Washington. Da esso si materializza un alto essere che afferma di essere Akhet, un alieno e rappresentante della Confraternita Binaria Spaziale. Tutto ci\u00f2 \u00e8 orchestrato da Hath-Set. Questo alieno e la nave aliena appaiono su molte citt\u00e0 e luoghi del mondo e il messaggio \u00e8 sempre lo stesso: \u00abTutte le Nazioni della Terra devono arrendersi a Akhet, emissario della Confraternita. Tutti coloro che resisteranno saranno cancellati\u00bb. Per un breve momento nella storia della terribile guerra mondiale, tutti i leader si unirono contro una minaccia comune. Hitler, Mussolini e Tojo mandarono messaggi a Roosevelt e Churchill in cui affermano che sono pronti ad unirsi a loro in una difesa comune contro l'alieno. Quest'unione non si avverer\u00e0, tuttavia, dato che vari eroi dell'All-Star Squadron riuscirono a scoprire l'inganno e a sconfiggere Hath-Set.\nNei primi di febbraio i membri della ex JSA sono nuovamente scomparsi. Un incontro d'emergenza dell'All-Star prende luogo e Tarantola viene invitata per la prima volta. L'incontro viene interrotto da un attacco del folle \"Fiabesco\" Fenton e dopo aver avuto a che fare con lui, l'All-Star si avvia verso la sede della Fiera mondiale di New York del 1939 dove una minaccia misteriosa viene diffusa in codice Morse. Ci\u00f2 risulta nell'incontro dell'All-Star, che per la prima volta incontra Brain Wave. Entro la Perisfera il gruppo trova il corpo comatoso dei membri della JSA e gli viene dato un ultimatum: entrare nel mondo dei sogni creato dal criminale e salvare gli eroi all'interno o essere uccisi. Johnny e compagni entrano nel mondo onirico ma falliscono allo stesso modo dei grandi della JSA. Solo il puntuale intervento di Lanterna Verde (Alan Scott) salva gli eroi e distrugge le macchine del sogno. Dopo la sconfitta di Brain Wave il gruppo sceglie Perisphere e Trylon come nuovi quartier generali.\nQuest'avventura li porta rapidamente alla successiva in cui Johnny si trova con Danette Reilly quando vengono attaccati da un uomo che si definisce Cyclotron, senza riuscire ad impedirgli di rapire Danette. Johnny si unisce a Robotman e al Comandante Acciaio e presto scoprono che Cyclotron \u00e8 solo un tirapiedi di Ultra-Humanite. Dopo un'altra battaglia, Robotman viene catturato. Nei panni del suo alter ego, Johnny si presenta al Carole Lombard Memorial War Bond Drive a Manhattan. Guarda caso, capita che il luogo sia il posto previsto per il prossimo attacco di Ultra-Humanite. Sebbene riesca a salvare molte vite, Johnny rimane gravemente feito e viene portato in ospedale. Dopo aver lasciato l'ospedale dopo pochi giorni, si fa strada verso la Perisfera e si incontra con un gruppo di uomini misteriosi, tra cui Flash. L'All-Star Squadron ha gi\u00e0 viaggiato in tre diverse citt\u00e0 in pericolo di disastri pianificati da Ultra-Humanite: Brooklyn, Detroit, Los Angeles ed ebbero varie perdite. Johnny si unisce ai gruppi e insieme sconfissero il nemico.\nJohnny Quick e Quicksilver.\nDurante la guerra, Johnny incontra altri velocisti, Flash e Quicksilver (Max Mercury). Quicksilver diventa il mentore di Johnny, sebbene Johnny non prenda troppo seriamente i consigli che gli elargisce. Nel 1948 Quicksilver scompare e negli anni cinquanta si ritira dal ruolo di eroe. Riappare negli anni sessanta e salva Johnny da Savitar. I due si battono insieme contro il nemico, che scompare in un lampo di luce e non riapparir\u00e0 per decenni. Johnny, da parte sua, raramente indosser\u00e0 il costume dopo queste vicende e si concentrer\u00e0 su altri aspetti della sua vita.\nStoria recente.\nNegli anni cinquanta, dopo essersi ritirato, Johnny comincia delle ricerche sulla formula che blocca la velocit\u00e0. Quicksilver gli disse che la formula era semplicemente il suo modo di connettersi al potere interdimensionale, altrimenti noto come forza della velocit\u00e0. Gli scienziati non credono all'idea che la formula gli dia i poteri, ma ritengono invece che la loro origine sia genetica. La teoria non convince Johnny che cerca la sua spiegazione nelle arti mistiche, vedendo la formula come un mantra che sblocca il suo potenziale.\nQuesta teoria ha effetto su Johnny, che inizia a tenere lezioni e seminari nelle universit\u00e0, cercando di predicare questa nuova filosofia al mondo. Con questo obiettivo fonda la Quickstart Enterprises, che crea e avalla prodotti di qualit\u00e0 discutibile, con videocassette con le lezioni di Johnny. Questo porta sua moglie Libby a lasciarlo, imbarazzata.\nGrazie alle sue capacit\u00e0 l'invecchiamento di Johnny \u00e8 ritardato, mantenendolo giovane e vigoroso, nonostante la sua et\u00e0. Quando la Justice Society of America torna dopo una lunga assenza, Johnny li assiste occasionalmente. Insieme alla JSA, Johnny affronta il supercriminale Extant durante l'evento temporale conosciuto come Ora zero. Come gli altri eroi presenti, Johnny viene notevolmente invecchiato dal supercriminale. Sebbene sia invecchiato fisicamente, non rinuncia alla sua attivit\u00e0 supereroistica e con sua figlia Jesse Chambers (che ha deciso di farsi chiamare Jesse Quick) aiuta ad addestrare il giovane Impulso.\nDestino finale.\nQualche tempo pi\u00f9 tardi, Johnny si incontra con Iris Allen, vedova di Barry Allen, che lo avverte che c'erano i guai in arrivo per gli usufruitori della forza della velocit\u00e0. Johnny rifiut\u00f2 di credere che il suo potere non fosse suo, fino al momento in cui si ritrov\u00f2 senza velocit\u00e0, grazie alla manipolazione del ritornato Savitar. Johnny viene forzato ad accettare l'esistenza della forza della velocit\u00e0.\nNella battaglia finale con Savitar, Johnny Quick si sacrifica per salvare la vita di sua figlia e corre nella forza della velocit\u00e0, fondendosi con essa. In \"Crisi infinita\" n. 4, assiste Max Mercury e Bart Allen nel confinare l'omicida Superboy-Prime portandolo nella forza della velocit\u00e0.\nAlleati.\nJohnny Chambers ha avuto come assistente e confidente il collega e amico Tubby Watts. Lavor\u00f2 con lui, si innamor\u00f2 e si spos\u00f2 con Libby Lawrence, alias Liberty Belle, e lavor\u00f2 con tutti i membri dell'All-Star Squadron del tempo di guerra. Durante il suo periodo nel gruppo, Johnny incontr\u00f2 i membri della Justice Society of America e svilupp\u00f2 una forte ma amichevole rivalit\u00e0 con Jay Garrick, il primo Flash.\nJohnny Quick riapparve brevemente durante \"Crisi Infinita\", insieme con Max Mercury e Barry Allen, per assistere Bart Allen nel combattere Superboy-Prime.\nPoteri ed abilit\u00e0.\nPronunciando e immaginando la figura della formula (\"3x2(4YZ)4A\") Johnny ottiene un collegamento alla Forza della velocit\u00e0 la super velocit\u00e0 e dei riflessi eguali, anche se \u00e8 molto minore a quella dei vari Flash e del Johnny Quick del Sindacato del crimine. Inoltre ha un'aura che lo protegge dalla frizione dell'aria."}
{"id": "2217740", "revid": "1318658", "url": "https://it.wikipedia.org/wiki?curid=2217740", "title": "Stazione di Neuville-Universit\u00e9", "text": "Neuville - Universit\u00e9 \u00e8 una stazione ferroviaria della RER A e del Transilien L gestita da RFF e da SNCF situata nel comune di Neuville-sur-Oise. Fa parte del ramo A3. Nel 2001 il numero di viaggiatori giornalieri ha raggiunto una media di 2\u00a0500 - 7\u00a0500."}
{"id": "2217746", "revid": "247222", "url": "https://it.wikipedia.org/wiki?curid=2217746", "title": "Radici Nel Cemento", "text": ""}
{"id": "2217748", "revid": "1851848", "url": "https://it.wikipedia.org/wiki?curid=2217748", "title": "Valentina Vezzali", "text": "Considerata una delle migliori schermitrici di sempre, ha vinto ai Giochi olimpici nove medaglie, di cui sei d'oro, una d'argento e due di bronzo, un risultato che la annovera tra gli sportivi con il maggior numero di medaglie e di medaglie d'oro olimpiche.\n\u00c8 la schermitrice pi\u00f9 vincente di sempre nel fioretto, la donna pi\u00f9 medagliata nella scherma e la sportiva italiana con pi\u00f9 medaglie d'oro insieme con gli altri schermidori Edoardo Mangiarotti e Nedo Nadi, oltre che la seconda con pi\u00f9 medaglie dietro a Mangiarotti.\n\u00c8 la sesta sportiva al mondo ad essersi aggiudicata tre medaglie d'oro olimpiche in una singola specialit\u00e0 individuale e la quinta ad andare a medaglia per cinque volte, salendo sul podio da a .\nIn carriera ha vinto anche 16 titoli mondiali, 13 europei, cinque Universiadi, due Giochi del Mediterraneo, 11 volte la Coppa del Mondo (78 prove vinte) e 30 titoli nazionali.\nNel 2013 fu eletta nella XVII Legislatura per la circoscrizione Marche in quota alla lista Scelta Civica.\nNel 2016 entr\u00f2 nella Walk of Fame dello sport italiano.\nBiografia.\nCarriera sportiva.\nNata e cresciuta a Jesi da genitori di origine reggiana, padre di Correggio e madre di Quattro Castella, comincia a praticare la scherma nel 1980 presso il \"Club Scherma Jesi\". A 15 anni incomincia a mietere i primi successi nel Campionato Mondiale \"Cadette\" (vincer\u00e0 tre titoli iridati consecutivi).\nNella categoria \"under 20\" si aggiudica una medaglia di bronzo (1990), una d'argento (1992) e due d'oro (1993 e 1994) ai Mondiali, due medaglie d'oro (1992 e 1993) agli Europei; inoltre conquista tre volte la coppa del Mondo (dal 1992 al 1994).\nI successi ottenuti da \"under 20\" la faranno entrare rapidamente nel giro della nazionale maggiore, anche se non viene convocata per le Olimpiadi di Barcellona del 1992. L'anno successivo ai Campionati europei di scherma di Linz 1993 vincendo la medaglia di bronzo nel fioretto individuale, conquista la prima medaglia da professionista in assoluto, mentre le prime medaglie mondiali arrivano l'anno successivo, con la medaglia d'argento sia nella gara individuale sia nella gara a squadre di fioretto. Alle Olimpiadi ha vinto 9 medaglie olimpiche: 6 Ori, 1 Argento, 2 Bronzi.\nL'esordio olimpico avviene ai Giochi di Atlanta del 1996, dove ottiene la medaglia d'argento nella prova individuale di fioretto, perdendo in finale contro la romena Laura Badea. Si rifar\u00e0 assieme alle compagne nella prova di squadra, uscendo dalla finale contro la Romania con al collo la medaglia d'oro. L'anno dopo vince l'oro individuale alla XIX Universiade in Sicilia.\nNell'edizione seguente delle Olimpiadi, quella di Sydney 2000, Valentina Vezzali raggiunge di nuovo la finale del fioretto femminile individuale. Stavolta la spunta sulla tedesca Rita K\u00f6nig, aggiudicandosi la medaglia d'oro. Valentina Vezzali vince la medaglia d'oro anche nel torneo a squadre, assieme alle compagne di squadra Giovanna Trillini e Diana Bianchedi, dopo aver battuto in finale la Polonia.\nAd Atene 2004 il fioretto femminile a squadre viene tolto dal programma olimpico per far esordire la sciabola femminile individuale e mantenere il limite di 10 eventi nella scherma, costringendo le atlete a concentrare tutti i loro sforzi sulla gara individuale. Valentina Vezzali riesce a ripetere la vittoria olimpica di Sydney, sconfiggendo in finale la connazionale (e concittadina) Giovanna Trillini: nel fioretto femminile, l'impresa del bis olimpico era riuscita solo alla ungherese Elek nel 1936 e nel 1948.\nAl Campionato del Mondo di scherma, svolto a Lipsia nel 2005, conquista il suo quarto oro nel fioretto individuale, a soli quattro mesi di distanza dalla nascita del suo primogenito Pietro.\nL'anno successivo, ai Mondiali di Torino, con il legamento di un ginocchio rotto, perde di misura in finale 7 a 6 contro la connazionale Margherita Granbassi e si deve accontentare della medaglia d'argento; cos\u00ec come nella gara a squadre, dove l'Italia viene sconfitta in finale dalla Russia.\nLa rivincita arriva prontamente a San Pietroburgo 2007, dove sconfigge per 15-6 Giovanna Trillini in semifinale e vince la finale contro la Granbassi per 11-8, conquistando il 5\u00b0 oro mondiale individuale, unica schermitrice nella storia assieme al fiorettista sovietico Aleksandr Roman'kov e allo sciabolatore russo Stanislav Pozdnjakov.\nNei Giochi della XXIX Olimpiade ottiene l'oro, battendo 6-5 nella finale di fioretto individuale la coreana (mancina) Nam Hyun-Hee, superando cos\u00ec Giovanna Trillini nella classifica degli atleti italiani che hanno vinto pi\u00f9 medaglie d'oro ai Giochi olimpici. Diviene anche l'unica atleta ad aver vinto tre medaglie d'oro consecutive nella stessa disciplina alle Olimpiadi. Vince il bronzo a squadre, sempre nel fioretto, insieme con Margherita Granbassi, Giovanna Trillini e Ilaria Salvatori. Successivamente al trionfo olimpico, si \u00e8 resa protagonista di un siparietto con l'allora presidente del consiglio dei ministri Silvio Berlusconi, che \u00e8 stato oggetto di critiche e ironia, nel corso della trasmissione Porta a Porta condotta da Bruno Vespa su Rai Uno.\nOltre alle nove medaglie olimpiche vinte, Valentina Vezzali ha conseguito numerosi successi in altre importanti manifestazioni della scherma. Ai Campionati del Mondo ha raccolto un totale di 15 medaglie d'oro (6 individuali e 9 a squadre), 5 d'argento e 4 di bronzo, mentre agli Europei conta 13 ori (5 individuali e 8 a squadre), 4 argenti e 4 bronzi.\nSi \u00e8 aggiudicata la Coppa del Mondo per ben 11 volte. Nel periodo tra il 1996 e il 2004 ha perso il trofeo solo nel 1998 (giungendo seconda dietro la Trillini), vincendo in totale 67 gare, record assoluto per la scherma e anche per un atleta italiano di qualsiasi sport. All'attivo vanta anche 2 ori ai Giochi del Mediterraneo (2001, 2009), 4 ori alle Universiadi (1995, 1997, 1999, 2001) e 20 titoli italiani (11 individuali e 9 a squadre). \u00c8 stata la numero uno del ranking mondiale ininterrottamente dal 1996 fino alla pausa per maternit\u00e0 dopo Atene 2004. Tra il 1999 e il 2001 ha vinto tutte le grandi manifestazioni a cui ha partecipato. Tra il 1999 e il 2000 si \u00e8 aggiudicata 56 match consecutivi.\nAi Campionati mondiali di scherma di Antalia 2009 fallisce l'accesso alla semifinale, battuta dall'altra azzurra Elisa Di Francisca, ma con la vittoria nella competizione a squadre, il 7 ottobre 2009, conquista il suo 11\u00ba titolo e supera Roman'kov, che con 10 titoli complessivi deteneva il primato di ori mondiali nel fioretto. La vittoria arriva con le compagne Elisa Di Francisca, Margherita Granbassi e Arianna Errigo, battendo 45-33 la Russia. Nel luglio 2010 vince il titolo individuale europeo e quello a squadre con le compagne Elisa Di Francisca, Arianna Errigo e Ilaria Salvatori a Lipsia, conquistando anche la Coppa del Mondo 2010. Il 7 novembre 2010, ai mondiali di Parigi, perde nella semifinale dell'individuale contro la connazionale Arianna Errigo. Il 10 novembre 2010, sempre ai mondiali di Parigi, vince la medaglia d'oro a squadre, battendo in finale la Polonia per 45-37, portandosi a un solo oro dal record assoluto di Edoardo Mangiarotti, record che per\u00f2 poi raggiunge ai Campionati mondiali di scherma di Catania 2011, torneo in cui conquista il 6\u00ba titolo mondiale individuale, battendo in finale 14-7 Elisa Di Francisca, e l'argento nella prova a squadre, nella quale l'Italia perde la finale con la Russia 45-44.\nVezzali aveva dichiarato che avrebbe continuato con l'attivit\u00e0 agonistica fino alle Olimpiadi di , durante le quali \u00e8 stata la portabandiera azzurra. Approda alle semifinali di Londra 2012, dove viene sconfitta dalla connazionale Arianna Errigo. Nella finale per il terzo posto affronta come 4 anni prima la coreana Nam, vincendo all'extra time con una leggendaria rimonta, che le permette di recuperare 4 punti di svantaggio in soli 13 secondi (passando dall'8-12 al 12-12); il risultato finale \u00e8 stato di 13-12. La jesina vince il bronzo e va cos\u00ec a completare il podio tutto azzurro (prima volta alle Olimpiadi nel fioretto femminile). L'oro non le sfugge nella prova a squadre con Errigo, Di Francisca e Salvatori, nella quale, con un punteggio di 45 a 31, sconfiggono in finale le Russe. Sono diventate cos\u00ec ben 9 le medaglie vinte alle Olimpiadi dalla Vezzali.\nDopo le Olimpiadi per\u00f2 Valentina decide di non ritirarsi pi\u00f9 dall'attivit\u00e0 agonistica e di continuare pertanto a gareggiare. Il primo appuntamento in cui torna in scena coincide con i Campionati mondiali di scherma di Budapest 2013, dopo 83 giorni dalla nascita del suo secondogenito Andrea, e nell'occasione dichiara il suo impegno a continuare con l'attivit\u00e0 agonistica, nella speranza di arrivare alle Olimpiadi di Rio 2016. In tali campionati, non avendo disputato la Coppa del Mondo, \u00e8 costretta a partire dai gironi di qualificazione, che supera agevolmente, accedendo al tabellone principale del torneo individuale, dove riesce ad arrivare fino ai quarti di finale, nei quali perde contro Arianna Errigo per 15-8. Nella gara a squadre disputa gli ottavi di finale contro il Brasile, gara vinta per 45-12 dall'Italia, mentre resta a riposo contro la Cina nei quarti, la Corea del Sud in semifinale e la Francia in finale, contro cui l'Italia vince la finale per 45-19. L'incontro disputato contro il Brasile permette a Vezzali di vincere la medaglia d'oro numero 14 ai Campionati mondiali di scherma e di superare cos\u00ec il record di 13 ori ai Campionati mondiali, che apparteneva a Edoardo Mangiarotti, e di 19 ori tra Campionati mondiali e Olimpiadi, appartenente sempre a Mangiarotti.\nVezzali vince poi la medaglia di bronzo individuale e la medaglia d'oro a squadre ai mondiali di Scherma Kazan 2014 nel Fioretto, portando a 24 il numero di medaglie vinte ai mondiali di Scherma. Vince la medaglia d'oro a squadre nel fioretto agli Europei di Scherma di Montreux 2015 in Svizzera. Vince la medaglia d'oro ai Mondiali di Scherma di Mosca 2015 nel Fioretto a squadre. Vince la medaglia d'argento ai Mondiali di Scherma di Rio 2016 il 26 Aprile nel Fioretto a squadre chiudendo la carriera con 26 medaglie complessive vinte ai mondiali tra gare individuali e gare a squadre disputate.\nAttivit\u00e0 politica.\nAlle elezioni politiche del 2013 \u00e8 stata candidata alla Camera dei Deputati nelle liste di Scelta Civica per l'Italia (il partito centrista fondato dal premier uscente Mario Monti), nella \"circoscrizione Marche\" (come capolista) e nella \"circoscrizione Campania 1\" (in seconda posizione), venendo eletta deputata della XVII Legislatura nella \"circoscrizione Marche\".\nCome parlamentare ha fatto parte della Commissione cultura, scienza e istruzione e ha presentato 19 disegni di legge come primo firmatario, 68 disegni di legge come cofirmatario, 14 mozioni, 115 interrogazioni, 128 emendamenti come primo firmatario, 136 emendamenti come cofirmatario. In larga parte la sua attivit\u00e0 parlamentare \u00e8 stata incentrata su sport, diritti delle donne, educazione fisica, salute, alimentazione. \u00c8 stata presente in votazioni.\nDall'11 luglio 2015 \u00e8 stata vicepresidente nazionale di Scelta Civica. Il 30 novembre 2017 si \u00e8 iscritta al Gruppo misto, in disaccordo con il suo partito dopo che quest'ultimo ha scelto di allearsi con Forza Italia in vista delle elezioni politiche del 2018.\nIl 16 marzo 2021 giura come sottosegretario di Stato alla Presidenza del Consiglio dei ministri nel Governo Draghi, con delega allo sport.\nVita privata.\n\u00c8 nata a Jesi da una famiglia reggiana, trasferitasi l\u00ec nel 1971: la mamma, Enrica Beneventi, \u00e8 di Quattro Castella, il pap\u00e0 Lauro, scomparso a soli 51 anni nel 1989, era di Budrio di Correggio, dove \u00e8 sepolto. Anche le sorelle maggiori di Valentina, Maria Stefania e Nathalie, sono nate in Emilia. Il comune d'origine della madre ha conferito alla campionessa la cittadinanza onoraria.\nDal 1999 \u00e8 in forza al gruppo sportivo Fiamme Oro della Polizia di Stato, nella quale \u00e8 inquadrata con la qualifica di sovrintendente. Nel 2006 ha pubblicato una sua autobiografia, \"A viso scoperto\" (editore Sperling &amp; Kupfer, collana \"I fuoriclasse\"), scritta con Caterina Luchetti, nella quale ha raccontato vita personale e imprese sportive. Una sua seconda autobiografia, \"Io, Valentina Vezzali\", scritta in collaborazione con Betta Carbone, \u00e8 stata pubblicata nel 2012.\n\u00c8 stata sposata con Domenico Giugliano, ex calciatore professionista, con il quale ha avuto due figli. \u00c8 tifosa dell'Inter.\nNell'inverno 2009 ha esordito come personaggio televisivo, partecipando come concorrente, in coppia con il ballerino professionista Samuel Peron, alla quinta edizione del reality show di Rai Uno \"Ballando con le stelle\". Nel 2009 \u00e8 stata la testimonial pubblicitaria di \"Kinder Cereali\".\nIl 5 giugno 2009 \u00e8 stata madrina di battesimo della nave da crociera Costa Luminosa della compagnia Costa Crociere.\nDal 2010 \u00e8 testimonial AISM nella campagna \"La gardenia dell'AISM\". \nIl suo maestro di scherma \u00e8 Giulio Tomassini, diplomatosi al 5\u00ba Corso dei Maestri dello Sport del CONI e all'Accademia Nazionale di Scherma.\nPalmar\u00e8s.\n\"Risultati aggiornati al 26 aprile 2016.\""}
{"id": "2217755", "revid": "1305772", "url": "https://it.wikipedia.org/wiki?curid=2217755", "title": "San Tom\u00e9", "text": ""}
{"id": "2217764", "revid": "125862859", "url": "https://it.wikipedia.org/wiki?curid=2217764", "title": "Stefano Bettarini", "text": "Biografia.\nNato a Forl\u00ec, Stefano trascorre l'infanzia tra Buonconvento e Siena, citt\u00e0 d'origine dei genitori.\nDal 1998 al 2008 \u00e8 stato sposato con Simona Ventura, da cui ha avuto due figli: Niccol\u00f2 (1998) e Giacomo (2000). La coppia si \u00e8 separata nel 2004 e ha divorziato nel 2008.\nEsordisce in televisione nel 2005, da \"inviato\" nella 2\u00aa edizione del reality show \"La talpa\". Inoltre partecipa nel 2009 nella campagna pubblicitaria di \"Eminflex\".\nNel 2016 partecipa al Grande Fratello VIP, classificandosi al quarto posto, venendo eliminato con il 63% dei voti. Nel 2018 partecipa con la sua compagna, Nicoletta, alla prima edizione del programma Temptation Island Vip, condotto da Simona Ventura. Nel 2019 partecipa, come concorrente, all\u2019Isola dei Famosi condotto da Alessia Marcuzzi, venendo eliminato in semifinale con il 17% dei voti in positivo. Nel 2020 \u00e8 nuovamente concorrente al Grande Fratello VIP, entrando al giorno 54 nella quinta edizione del reality Mediaset. Viene squalificato per aver detto \u201cMadosca\u201d il giorno 57.\nCaratteristiche tecniche.\nTerzino sinistro di spinta \u2013 abbinava una discreta tecnica individuale ad eccellenti mezzi fisici \u2013, Bettarini era abile a svolgere entrambe le fasi di gioco. A Firenze, sotto la guida tecnica di Alberto Malesani, venne adattato ad esterno di centrocampo nel suo 3-4-3.\nCarriera.\nClub.\nNato nel settore giovanile prima dello Staggia Senese e poi dell'Inter, esordisce in Serie C1 nel 1991-1992 con il Baracca Lugo e in Serie B nel 1992-1993 con la , nella quale disputa complessivamente 3 stagioni inframezzate da un anno alla . Nel 1996-1997 passa al Cagliari in Serie A, esordendo l'8 settembre 1996 in Cagliari-Atalanta 2-0.\nNel 1997 si trasferisce alla Fiorentina per 3,5 miliardi di lire, prima di passare al Bologna, al e, a settembre 2002, alla Sampdoria. L'anno successivo i rapporti con la Sampdoria si guastano anche per il coinvolgimento del difensore in uno scandalo-scommesse, relativo alla partita Modena-Sampdoria del 25 aprile 2004, in seguito al quale viene squalificato per 5 mesi; nel giugno 2013 il giocatore \u00e8 stato assolto perch\u00e9 il fatto non sussiste.\nNel gennaio 2005 passa al , dove gioca solo 8 volte in campionato. Dopo l'esperienza parmigiana, si ritira. A ottobre 2010 \u00e8 tesserato calciatore al ChievoVerona nell'ambito di un'operazione promozionale che prevede anche la partecipazione ad alcune gare della squadra. Non \u00e8 mai sceso in campo e il progetto \u00e8 rimasto teorico.\nEsordisce in Nazionale il 18 febbraio 2004 - all'et\u00e0 di 32 anni - sotto la guida di Giovanni Trapattoni, in occasione dell'amichevole disputata a Palermo contro la . Prende parte all'incontro da titolare, venendo sostituito al 34' della ripresa per far spazio a Giuseppe Pancaro.\nProcedimenti giudiziari.\nCalcioscommesse.\nIl 1\u00ba giugno 2011 \u00e8 indagato dalla squadra mobile di Cremona nell'ambito di un'inchiesta su scommesse illegali nel calcio e sospetta manipolazione di risultati di gare di Serie A, Serie B, Lega Pro, che coinvolge, tra gli altri, l'ex giocatore della Lazio e della Nazionale Beppe Signori, il capitano dell'Atalanta Cristiano Doni e il difensore dell'Ascoli Vittorio Micolucci.\nIl 26 luglio 2011 Bettarini \u00e8 deferito per violazione dei principi di lealt\u00e0 sportiva e del divieto di scommesse e del relativo obbligo di denuncia, dalla procura federale della FIGC, in particolare per aver \u00abposto in essere un'illecita attivit\u00e0 finalizzata a scommettere su gare dall'esito sicuro e [...] effettuato o concorso a effettuare scommesse\u00bb sulle gare - del 19 marzo 2011, Inter-Lecce del 20 marzo 2011, - del 27 marzo 2011. Per le prime 2 gare, l'accusa \u00e8 anche d'aver giocato presso soggetti non autorizzati a ricevere scommesse sportive. Durante il processo, patteggia in primo grado una pena di 14 mesi di squalifica.\nIl 9 febbraio 2015 la procura di Cremona termina le indagini e formula per lui l'accusa di associazione a delinquere. Il pentito Hristiyan Ilievski, capo dalla banda degli zingari che combinava le partite, nell'interrogatorio del 28 aprile seguente accusa Bettarini di aver combinato alcune partite per conto di una squadra di Serie A.\nNel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Bettarini e per altri 25 imputati."}
{"id": "2217767", "revid": "154893", "url": "https://it.wikipedia.org/wiki?curid=2217767", "title": "Aggancio nello spazio", "text": ""}
{"id": "2217771", "revid": "110157", "url": "https://it.wikipedia.org/wiki?curid=2217771", "title": "Il postpensiero", "text": "Il postpensiero \u00e8 un libro scritto da James Bailey che \u00e8 stato uno dei responsabili della Thinking Machine Inc. presso la quale ha sviluppato un supercomputer parallelo.\nLa convinzione espressa da Bailey in questo saggio \u00e8 che la nuova era elettronica sia appena agli albori o che addirittura debba ancora iniziare, visto che i calcolatori del periodo di compilazione del saggio appaiono all'autore antiquati e sprecati. L'autore vede nelle moderne matematiche oltrech\u00e9 nelle moderne tecnologie la possibilit\u00e0 di utilizzare computer che operano in parallelo e che possono elaborare una moltitudine di dati contemporaneamente. Questo evento, secondo l'autore dovrebbe consentire un salto di qualit\u00e0 in avanti nelle conoscenze scientifiche e nella comprensione di complicate leggi che governano fenomeni sociali e naturali, quali l'economia.\nSecondo il pensiero dell'autore, dopo la fase aristotelica e quella galileano-newtoniana si sta aprendo una terza fase che prevede una nuova rilettura delle conoscenze del mondo e delle chiavi di accesso e dei modelli di spiegazione del mondo."}
{"id": "2217772", "revid": "287204", "url": "https://it.wikipedia.org/wiki?curid=2217772", "title": "Iriga", "text": "Iriga \u00e8 una citt\u00e0 componente delle Filippine, situata nella Provincia di Camarines Sur, nella Regione del Bicol.\nIriga \u00e8 formata da 36 baranggay:"}
{"id": "2217777", "revid": "93556", "url": "https://it.wikipedia.org/wiki?curid=2217777", "title": "Vladimir D\u017eanibekov", "text": "Primi anni.\nNacque nella remota area di Iskandar nella regione di Tashkent, Uzbekistan. Cambi\u00f2 il suo cognome da Krysin in onore di sua moglie che era discendente del medievale khan uzbeko Gan\u012b Bek (russificato D\u017eanibek).\nCarriera.\nNel 1960 entr\u00f2 all'Universit\u00e0 di San Pietroburgo per studiare fisica, ma poi decise di dedicarsi all'aviazione. Nel 1961 decise di entrare alla Scuola Militare Superiore di Volo V. M. Komarov di Ejsk. Quattro anni dopo si laure\u00f2 e divenne istruttore dell'aviazione sovietica. Nel 1970 venne selezionato per fare il cosmonauta.\nD\u017eanibekov partecip\u00f2 a cinque missioni: Soyuz 27, Soyuz 39, Soyuz T-6, Soyuz T-12 e Soyuz T-13. Complessivamente tra tutte e cinque le missioni trascorse 145 giorni, 15 ore e 56 minuti nello spazio.\nDopo il ritiro dal programma spaziale, nel 1986, entr\u00f2 in politica. Fu deputato del Soviet Supremo della SSR Uzbeca dal 1985 al 1990.\nRiconoscimenti.\nPer due volte ha ricevuto il titolo di Eroe dell'Unione Sovietica, il 16 marzo 1978 ed il 30 marzo 1981, per decreto del Soviet Supremo dell'URSS; ha ricevuto per cinque volte l'Ordine di Lenin ed un Ordine della Stella rossa. Ha ricevuto il titolo di Eroe della Repubblica Popolare di Mongolia e l'Ordine di Sukhe-Bator mongolo. Dalla Francia ha ricevuto la Legion d'onore. \u00c8 cittadino onorario delle citt\u00e0 russe di Gagarin e Kaluga, di Arkalyk in Kazakistan e di Houston nel Texas.\nL'asteroide 3170 Dzhanibekov, scoperto dall'astronomo sovietico Nikolaj Stepanovi\u010d \u010cernych nel 1979, prende il nome da Vladimir."}
{"id": "2217782", "revid": "729019", "url": "https://it.wikipedia.org/wiki?curid=2217782", "title": "Yokosuka MXY9", "text": "Lo Yokosuka MXY9 \"Shuka\" (in giapponese \u79cb\u706b, \"Fuoco d'autunno\") era un progetto di aereo da addestramento eseguito dal Primo arsenale tecnico aeronavale di Yokosuka per conto della Marina imperiale giapponese ma mai giunto alla fase di prototipo.\nLo MXY9 \"Shuka\" fu lo sviluppo progettato dell'aliante MXY8, a cui sarebbe stato aggiunto un piccolo motoreattore, lo Tsu-11. L'aereo era inteso per addestrare i futuri piloti che avrebbero volato sull'intercettore a razzo Mitsubishi J8M.\nNon ne venne costruito nessuno a causa della resa del Giappone alla fine della seconda guerra mondiale."}
{"id": "2217789", "revid": "287204", "url": "https://it.wikipedia.org/wiki?curid=2217789", "title": "Naga (Camarines Sur)", "text": "Naga \u00e8 una citt\u00e0 componente delle Filippine, situata nella Provincia di Camarines Sur, nella Regione del Bicol.\nNaga \u00e8 formata da 27 baranggay:"}
{"id": "2217794", "revid": "767487", "url": "https://it.wikipedia.org/wiki?curid=2217794", "title": "Johan van Heemskerk", "text": "Nacque ad Amsterdam, frequent\u00f2 la scuola a Bayonne, poi studi\u00f2 all'Universit\u00e0 di Leida. Nel 1621 part\u00ec per il grand tour, dopo aver scritto il primo volume di poesie, \"Minnekunst\" (\"L'arte dell'amore\"), pubblicato nel 1622. Visse quattro anni fuori dall'Olanda. Nel 1623 fu nominato maestro di arti a Bruges e nel 1624 visit\u00f2 Ugo Grozio a Parigi.\nAl suo ritorno nel 1625 pubblic\u00f2 \"Minnepligt\" (\"Il dovere dell'amore\") e cominci\u00f2 la pratica forense per diventare avvocato all'Aia. Nel 1628 fu inviato in Inghilterra dalla Compagnia Olandese delle Indie Orientali per comporre la controversia relativa all'Isola Ambon. Lo stesso anno pubblic\u00f2 il poema \"Minnekunde\" (\"La scienza dell'amore\").\nNel 1640 torn\u00f2 ad Amsterdam, dove spos\u00f2 Alida, sorella dello statista Van Beuningen. Nel 1641 pubblic\u00f2 una traduzione in olandese del \"Cid\" di Corneille, una commedia tragica, e nel 1647 la sua opera pi\u00f9 famosa, il romanzo pastorale \"Batavische Arcadia\" (\"Arcadia Batava\"), che aveva scritto dieci anni prima.\nNegli ultimi dieci anni della sua vita Heemskerk fu membro della camera alta degli Stati Generali. Mor\u00ec ad Amsterdam il 27 febbraio 1656.\nLa poesia di Heemskerk cadde nell'oblio durante il XVIII secolo, ma in seguito \u00e8 stata recuperata e oggi viene ancora letta. La sua famosa opera pastorale \"Batavische Arcadia\", ispirata all\"'Astrea\" di Honor\u00e9 d'Urf\u00e9, fu molto popolare per pi\u00f9 di un secolo e fu ristampata per dodici edizioni.\n\"Batavische Arcadia\" diede origine anche a molte imitazioni: le pi\u00f9 notevoli furono \"Dordrechtsche Arcadia\" (1663) di Lambert van den Bos (1610-1698), \"Saanlandsche Arcadia\" (1658) di Hendrik Sooteboom (1616-1678) e \"Rotterdamsche Arcadia\" (1703) di Willem den Elger (morto nel 1703). Ma l'opera originale di Heemskerk, dove un gruppo di ninfe e pastori si reca dall'Aia a Katwijk e l\u00ec conversano in un'atmosfera cortese e pastorale, supera tutte le imitazioni per brio e versatilit\u00e0."}
{"id": "2217795", "revid": "767487", "url": "https://it.wikipedia.org/wiki?curid=2217795", "title": "Gamelii", "text": "I Gamelii (in greco: ) erano le divinit\u00e0 protettrici dei matrimonii nell'antica Grecia.\nStoria.\nSecondo Plutarco, coloro che si sposavano richiedevano la protezione di cinque divinit\u00e0: Zeus, Hera, Afrodite, Peito e Artemide. Ma \u00e8 probabile tuttavia che quasi tutti gli dei potessero essere considerati protettori dei matrimonio, sebbene i cinque citati da Plutarco lo fossero pi\u00f9 degli altri. Gli ateniesi chiamavano Gamelione il settimo mese del calendario attico a causa di queste divinit\u00e0."}
{"id": "2217801", "revid": "348618", "url": "https://it.wikipedia.org/wiki?curid=2217801", "title": "Baao", "text": "Baao \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nBaao \u00e8 formata da 30 \"barangay\":"}
{"id": "2217808", "revid": "831312", "url": "https://it.wikipedia.org/wiki?curid=2217808", "title": "Jacopo Guarnieri", "text": "Carriera.\nEsordi.\nInizia a gareggiare a sei anni con il Club Ciclistico Cremonese 1891, nel 1993 tra la categoria G1 e G6 conquista circa 130 vittorie. Approda poi nella categoria allievi e si aggiudica tredici corse. Passa poi juniores con la S.C. Biringhello-Domina Vacanze e centra altri venti successi. Nel 2004 si laurea Campione italiano su pista nell'americana, dove diventa anche Campione europeo, e nello sprint a squadre. L'anno seguente conquista altri due titoli nazionali juniores, nella corsa a punti e nell'americana. Dal 2006 al 2008 \u00e8 Under 23 con la maglia della Marchiol-Site-Famila: vince ventitr\u00e9 gare, tra cui i titoli nazionali open su pista nell'americana e nell'inseguimento a squadre.\n2009-2011: Liquigas.\nPassa professionista nel 2009 con la Liquigas, che in gennaio lo fa debuttare al Tour Down Under in Australia. Alla prima competizione in Italia, il Gran Premio Costa degli Etruschi, giunge secondo battuto in volata dal solo Alessandro Petacchi. Il 4 agosto 2009 arriva quindi il primo successo tra i \"pro\": vince in volata la terza tappa del Giro di Polonia, importante corsa del calendario UCI ProTour. Conquista anche il Campionato italiano su pista nell'Inseguimento a squadre.\nL'anno successivo centra un'altra vittoria parziale al Giro di Polonia e una al Circuit Franco-Belge, mentre nel 2011 fa sua una semitappa alla Tre giorni di La Panne.\n2012-2014: Astana.\nNel 2012 passa all'Astana. Durante tutta la prima stagione fatica ad ambientarsi pur dimostrando di essere in forma come in occasione della Parigi-Roubaix alla quale partecipa da protagonista, rallentato solamente da una foratura negli ultimi chilometri di gara. La presenza di campioni come Vincenzo Nibali e Andrea Guardini mutano la figura da velocista di Guarnieri a quella di gregario d'eccellenza. Nel corso del 2013 e del 2014 \u00e8 presente a tutte le tappe del ProTour a cui l'Astana prende parte e diventa un elemento quasi insostituibile all'interno del team.\n2015-2016: Katusha.\nNel 2015 viene acquistato dal Team Katusha con cui firma un contratto biennale. Qui trova numerosi corridori del calibro di Alexander Kristoff, Purito Rodriguez, Luca Paolini e numerosi atleti esperti come Aleksandr Porsev e Marco Haller con i quali forma un gruppo davvero competitivo. Durante questo anno Guarnieri \u00e8 impiegato come ultimo uomo nel treno per Alexander Kristoff. L'annata 2015 \u00e8 considerata pi\u00f9 che positiva come riportato anche dalla societ\u00e0: 40 vittorie complessive e pi\u00f9 di 200 podi; questo fa s\u00ec che il ruolo di Jacopo Guarnieri diventi indispensabile per il team russo culminando in una convocazione al suo primo Tour de France al quale mette in mostra tutte le sue qualit\u00e0. Viene inserito dal CT Davide Cassani nella prima lista di convocati per la Coppa del mondo di Richmond in programma dal 20 al 27 settembre 2015. La Coppa Agostoni e la Coppa Bernocchi in Lombardia non hanno fornito risposte abbastanza importanti a Cassani che, decide di non convocare Guarnieri negli undici iridati di Richmond."}
{"id": "2217814", "revid": "123062186", "url": "https://it.wikipedia.org/wiki?curid=2217814", "title": "Ruggero Ceppellini", "text": "Biografia.\nDopo aver frequentato il Liceo Ginnasio Giovanni Berchet di Milano, complet\u00f2 gli studi di Medicina soltanto alla fine della guerra, di ritorno dall'Africa, dove era stato fatto prigioniero dagli inglesi e utilizzato come interprete. Lavor\u00f2 alla banca del sangue e al laboratorio immunologico dell'Universit\u00e0 degli Studi di Milano fino al 1952, quando fu chiamato all'Istituto di Genetica. Furono Cavalli-Sforza e Claudio Barigozzi a indirizzarlo e formarlo come genetista. A partire dagli anni sessanta fece parte del gruppo di immunologi insediato dall'Organizzazione mondiale della sanit\u00e0 per riscrivere la nomenclatura delle immunoglobuline.\nGrazie alle sue ricerche condotte presso l'Istituto di Genetica Medica di Torino, contribu\u00ec quindi a fondare l'immunogenetica dei trapianti. Pur impedito da problemi di salute, continu\u00f2 negli anni settanta a lavorare in diverse sedi, tra cui la farmaceutica svizzera Hoffman LaRoche, dove indirizz\u00f2 le ricerche sugli allora pressoch\u00e9 sconosciuti anticorpi monoclonali. Vincitore a livello nazionale ed internazionale di numerosi premi, tra cui il Premio Feltrinelli per la Medicina, conferito nel 1984 dall'Accademia dei Lincei.]. Muore nel 1988 di tumore ai polmoni, mentre sta cercando di allestire un progetto di ricerca sull'AIDS."}
{"id": "2217815", "revid": "348618", "url": "https://it.wikipedia.org/wiki?curid=2217815", "title": "Balatan", "text": "Balatan \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nBalatan \u00e8 formata da 17 barangay:"}
{"id": "2217816", "revid": "309289", "url": "https://it.wikipedia.org/wiki?curid=2217816", "title": "Tykach", "text": "Il Tykach () \u00e8 un fiume della Siberia Orientale, affluente di sinistra della Jana. Scorre nel Verchojanskij ulus della Sacha (Jacuzia), in Russia.\nIl fiume \u00e8 formato dalla confluenza dei fiumi Arga-Sala e Ilin-Sala ad un'altitudine di 324\u00a0m sul livello del mare. Scorre sull'altopiano della Jana prima in direzione nord-orientale, poi sud-orientale. La lunghezza del fiume \u00e8 di 241\u00a0km, l'area del suo bacino \u00e8 di 5\u00a0010\u00a0km\u00b2. Sfocia nella Jana a 660\u00a0km dalla foce. Non ci sono insediamenti lungo il fiume."}
{"id": "2217818", "revid": "80339", "url": "https://it.wikipedia.org/wiki?curid=2217818", "title": "Tykah", "text": ""}
{"id": "2217819", "revid": "436907", "url": "https://it.wikipedia.org/wiki?curid=2217819", "title": "Graffi sul vetro", "text": "Graffi sul vetro \u00e8 il primo album in studio del gruppo musicale italiano Fuoco Negli Occhi, pubblicato nel 2006 da La Grande Onda."}
{"id": "2217821", "revid": "80339", "url": "https://it.wikipedia.org/wiki?curid=2217821", "title": "Tykakh", "text": ""}
{"id": "2217824", "revid": "121836", "url": "https://it.wikipedia.org/wiki?curid=2217824", "title": "Et\u00e0 Giacobita", "text": ""}
{"id": "2217825", "revid": "1543377", "url": "https://it.wikipedia.org/wiki?curid=2217825", "title": "Palazzo Morattini", "text": "Il palazzo Morattini \u00e8 un palazzo di Forl\u00ec, all'angolo fra le vie Piero Maroncelli e Silvio Pellico. \nStoria.\nL'edificio sorge sul sito di una \"domus\" romana di et\u00e0 imperiale, di cui nel 1885 \u00e8 stato rinvenuto un pavimento a mosaico geometrico bianco e nero (risalente alla prima met\u00e0 del II secolo d.C.),oggi conservato presso il Museo archeologico cittadino.\nPrende il nome dalla famiglia Morattini, che entr\u00f2 in possesso del palazzo sul finire del Cinquecento. \nTracce della prima fase di vita dell'edificio sono attualmente visibili nelle cantine, dove si trova una galleria che conserva l'antico pozzo, e nel portico del cortile interno, dove si conservano alcuni capitelli compositi cinquecenteschi. Un secondo pozzo della fase pi\u00f9 antica \u00e8 stato riportato alla luce nei lavori di restauro nell'anno 2007 ed \u00e8 ora visibile grazie alla copertura in vetro nel cortile.\nL'assetto attuale del palazzo risale al Settecento ed \u00e8 il risultato di accorpamenti e ampliamenti. Al piano nobile si accede da un ampio scalone e il salone di 400\u00a0m\u00b2 fu arricchito nell'Ottocento da affreschi sulle volte, alcuni opera di Felice Giani.\nDal 1859 divenne sede della Gendarmeria Pontificia e successivamente della filanda Brasini. \nUna lapide murata nell'androne ricorda la visita del re Umberto I alla filanda Brasini, avvenuta nel 1888. Una seconda epigrafe commemorativa presente nell'androne ricorda il tenente colonnello pilota Ivo Oliveti, medaglia d'oro al valor militare, che vi abit\u00f2 per un certo periodo. \nDal 2004 \u00e8 sede dell'OASI (ex ente Orfanotrofi), che vi ha la propria sede nel piano nobile. Nel 2007 \u00e8 stato sottoposto a restauro a cura di tutti i proprietari."}
{"id": "2217826", "revid": "309289", "url": "https://it.wikipedia.org/wiki?curid=2217826", "title": "Tumara", "text": "Il Tumara () \u00e8 un fiume della Siberia orientale, affluente di destra dell'Aldan (bacino idrografico della Lena). Scorre nel Kobjajskij ulus e nel Namskij ulus della Sacha (Jacuzia).\nIl fiume ha origine dai monti di Verchojansk e scorre prevalentemente in direzione meridionale; sfocia nel fiume Aldan a 12\u00a0km dalla sua foce nella Lena. La lunghezza del Tumara \u00e8 di 236\u00a0km, l'area del suo bacino \u00e8 di 10\u00a0300\u00a0km\u00b2. Il suo maggior affluente \u00e8 il Nuora (lungo 110 km). "}
{"id": "2217828", "revid": "1305772", "url": "https://it.wikipedia.org/wiki?curid=2217828", "title": "Engine", "text": "Engine (motore in lingua inglese) pu\u00f2 riferirsi a:"}
{"id": "2217830", "revid": "309289", "url": "https://it.wikipedia.org/wiki?curid=2217830", "title": "Chamna", "text": "Il Chamna () \u00e8 un fiume della Siberia orientale, affluente di destra dell'Aldan (bacino idrografico della Lena). Si trova in Russia, nella Sacha (Jacuzia).\nIl fiume ha origine dai monti Ulachan Bom (\u043a\u0440\u0435\u0431\u0435\u0442 \u0423\u043b\u0430\u0445\u0430\u043d \u0411\u043e\u043c), scorre dapprima in direzione nord e svolta poi in direzione occidentale; sfocia nel fiume Aldan a 806\u00a0km dalla sua foce nella Lena. La lunghezza del Chamna \u00e8 di 222\u00a0km, l'area del suo bacino \u00e8 di 3\u00a0520\u00a0km\u00b2. "}
{"id": "2217831", "revid": "80339", "url": "https://it.wikipedia.org/wiki?curid=2217831", "title": "Khamna", "text": ""}
{"id": "2217833", "revid": "80339", "url": "https://it.wikipedia.org/wiki?curid=2217833", "title": "Hamna", "text": ""}
{"id": "2217834", "revid": "14691", "url": "https://it.wikipedia.org/wiki?curid=2217834", "title": "Kwame N'Krumah", "text": ""}
{"id": "2217837", "revid": "14691", "url": "https://it.wikipedia.org/wiki?curid=2217837", "title": "Osagyefo", "text": ""}
{"id": "2217839", "revid": "307923", "url": "https://it.wikipedia.org/wiki?curid=2217839", "title": "Bato", "text": ""}
{"id": "2217840", "revid": "124123", "url": "https://it.wikipedia.org/wiki?curid=2217840", "title": "Gleb Ivanovi\u010d Uspenskij", "text": "Biografia.\nCon temi e impostazioni naturalistiche, esord\u00ec dopo il 1860 descrivendo la vita di piccoli borghesi, artigiani e impiegati in opere come \"I costumi della via Rasterjaeva\", del 1866.\nEbbe simpatie populiste e, vissuto in seguito a contatto diretto con il mondo contadino, ne fece oggetto del suo \"Diario di campagna\" del 1880 e soprattutto di \"La potenza della terra\", del 1882, opera che sta fra il saggio di indagine sociologica ed il romanzo ed \u00e8 considerata la sua opera pi\u00f9 rilevante.\nColpito da gravi disturbi psichici, trascorse in manicomio gli ultimi dieci anni della sua vita.\nDi stile letterario molto simile fu il cugino Nikolaj Vasil'evi\u010d Uspenskij."}
{"id": "2217844", "revid": "309289", "url": "https://it.wikipedia.org/wiki?curid=2217844", "title": "Bilir", "text": "Il Bilir () \u00e8 un fiume della Siberia orientale, affluente di sinistra dell'Aldan (bacino idrografico della Lena). Si trova nella Sacha (Jacuzia), in Russia.\nIl fiume scorre prevalentemente in direzione sud-orientale, ha una lunghezza di 230\u00a0km, l'area del suo bacino \u00e8 di 3\u00a0420\u00a0km\u00b2. Sfocia nel fiume Aldan a 1\u00a0010\u00a0km dalla sua foce nella Lena. "}
{"id": "2217846", "revid": "729019", "url": "https://it.wikipedia.org/wiki?curid=2217846", "title": "Bato (Camarines Sur)", "text": "Bato \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nBato \u00e8 formata da 33 baranggay:"}
{"id": "2217847", "revid": "106908", "url": "https://it.wikipedia.org/wiki?curid=2217847", "title": "Nikolaes Heinsius il Giovane", "text": "Heinsius era figlio illegittimo di Nikolaes Heinsius il Vecchio e della svedese Margaretha Wullen. Ottenendo poco aiuto dal padre, divent\u00f2 medico all'et\u00e0 di 20 anni. Nel 1677 dovette fuggire dal Paese per aver commesso un omicidio, insieme a degli amici ubriachi, sulle strade dell'Aia. Come medico viaggi\u00f2 in Francia, Italia e Germania. Nel 1679 giunse a Roma, dove fu il medico personale di Cristina di Svezia fino al 1687. In seguito fu il medico personale dell'elettore di Brandenburgo a Kleve.\nNel 1695 torn\u00f2 nei Paesi Bassi e si stabil\u00ec a Culemborg, a quel tempo citt\u00e0 libera ed esclusa dall'esilio che lo aveva colpito. Lo stesso anno pubblic\u00f2 \"Den Vermakelyken Avanturier,\" (\"La vita meravigliosa e le avventure piacevoli di Mirandor\"), che conteneva molti elementi autobiografici e fu uno dei primi romanzi della letteratura olandese. Il romanzo fu ristampato molte volte e fu tradotto in tedesco, inglese, francese e italiano. \nScrisse anche cinque opere di medicina, che furono pubblicare a Kleve, e un altro romanzo, \"Don Clarazel de Contarnos\" (1697). Nel 1707 fu respinta una richiesta ufficiale agli Stati Generali dei Paesi Bassi per la revoca della condanna all'esilio che gravava su di lui."}
{"id": "2217850", "revid": "287204", "url": "https://it.wikipedia.org/wiki?curid=2217850", "title": "Jealousy (album)", "text": ""}
{"id": "2217852", "revid": "410660", "url": "https://it.wikipedia.org/wiki?curid=2217852", "title": "Bombon", "text": ""}
{"id": "2217854", "revid": "309289", "url": "https://it.wikipedia.org/wiki?curid=2217854", "title": "Mil'", "text": "Il Mil' () \u00e8 un fiume della Siberia orientale, affluente di sinistra dell'Aldan (bacino idrografico della Lena). Si trova nella Sacha (Jacuzia), in Russia.\nIl fiume scorre prevalentemente in direzione sud-orientale, ha una lunghezza di 210\u00a0km, l'area del suo bacino \u00e8 di 4\u00a0990\u00a0km\u00b2. Sfocia nel fiume Aldan a 967\u00a0km dalla sua foce nella Lena, in prossimit\u00e0 del villaggio di Ust' Mil'. Il suo basso corso scorre parallelo a quello del fiume Bilir."}
{"id": "2217856", "revid": "122160656", "url": "https://it.wikipedia.org/wiki?curid=2217856", "title": "Penisola", "text": "Una penisola \u00e8 una formazione geografica consistente in un'estesa sporgenza di terra circondate per lo pi\u00f9 da acqua e collegate alla terraferma soltanto da un lato. La lingua di terra che unisce la penisola al continente \u00e8 detto istmo. L'istmo pu\u00f2 anche unire due continenti come l'America del Nord ed il Sud America. Una penisola, pu\u00f2 anche essere un capo, una punta o un promontorio.\nElenco delle penisole:"}
{"id": "2217858", "revid": "251322", "url": "https://it.wikipedia.org/wiki?curid=2217858", "title": "Fraud Antispyware", "text": ""}
{"id": "2217862", "revid": "21880", "url": "https://it.wikipedia.org/wiki?curid=2217862", "title": "Sentina (riserva naturale)", "text": ""}
{"id": "2217864", "revid": "144796", "url": "https://it.wikipedia.org/wiki?curid=2217864", "title": "Sant'Elisabetta d'Ungheria", "text": ""}
{"id": "2217869", "revid": "287204", "url": "https://it.wikipedia.org/wiki?curid=2217869", "title": "Mar\u00edlia Atl\u00e9tico Clube", "text": "Il Mar\u00edlia Atl\u00e9tico Clube, noto anche semplicemente come Mar\u00edlia, \u00e8 una societ\u00e0 calcistica brasiliana con sede nella citt\u00e0 di Mar\u00edlia, nello stato di San Paolo.\nStoria.\nIl Mar\u00edlia \u00e8 stato fondato il 14 dicembre 1942 con il nome Esporte Clube Comercial. Ma dato che il nome del club era poco popolare, l'11 luglio 1947, l'assemblea generale decise di cambiare il nome in Mar\u00edlia Atl\u00e9tico Clube. Il 19 aprile 1954, il Mar\u00edlia ha chiuso il suo reparto di calcio. Il 7 giugno 1969, il Mar\u00edlia ha riaperto il reparto di calcio."}
{"id": "2217874", "revid": "767487", "url": "https://it.wikipedia.org/wiki?curid=2217874", "title": "Bombon (Camarines Sur)", "text": "Bombon \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nBombon \u00e8 formata da 8 baranggay:"}
{"id": "2217880", "revid": "834", "url": "https://it.wikipedia.org/wiki?curid=2217880", "title": "Jealousy (X-Japan)", "text": ""}
{"id": "2217883", "revid": "284225", "url": "https://it.wikipedia.org/wiki?curid=2217883", "title": "Tortora americana", "text": ""}
{"id": "2217884", "revid": "804", "url": "https://it.wikipedia.org/wiki?curid=2217884", "title": "Ponte dei Frati Neri", "text": "Il ponte dei Frati Neri, pi\u00f9 correttamente ponte dei Domenicani (in inglese Blackfriars Bridge), \u00e8 un ponte di Londra sul Tamigi, stradale e pedonale, sito fra Waterloo Bridge e Blackfriars Railway Bridge. Dal lato nord \u00e8 vicino alle Inns of Court e alla stazione di Londra Blackfriars. Il lato sud \u00e8 nei pressi della Tate Modern art gallery e della Oxo Tower. \nIl primo ponte fisso edificato in questo luogo nel 1769 fu un ponte in pietra a pedaggio lungo 300 metri. Fu il terzo ponte costruito a Londra dopo il vecchio London Bridge, costruito diversi secoli prima, e il ponte di Westminster. Esso venne chiamato \"William Pitt Bridge\" (dal primo ministro William Pitt), ma venne presto ribattezzato Blackfriars Bridge a causa del vicino monastero dei frati domenicani (che sono comunemente conosciuti in Inghilterra con il nome di \"black friars\", per via della cappa nera che sovrasta il loro abito).\nIl ponte attuale venne completato nel 1869 ed \u00e8 lungo 277 metri. Esso \u00e8 costituito da cinque archi in ferro. A seguito del volume di traffico che deve smaltire, esso \u00e8 stato allargato, dal 1907 al 1910, portandolo dai 21 metri primitivi alla larghezza di 31,50 metri.\nIl ponte diede il nome alla Blackfriars Bridge railway station, che venne aperta nel 1864 e chiusa nel 1885 dopo l'apertura dell'attuale stazione di Londra Blackfriars. La Blackfriars Bridge railway station continu\u00f2 a essere utilizzata per il traffico merci fino al 1964, quando venne demolita e al suo posto vennero costruiti degli uffici. \nIl ponte fin\u00ec nelle cronache internazionali nel 1982, quando venne rinvenuto impiccato sotto uno dei suoi archi il corpo del banchiere italiano Roberto Calvi (in un primo momento si ritenne un suicidio, ma in seguito venne appurato come omicidio)."}
{"id": "2217885", "revid": "1428919", "url": "https://it.wikipedia.org/wiki?curid=2217885", "title": "Nikolaj Vasil'evi\u010d Uspenskij", "text": "Cugino di Gleb Ivanovi\u010d Uspenskij, leg\u00f2 il proprio nome ai \"Saggi di vita popolare\", del 1858, e altri racconti naturalistici di vigorosa e cupa rappresentazione della miseria e delle brutture della vita contadina.\nDopo alcuni anni di vagabondaggio, pose fine alla propria esistenza con il suicidio."}
{"id": "2217889", "revid": "2043462", "url": "https://it.wikipedia.org/wiki?curid=2217889", "title": "Ordine di San Carlo", "text": "L'Ordine di San Carlo (o \"Ordine dinastico di San Carlo del principato di Monaco\" o in francese \"Ordre de Saint Charles\") \u00e8 un ordine cavalleresco del principato di Monaco.\nStoria.\nL'ordine venne istituito il 15 marzo 1858 dal principe Carlo III di Monaco, il quale lo dedic\u00f2 al proprio santo patrono. Esso veniva conferito a coloro che avessero apportato un servizio meritevole a favore del principe o per il principato.\nClassi.\nL'Ordine dispone delle classiche cinque classi di benemerenza:"}
{"id": "2217891", "revid": "228587", "url": "https://it.wikipedia.org/wiki?curid=2217891", "title": "Jealousy", "text": "Jealousy (gelosia in lingua inglese) pu\u00f2 riferirsi a:"}
{"id": "2217892", "revid": "1458600", "url": "https://it.wikipedia.org/wiki?curid=2217892", "title": "Cynthia Powell", "text": "Fu la prima moglie di John Lennon (celebre cantante e compositore nonch\u00e9 ex-membro dei Beatles); inoltre \u00e8 la madre del cantante Julian Lennon (primo figlio di John).\nBiografia.\nUltima dei tre figli di Charles e Lillian Powell, frequent\u00f2 il \"Liverpool College of Art\", in cui conobbe John Lennon, che spos\u00f2 dopo esser rimasta incinta.\nIl rapporto con Lennon.\nL'atteggiamento del giovane John plasm\u00f2 sin dall'inizio quello che sarebbe stato il rapporto con la futura moglie Cynthia: quando John la invit\u00f2 al pub e lei rifiut\u00f2 dicendo di essere gi\u00e0 impegnata, lui le rispose \u00ab\"I didn't ask you to bloody marry me, did I?\"\u00bb cio\u00e8 \u00ab\"Non ti ho mica chiesto di sposarmi!\"\u00bb.\nInoltre John ebbe reazioni di violenza nei confronti della moglie Cynthia in almeno una circostanza: secondo quanto riportato dalla stessa nella biografia da lei scritta, Lennon, il giorno dopo averla vista ballare con Stuart Sutcliffe \u2013 il suo migliore amico dei tempi ante-Beatles \u2013 l'avrebbe aspettata fuori dal bagno delle donne del college che Cynthia frequentava e colpita violentemente in pieno volto, per poi andarsene senza dire una parola.\nIl matrimonio.\nI due si sposarono il 23 agosto 1962, con matrimonio civile, nello stesso municipio dove si sposarono i genitori di John. Il manager dei Beatles per\u00f2, riteneva che un Beatle sposato potesse \"non essere gradito\" dalle fan e cos\u00ec decise di tenere il matrimonio segreto.\nIl figlio Julian.\nFra John e il suo primo figlio non ci fu mai un grande rapporto. Julian dice di aver pi\u00f9 foto di lui che giocava con Paul McCartney che con suo padre.\nIl divorzio.\nCynthia Lennon era consapevole dei tradimenti compiuti da John in questo periodo, ma fu, secondo la sua opinione, il crescente consumo di droga (in particolare l'LSD) a dividerli, non solo il nascer di un nuovo amore per un'altra donna, Y\u014dko Ono.\nDopo essere tornato dall'India Lennon chiese il divorzio, accusandola di infedelt\u00e0, accusa che cadde nel vuoto quando si scopr\u00ec che Yoko era incinta. Lennon si rifiut\u00f2 di darle pi\u00f9 di 75.000 sterline come alimenti, dicendole: \"What have you done to deserve it? Christ, it's like winning the bloody pools\" (Cosa hai fatto per meritarli? Cristo, \u00e8 come aver vinto alla fottuta lotteria). Alla fine Cynthia Powell ricevette 100.000 sterline, 2.400 sterline all'anno, la custodia di Julian e la casa di Lennon a Kenwood. Julian non rivedr\u00e0 suo padre sino al 1969.\nCome la stessa Cynthia ha raccontato pi\u00f9 volte, l'unico Beatle che le rest\u00f2 vicino fu Paul McCartney: \u00abVenne da me con una rosa e mi disse: \"\u00c8 spaventoso, non so come sia potuto succedere\". Poi, per tirarmi su: \"Hey Cyn, perch\u00e9 non ci sposiamo noi due? Questo s\u00ec che farebbe notizia\". Ma so che pi\u00f9 di ogni altra cosa si preoccupava per Julian. Fu quello il periodo in cui scrisse per mio figlio \"Hey Jude\", che inizialmente si chiamava \"Hey Jules\"\u00bb.\nDopo il divorzio da Lennon.\nIl 31 luglio 1970 Cynthia Powell spos\u00f2 a Londra il proprietario alberghiero pesarese Roberto Bassanini, da cui divorzi\u00f2 nel 1973.\nNel 1976, spos\u00f2 John Twist, ingegnere proveniente dal Lancashire, per poi divorziare nel 1983. Nel 1978 pubblic\u00f2 la prima autobiografia che trattava dei suoi anni trascorsi accanto al celebre artista, intitolato \"A Twist of Lennon\", non edito in Italia al momento della pubblicazione sul mercato. Dopo la fine del suo matrimonio con Twist, riadott\u00f2 il cognome dell'ex e defunto marito e incontr\u00f2 Jim Christie, suo partner per ben 17 anni e in seguito, nel 2002, spos\u00f2 Noel Charles, proprietario di un night club. Nel settembre 2005, pubblic\u00f2 un'autobiografia di natura pi\u00f9 intima e dettagliata, intitolata \"John\". Nel 2006, Cynthia e suo figlio parteciparono alla premi\u00e8re di Las Vegas del \"Cirque du Soleil production of Love\", che \u00e8 stata anche la sua prima apparizione pubblica con Yoko Ono. Visse a Maiorca, in Spagna, fino alla sua morte.\nSpesso veniva chiamata in conferenze o manifestazioni dedicate ai Beatles per raccontare la sua testimonianza su alcune canzoni: ad esempio, in merito a \"Strawberry Fields Forever\", nata durante una vacanza ad Almer\u00eda con Lennon o \"Hey Jude\", dedicata da Paul McCartney a Julian e scritta nel periodo dell'abbandono della sua famiglia da parte di Lennon.\nLa morte.\nIl 1\u00ba aprile 2015 muore a Maiorca all'et\u00e0 di 75 anni, assistita dal figlio Julian, dopo una breve battaglia contro il cancro, pochi anni dopo la morte del marito Noel Charles.\nOpere.\nNel 1978 pubblic\u00f2 un primo libro di memorie, \"A Twist of Lennon\", basato sul racconto del matrimonio con Lennon e corredato di disegni e poesie realizzate dalla stessa Cynthia; il volume non risulta essere stato tradotto e pubblicato in Italia.\nNel settembre del 2005 pubblic\u00f2 \"John\", tradotto e pubblicato in Italia dalla Coniglio Editore l'anno successivo, in cui Cynthia racconta alcuni particolari della vita insieme a Lennon ed anche del periodo successivo, evidenziando soprattutto le mancanze dell'ex Beatle come padre, al punto che le ultime righe del volume si concludono con questa frase: \u00abAnche se non potrei mai rimpiangere di avere avuto il mio meraviglioso Julian, la verit\u00e0 \u00e8 che, se da ragazzina avessi saputo quanto mi sarebbe costato innamorarmi di John Lennon, mi sarei girata dall'altra parte e me ne sarei andata\u00bb."}
{"id": "2217896", "revid": "228587", "url": "https://it.wikipedia.org/wiki?curid=2217896", "title": "Lightning Strikes", "text": ""}
{"id": "2217897", "revid": "767487", "url": "https://it.wikipedia.org/wiki?curid=2217897", "title": "Buhi", "text": "Buhi \u00e8 una municipalit\u00e0 di Seconda classe delle Filippine, situata nella Provincia di Camarines Sur, nella Regione del Bicol.\nBuhi \u00e8 formata da 38 baranggay:"}
{"id": "2217904", "revid": "588403", "url": "https://it.wikipedia.org/wiki?curid=2217904", "title": "Sampaio Corr\u00eaa Futebol Clube", "text": "Il Sampaio Corr\u00eaa Futebol Clube, noto anche semplicemente come Sampaio Corr\u00eaa, \u00e8 una societ\u00e0 calcistica brasiliana con sede nella citt\u00e0 di S\u00e3o Lu\u00eds, capitale dello stato del Maranh\u00e3o.\nStoria.\nIl 25 marzo 1923, il club \u00e8 stato fondato con il nome di Associa\u00e7\u00e3o Sampaio Corr\u00eaa Futebol Clube. Abrah\u00e3o Andrade fu il primo presidente de Sampaio Corr\u00eaa. Il club \u00e8 stato chiamato cos\u00ec in onore dell'idrovolante Sampaio Corr\u00eaa II, che ha visitato la citt\u00e0 di S\u00e3o Lu\u00eds il 12 dicembre 1922, ed era stato guidato da due piloti, il brasiliano Pinto Martins e lo statunitense Walter Milton. Il 26 aprile 1925 il club ha giocato la sua prima partita ufficiale. Il Sampaio Corr\u00eaa ha vinto contro il Luso Brasileiro 1-0. Il gol \u00e8 stato siglato da Lobo.\nIl 17 dicembre 1972, il club ha vinto il Campeonato Brasileiro S\u00e9rie B, dopo aver sconfitto il Campinense in finale. Tuttavia, nessun club venne promosso in prima divisione.\nNel 1997, il club ha vinto il Campeonato Brasileiro S\u00e9rie C, dopo aver sconfitto il Francana 3-1 nell'ultima partita, e venendo promosso per la seconda divisione dell'anno successivo. Nel 1998, il Sampaio Corr\u00eaa ha vinto la Copa Norte, dopo aver sconfitto il S\u00e3o Raimundo-AM in finale. Nello stesso anno, il club ha raggiunto le semifinali della Coppa CONMEBOL. Il Sampaio Corr\u00eaa sconfisse l'Am\u00e9rica-RN agli ottavi di finale, poi il Deportes Quind\u00edo della Colombia ai quarti di finale, ma venne eliminato dal Santos nelle semifinali."}
{"id": "2217906", "revid": "599013", "url": "https://it.wikipedia.org/wiki?curid=2217906", "title": "Imposta sulle macchine per caff\u00e8 espresso", "text": "L'imposta sulle macchine per caff\u00e8 espresso era un tributo comunale italiano definitivamente abrogato con la riforma tributaria degli anni 1970.\nStoria.\nL'imposta venne istituita con a carico di determinati esercizi con regio decreto legge 30 giugno 1926. Con regio decreto legge n. 73 del 6 gennaio 1927 fu prorogata la data di entrata in vigore del tributo, precedentemente stabilita al luglio 1926, facendola decorrere dal marzo 1927.\nIl 21 aprile 1927, con apposito Decreto, l'imposta fu dichiarata obbligatoria in tutti i comuni.\nApplicazione dell'imposta.\nIl tributo (art. 190 Testo unico sulla finanza locale - Decreto n. 1175/1931) era dovuto da tutti i titolari di bar, caff\u00e8 e di tutti gli altri stabilimenti nei quali si vendeva o comunque consumava caff\u00e8 espresso, oltre all'imposta di patente ed a quelle di licenza.\nRiscosso dalla Guardia di finanza in favore dei municipi, la tariffa del dazio era la seguente:"}
{"id": "2217910", "revid": "326822", "url": "https://it.wikipedia.org/wiki?curid=2217910", "title": "Libro dei record", "text": ""}
{"id": "2217918", "revid": "767487", "url": "https://it.wikipedia.org/wiki?curid=2217918", "title": "Bula (Filippine)", "text": "Bula \u00e8 una municipalit\u00e0 di Terza classe delle Filippine, situata nella Provincia di Camarines Sur, nella Regione del Bicol.\nBula \u00e8 formata da 33 baranggay:"}
{"id": "2217919", "revid": "599013", "url": "https://it.wikipedia.org/wiki?curid=2217919", "title": "Loudness", "text": ""}
{"id": "2217922", "revid": "339392", "url": "https://it.wikipedia.org/wiki?curid=2217922", "title": "John Evans Atta Mills", "text": ""}
{"id": "2217937", "revid": "144796", "url": "https://it.wikipedia.org/wiki?curid=2217937", "title": "Ordine dei Grimaldi", "text": "L'ordine dei Grimaldi \u00e8 una decorazione cavalleresca istituita nel principato di Monaco il 18 novembre 1954 dal principe Ranieri III.\nEssa viene concessa per ricompensare il personale di servizio ed i benemeriti verso il principe e la sua casata; esso viene per tanto conferito ancora oggi su sola discrezione del principe reggente.\nL'ordine dispone di cinque classi di benemerenza:"}
{"id": "2217938", "revid": "321906", "url": "https://it.wikipedia.org/wiki?curid=2217938", "title": "Appuntamento a Bahia", "text": ""}
{"id": "2217939", "revid": "110157", "url": "https://it.wikipedia.org/wiki?curid=2217939", "title": "Famiglia a carico", "text": "Famiglia a carico \u00e8 un libro di Antonio Amurri del 1975."}
{"id": "2217941", "revid": "767487", "url": "https://it.wikipedia.org/wiki?curid=2217941", "title": "Cabusao", "text": "Cabusao \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nCabusao \u00e8 formata da 9 baranggay:"}
{"id": "2217946", "revid": "1226", "url": "https://it.wikipedia.org/wiki?curid=2217946", "title": "Mondo del Fiume", "text": ""}
{"id": "2217950", "revid": "12760", "url": "https://it.wikipedia.org/wiki?curid=2217950", "title": "Giacinto Cestoni", "text": ""}
{"id": "2217963", "revid": "21945114", "url": "https://it.wikipedia.org/wiki?curid=2217963", "title": "Amstelodamum", "text": ""}
{"id": "2217965", "revid": "348618", "url": "https://it.wikipedia.org/wiki?curid=2217965", "title": "Calabanga", "text": "Calabanga \u00e8 una municipalit\u00e0 di Seconda classe delle Filippine, situata nella Provincia di Camarines Sur, nella Regione del Bicol.\nCalabanga \u00e8 formata da 48 barangay:"}
{"id": "2217966", "revid": "154893", "url": "https://it.wikipedia.org/wiki?curid=2217966", "title": "Gemini Guidance Computer", "text": ""}
{"id": "2217968", "revid": "178920", "url": "https://it.wikipedia.org/wiki?curid=2217968", "title": "Volo parabolico", "text": ""}
{"id": "2217975", "revid": "339392", "url": "https://it.wikipedia.org/wiki?curid=2217975", "title": "Unmanned Combat Air Vehicle", "text": ""}
{"id": "2217977", "revid": "729019", "url": "https://it.wikipedia.org/wiki?curid=2217977", "title": "Camaligan", "text": "Camaligan \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nCamaligan \u00e8 formata da 13 baranggay:"}
