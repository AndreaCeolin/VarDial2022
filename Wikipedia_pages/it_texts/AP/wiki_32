{"id": "2262467", "revid": "76963", "url": "https://it.wikipedia.org/wiki?curid=2262467", "title": "Curt Goetz", "text": "Biografia.\nNella sua carriera di attore interpret\u00f2 soprattutto la parte del \"viveur\" e con la moglie Val\u00e9rie von Martens ha rappresentato con successo le sue commedie teatrali, spesso anche interpretandole in prima persona.\nLe sue commedie si basarono su una \"causerie\" spiritosa e garbata, toccando con delicatezza anche tematiche profonde e problematiche.\nGoetz ha anche occasionalmente pubblicato qualche romanzo. Tra di essi, Tatiana, un lungo racconto che parla della passione di un adulto per una violoncellista bambina. Il romanzo anticipa, senza tuttavia dare voce agli aspetti pi\u00f9 morbosi, la vicenda di \"Lolita\" di Vladimir Nabokov. Una perla inaspettata, soprattutto perch\u00e9 proveniente da un commediografo brillante e spiritoso, che ha sorpreso il germanista Italo A. Chiusano, il quale ha addirittura paragonato l'opera ad alcune prose brevi di Thomas Mann (e viene subito in mente \"La morte a Venezia\").\nOpere.\nTeatro.\nSono stati lasciati i titoli in originale"}
{"id": "2262480", "revid": "287204", "url": "https://it.wikipedia.org/wiki?curid=2262480", "title": "Olympique Lyonnais 2000-2001", "text": "La pagina racchiude la rosa dell'Olympique Lione nella stagione 2000-01"}
{"id": "2262493", "revid": "293713", "url": "https://it.wikipedia.org/wiki?curid=2262493", "title": "Oppo (azienda)", "text": "Guangdong Oppo Mobile Telecommunications Corp., Ltd (), nota pi\u00f9 semplicemente come Oppo, \u00e8 un'azienda cinese di elettronica di consumo con sede a Dongguan che produce smartphone, dispositivi audio, power bank, lettori multimediali e altri prodotti elettronici. \u00c8 un importante produttore di smartphone in Cina.\nStoria.\nIl marchio \"Oppo\" \u00e8 stato registrato in Cina nel 2001 e lanciato sul mercato nel 2004. Da allora, la societ\u00e0 si \u00e8 espansa in pi\u00f9 di 40 paesi. Nel giugno 2016, Oppo \u00e8 diventato il pi\u00f9 grande produttore di smartphone in Cina, vendendo i suoi telefoni in oltre 200.000 punti vendita. Nel 2019 Oppo \u00e8 diventato il terzo marchio di smartphone in Cina classificandosi al quinto posto a livello mondiale.\nOrganizzazione.\n\u00c8 suddivisa in quattro divisioni primarie: la sede principale in Cina, a Guangdong, che si occupa della progettazione, costruzione e distribuzione dei prodotti alle divisioni primarie, e tre filiali in Europa, Stati Uniti e Corea del Sud (che si occupano invece della distribuzione locale dei prodotti provenienti dalla Cina).\nEsistono poi divisioni secondarie della stessa marca:\nOgnuna \u00e8 completamente autonoma dalle altre, per venire incontro alle necessit\u00e0 particolari dei mercati regionali e quindi completamente diverse.\nIn passato era attiva anche la divisione Oppo Digital, con sede in California, specializzata nella produzione di strumenti per video in alta risoluzione e audio a due canali. La societ\u00e0 \u00e8 stata poi chiusa nel 2018."}
{"id": "2262501", "revid": "339392", "url": "https://it.wikipedia.org/wiki?curid=2262501", "title": "Fenix Stadion", "text": ""}
{"id": "2262511", "revid": "10873", "url": "https://it.wikipedia.org/wiki?curid=2262511", "title": "Socket J", "text": ""}
{"id": "2262516", "revid": "2181294", "url": "https://it.wikipedia.org/wiki?curid=2262516", "title": "Referendum in Polonia del 2003", "text": "Il referendum in Polonia del 2003 si tenne il 7 e l'8 giugno ed ebbe ad oggetto l'adesione del Paese all'Unione europea.\nNoto anche come \"referendum polacco\" o \"referendum di ingresso\" (in polacco: \"referendum europejskie\" o \"referendum akcesyjne\"), la consultazione sottopose al vaglio popolare la ratifica del Trattato di Atene.\nIl quesito era formulato come di seguito indicato:"}
{"id": "2262517", "revid": "499531", "url": "https://it.wikipedia.org/wiki?curid=2262517", "title": "Bolognese (razza canina)", "text": "Il bolognese \u00e8 una delle 16 razze canine di origini italiane riconosciute dall'ENCI.\nFa parte della famiglia dei \"bichon\" (in francese \"bichon\" indicava in generale i cani di piccola taglia a pelo lungo) che comprende il Coton de Tul\u00e9ar, il bichon fris\u00e9, l'havanese, il l\u00f6wchen e il bolonka (razza simile al bichon fris\u00e9 e non ancora riconosciuta dalla FCI) e, tra le razze italiane, il maltese.\nStoria.\nA causa delle fonti rare e contraddittorie la popolarit\u00e0 di questa razza dall'XI secolo in poi non \u00e8 chiara. La sua presenza \u00e8 attestata a Bologna nel 1200 e in seguito fu adottata dalle corti italiane ed europee, che ne decretarono il successo.\nEra una razza molto amata dalla nobilt\u00e0: la famiglia Gonzaga, la marchesa di Pompadour (la favorita di re Luigi XV) e Caterina di Russia ne possedevano degli esemplari. Cosimo III de' Medici don\u00f2 8 di questi cani ai potenti di Bruxelles, Umberto di Savoia ne fece dono alla futura regina Maria Jos\u00e8 e il duca d'Este a Filippo II, che dichiar\u00f2 \"il bolognese \u00e8 quanto di pi\u00f9 regale potesse offrirsi in dono a un imperatore\". Verso la fine del Seicento alcuni esemplari vennero portati alla corte del Re Sole e, nel 1700, giunsero in Russia dove furono, e sono ancora oggi, allevati con grande devozione.\nNel campo dell'arte, si conoscono varie rappresentazioni pittoriche del Rinascimento accanto a nobildonne e dame di Bologna e Ferrara, tra cui un'opera di Pieter Brueguel esposta al Museo nazionale di Napoli e in quadri di Tiziano, Goya, Watteau, D\u00fcrer e Abraham Bosse. Il poeta burlesco, antiaccademico e antipreziosista francese Paul Scarron scrisse un romanzo dedicato al bolognese della sorella.\nDopo la seconda guerra mondiale questo piccolo cane rischi\u00f2 di scomparire in quanto, come simbolo della monarchia, veniva considerato con diffidenza; solo a met\u00e0 del Novecento la razza \u00e8 stata recuperata dagli allevatori italiani, soprattutto grazie all'allevamento di F.C. Casabella nel 1950 e a quello di M. Persichi nel 1970.\nDescrizione.\n\u00c8 un cane di piccola taglia di colore bianco candido, leggermente ricciuto.\nSi distingue dal Bichon Fris\u00e9 perch\u00e9 il lungo pelo si solleva dal corpo terminando nelle punte a \"fiammella\" le quali, similmente alla lana, dopo il lavaggio possono tendere all'infeltrimento. Ha gli occhi molto scuri e penetranti. \nle zampe sono particolarmente delicate perch\u00e9 sono soggette a lussazioni. A dispetto della piccola taglia, \u00e8 molto vigoroso e, a parte periodici controlli dal veterinario, non necessita di particolari cure per avere una salute di ferro.\nCarattere.\n\u00c8 un cagnolino docile, molto intelligente, affettuoso, allegro e vivace. La sua natura giocherellona e paziente lo rende adatto alle famiglie con bambini (ai quali va comunque insegnato a rispettare il cane e i suoi spazi), ma \u00e8 anche un ottimo compagno per le persone anziane, essendo fisicamente meno impegnativo di altre razze, sebbene non sia affatto un cane \"da poltrona\" o \"da borsetta\". Al contrario, \u00e8 consigliabile educarlo a camminare al guinzaglio e abituarlo alla presenza di cani e persone, in modo da abituarlo alle situazioni pi\u00f9 disparate, soprattutto se abita in citt\u00e0.\nMolto recettivo e desideroso di compiacere \u00e8 brillante nell'apprendimento, in grado di imparare con facilit\u00e0 (pi\u00f9 o meno) comandi e giochi, ma proprio per lo stesso motivo \u00e8 in grado di capire in fretta i \"punti deboli\" del proprietario, quindi va immediatamente 'inquadrato' in famiglia ed educato e socializzato con cura, in modo che non cresca viziato o nevrotico. Da curare attentamente l'alimentazione, in quanto pu\u00f2 diventare schizzinoso se il proprietario sostituisce il cibo ogni volta che sembra perdere interesse.\nEssendo un cane piuttosto freddoloso \u00e8 meglio tenerlo in casa che all'aperto, soprattutto perch\u00e9 ha bisogno di vivere a contatto con la sua famiglia umana, a cui sar\u00e0 sempre molto attaccato, pur essendo un cane molto dosato, che non soffoca il padrone con continue richieste di affetto.\nGrazie ad un udito particolarmente sviluppato \u00e8 ottimo per la guardia in casa e, pur abbaiando di rado, si fa sentire se incontra estranei nel suo territorio (peraltro non tanto amati essendo molto diffidente).\nSviluppo.\nEsistono ben pochi allevamenti di bolognesi al di fuori dell'Italia e questo crea dei problemi per lo sviluppo ed il mantenimento della razza, dato anche che le poche migliaia di esemplari esistenti sono spesso consanguinee."}
{"id": "2262520", "revid": "262457", "url": "https://it.wikipedia.org/wiki?curid=2262520", "title": "W\u01d4 Z\u00e9ti\u0101n", "text": ""}
{"id": "2262523", "revid": "1305772", "url": "https://it.wikipedia.org/wiki?curid=2262523", "title": "Tremarella/L'ultima sera", "text": "Tremarella/L'ultima sera \u00e8 un 45 giri di Edoardo Vianello pubblicato nel 1964.\nDisco di grande successo, presentava in copertina una foto di Franco Califano e Dominique Boschero, ai tempi della loro storia d'amore.\nCover dei Persiana Jones.\nIl lato A del disco, la canzone \"Tremarella\", \u00e8 entrata a far parte del repertorio del gruppo torinese dei Persiana Jones, che l'hanno portata al successo nella loro variante ska punk: il gruppo l'ha inserita dapprima nell'album live Show (1993) e poi nell'album studio Puerto Hurraco (1999)."}
{"id": "2262527", "revid": "767487", "url": "https://it.wikipedia.org/wiki?curid=2262527", "title": "Giovanni Bernardino Bonifacio", "text": "La vita.\nIl duca di Oria Giovanni Bernardino Bonifacio, nato da una nobile famiglia del Regno di Napoli con tradizioni culturali e frequentazioni letterarie, \u00e8 stato un noto umanista, vicino al pensiero di Erasmo da Rotterdam e alla rivendicazione della riforma della chiesa cattolica nel XVI secolo. Perseguitato dai fautori della controriforma ha vissuto in Francia, in Inghilterra e in Prussia, \u00e8 morto a Danzica lasciando alla citt\u00e0 un considerevole patrimonio librario.\nMentre era a Basilea, stamp\u00f2 (1553) a sue spese il \"De Situ Japygiae\" dell'umanista salentino Antonio De Ferrariis (scritto nel 1510-11 ma che circol\u00f2 a lungo manoscritto), che fu per secoli il pi\u00f9 autorevole trattato storico-geografico sul Salento."}
{"id": "2262528", "revid": "666668", "url": "https://it.wikipedia.org/wiki?curid=2262528", "title": "Serie A2 2008-2009 (calcio a 5)", "text": "Il campionato di Serie A2 2008-2009 \u00e8 stata la 11\u00aa edizione della categoria. La stagione regolare ha preso avvio il 20 settembre 2008 e si \u00e8 conclusa il 18 aprile 2009, prolungandosi fino al 6 giugno 2009 con la disputa delle partite di spareggio.\nPartecipanti.\nLa fusione tra la neopromossa Azzurra Sant'Alfonso e il Marigliano a formare l'Azzurra Marigliano, la mancata iscrizione del Perugia e il ripescaggio di Polizia Penitenziaria in Serie A comportano il ripescaggio di Atletico Teramo e Regalbuto, finaliste play-off della precedente Serie B nonch\u00e9, per il secondo anno di seguito, del Giovinazzo.\nIl Cadoneghe confluisce nel neonato \"Sporting Marca\", il Dese cambia la propria denominazione in \"Venezia Calcio a 5\" e l'ATS Citt\u00e0 di Quartu in \"Atiesse Calcio a 5\". Le regioni pi\u00f9 rappresentate in questa edizione sono il Lazio, la Puglia e il Veneto con quattro formazioni ciascuna, seguite da Campania e Sardegna con tre. Le formazioni provenienti da Abruzzo ed Emilia-Romagna sono due a testa, mentre Piemonte, Toscana e Umbria si fermano a una.\nPlay-off.\nFormula.\nSi qualificano al turno successivo le squadre che, al termine delle due gare, avranno ottenuto il maggior punteggio o, a parit\u00e0 di punteggio, quelle che avranno realizzato il maggior numero di reti. In caso di ulteriore parit\u00e0 saranno disputati due tempi supplementari da 5' ciascuno, al termine dei quali, se perdurasse ancora la parit\u00e0, sar\u00e0 ritenuta vincente la squadra con la migliore posizione in classifica al termine della stagione regolare.\nGirone A.\nDal 5 maggio al 16 maggio 2009\nGirone B.\nDal 28 aprile al 9 maggio 2009\nGruppo Fassina e Torrino qualificati ai play-out di serie A 2008-2009."}
{"id": "2262532", "revid": "123823527", "url": "https://it.wikipedia.org/wiki?curid=2262532", "title": "Valdemaro di Danimarca", "text": "Biografia.\nL'infanzia.\nIl principe Valdemaro nacque il 27 ottobre 1858 al Palazzo Bernstorff a Gentofte a nord di Copenaghen. Suo padre era il principe Cristiano di Danimarca, diventato in seguito re Cristiano IX. Sua madre era la principessa Luisa d'Assia-Kassel. Fu battezzato il 21 dicembre 1858. Nel novembre 1863, suo padre sal\u00ec al trono di Danimarca.\nIl principe Valdemaro ricevette la sua prima educazione dai precettori. Nell'estate del 1874, accompagn\u00f2 suo padre durante la sua vita in Islanda per le celebrazioni del millennio. Dopo la sua confermazione nel 1874, come era usanza per il principi di quell'epoca, intraprese un'educazione militare entrando in un collegio navale. Nel 1879, era sottotenente e nel 1880 tenente. Negli anni successivi, partecip\u00f2 a numerose spedizioni navali.\nIl matrimonio.\nSpos\u00f2 la principessa Maria d'Orl\u00e9ans il 20 ottobre 1885 in una cerimonia civile a Parigi. Si sposarono religiosamente il 22 ottobre 1885 al Castello d'Eu, la residenza del principe Filippo, Conte di Parigi. Tra gli ospiti pi\u00f9 degni di nota vi erano la madre di Valdemaro, la regina Luisa di Danimarca, il Principe e la Principessa del Galles, e i genitori di Maria, il Duca e la Duchessa di Chartres.\nFu supposto da una fonte che le nozze fossero state combinate politicamente, e in Francia, e fu ritenuto che il Conte di Parigi (lo zio della sposa) fosse personalmente responsabile dell'unione. Tuttavia, la stessa fonte afferm\u00f2 che \"non vi era motivo di credere che [fosse] un vero matrimonio d'amore\".\nAl momento del loro matrimonio, fu deciso che ogni figlio maschio sarebbe stato educato nella fede luterana di Valdemaro, mentre le femmine sarebbero state educate da cattoliche, la fede della madre. I quattro figli della coppia furono quindi luterani, mentre la loro unica figlia, Margherita fu educata al cattolicesimo e spos\u00f2 un principe cattolico.\nGli ultimi anni e morte.\nValdemaro ebbe una lunga carriera navale, ma le cose avrebbero potuto essere molto diverse per il principe. Gli vennero offerti due troni, quello di Bulgaria e quello di Norvegia, ma rifiut\u00f2 in seguito alle pressioni internazionali.\nMor\u00ec il 14 gennaio 1939 nel Palazzo Giallo a Copenaghen e fu sepolto nella Cattedrale di Roskilde. Fu l'ultimo figlio superstite di Cristiano IX e Luisa di Assia-Kassel.\nDiscendenza.\nValdemaro e Maria ebbero cinque figli:"}
{"id": "2262537", "revid": "610351", "url": "https://it.wikipedia.org/wiki?curid=2262537", "title": "Campionati italiani primaverili di nuoto 2009", "text": "I 56. Campionati italiani primaverili di nuoto si sono svolti a Riccione tra il 4 e l'8 marzo 2009.\nHanno partecipato 460 atleti, 217 femmine e 243 maschi. In palio, oltre ai 40 titoli italiani, c'era anche la qualificazione ai Mondiali di Roma dal 26 luglio al 2 agosto."}
{"id": "2262540", "revid": "343261", "url": "https://it.wikipedia.org/wiki?curid=2262540", "title": "Anolidi", "text": ""}
{"id": "2262541", "revid": "1543377", "url": "https://it.wikipedia.org/wiki?curid=2262541", "title": "Yvonne R\u00fcegg", "text": "In seguito al matrimonio con lo sciatore alpino italiano Roberto Siorpaes assunse il cognome del coniuge e gareggi\u00f2 come Yvonne Siorpaes R\u00fcegg o Yvonne Siorpaes.\nBiografia.\nCarriera sciistica.\nAgli VIII Giochi olimpici invernali di , negli Stati Uniti, vinse con il tempo di 1:39.9 la medaglia d'oro nello slalom gigante, precedendo di un centesimo la statunitense Penny Pitou; si classific\u00f2 inoltre 9\u00aa nella discesa libera e non complet\u00f2 nello slalom speciale. Tutte e tre le gare erano valide anche ai fini dei Mondiali 1960.\nSuccessivamente si trasfer\u00ec in Italia, e spos\u00f2 il fratello dei bobbisti Sergio e Gildo Siorpaes, Roberto, anche lui sciatore. In seguito partecip\u00f2 ai Campionati italiani, ai quali vinse due medaglie."}
{"id": "2262543", "revid": "287204", "url": "https://it.wikipedia.org/wiki?curid=2262543", "title": "Appenzeller Bahnen", "text": "Le Appenzeller Bahnen (\"Ferrovie dell'Appenzello\", acronimo AB) sono una compagnia ferroviaria della Svizzera che gestisce ferrovie sia a scartamento normale che a ridotto; la sua sede sociale \u00e8 a Herisau, nel cantone di Appenzello esterno.\nLa societ\u00e0 \u00e8 stata creata nel 2006 mediante l'assorbimento e la fusione nella pi\u00f9 grande, l'Appenzeller Bahnen, delle precedenti societ\u00e0 ferroviarie Rorschach-Heiden-Bergbahn (RHB), Bergbahn Rheineck-Walzenhausen (RhW) e Trogenerbahn (TB). L'omonima societ\u00e0 delle Appenzeller Bahnen era stata fondata il 26 luglio 1886.\nL'11 giugno 2021 (con effetto retroattivo al 1\u00ba gennaio) la societ\u00e0 ha assorbito la Frauenfeld-Wil-Bahn.\nLa rete di linee ferroviarie oggi gestite si sviluppa nei cantoni di Appenzello interno, Appenzello esterno, San Gallo e Turgovia. Tutte le linee sono part della rete celere di San Gallo.\nLinee.\nDalla data di fusione le AB gestiscono le seguenti linee ferroviarie:"}
{"id": "2262546", "revid": "1573940", "url": "https://it.wikipedia.org/wiki?curid=2262546", "title": "Nazionale di pallavolo femminile del Vietnam", "text": "La nazionale di pallavolo femminile del Vietnam \u00e8 una squadra asiatica ed oceaniana composta dalle migliori giocatrici di pallavolo del Vietnam ed \u00e8 posta sotto l'egida della Federazione pallavolistica del Vietnam.\nFino al 1975 ha rappresentato il Vietnam del Nord."}
{"id": "2262554", "revid": "709565", "url": "https://it.wikipedia.org/wiki?curid=2262554", "title": "Quasimodo (serie animata)", "text": "Quasimodo (\"The Magical Adventures of Quasimodo\") \u00e8 un cartone animato prodotto da Cin\u00e8Groupe, Ares Films, Astral Programming Enterprises, Hearst Entertainment nel 1996, sulla scia del film d'animazione Disney \"Il Gobbo di Notre Dame\", liberamente ispirato al romanzo di Victor Hugo \"Notre Dame de Paris\".\nTrama.\nQuasimodo, un ragazzo di sedici anni gobbo e deforme, vive segregato nella Cattedrale di Notre-Dame, di cui \u00e8 il campanaro. Suo custode \u00e8 il malvagio Frollo, che segretamente \u00e8 anche alchimista e mira a usare la magia per diventare Re di Francia. Insieme alla zingara Esmeralda, la sua capra Djali, suo fratello Fran\u00e7ois e la loro nonna adottiva Angelica, Quasimodo sventer\u00e0 un grave attentato di Frollo al Re, e potr\u00e0 lasciare la sua prigionia per vivere numerose avventure. Nel corso della serie, Quasimodo scoprir\u00e0 la sua vera identit\u00e0: il suo nome \u00e8 infatti Jacques de Bernassac ed \u00e8 il figlio di due potenti alchimisti in grado di ottenere la leggendaria Pietra Filosofale."}
{"id": "2262557", "revid": "339392", "url": "https://it.wikipedia.org/wiki?curid=2262557", "title": "Fr\u00e9d\u00e9ric Antoine Ozanam", "text": ""}
{"id": "2262561", "revid": "785863", "url": "https://it.wikipedia.org/wiki?curid=2262561", "title": "Orson &amp; Olivia", "text": "Orson &amp; Olivia \u00e8 un cartone animato nato da una coproduzione franco-italiana (TF1, Ellipse Animation, Rai).\nTrama.\nDue bambini senza casa, nella Londra dell'epoca vittoriana, vivono su una vecchia barca ancorata lungo le rive del Tamigi. Insieme ad un cane di nome \"Falstaff\" e ad altri bimbi orfani, sopravvivono cacciando topi, che consegnano alle forze dell'ordine in cambio di due scellini.\nLa serie si incentra sulla vita di stenti dei protagonisti e sulle loro varie peripezie nei bassifondi della capitale inglese, con risvolti ora comici ora drammatici.\nIn Italia fu trasmessa per la prima volta nel 1996 all'interno del programma televisivo \"Solletico\"."}
{"id": "2262564", "revid": "709565", "url": "https://it.wikipedia.org/wiki?curid=2262564", "title": "Renada", "text": "Renaade (\"Renada\") \u00e8 una serie televisiva a disegni animati tedesca prodotta dalla G. Hahn Film, SWR, Greenlight Film, Hong Ying Animation (Hosem).\nFu trasmessa in Germania dal canale KiKA tra il 5 ottobre 1998 ed il 27 settembre 1999, in Polonia dal canale TVP1 ed in Italia tra il 1997 e il 2001 su Rai 1 ed \u00e8 stato replicato su RaiDue nel 2002 e negli anni successivi dalle reti locali.\nEpisodi.\nIn Germania vennero realizzati 72 episodi in due stagioni e trasmessi dal 1998 al 1999, in Italia venne trasmessa soltanto la seconda stagione composta da 52 episodi dal 1997 al 2001."}
{"id": "2262567", "revid": "363629", "url": "https://it.wikipedia.org/wiki?curid=2262567", "title": "Pentaspecchio", "text": "Il pentaspecchio (pi\u00f9 correttamente definito pentaspecchio a tetto, o roof pentamirror in inglese) \u00e8 una versione economica del pentaprisma a tetto, utilizzata essenzialmente come mirino nelle macchine fotografiche reflex di fascia bassa, al posto del pentaprisma. Come quest'ultimo, \u00e8 usato per raddrizzare l'immagine che apparirebbe altrimenti a lati invertiti, provenendo dallo specchio del sistema reflex. \nA differenza del pentaprisma, impiega tre semplici specchi invece di un unico blocco di vetro sagomato, consentendo un risparmio economico e di peso della fotocamera.\nI mirini dotati di pentaspecchio forniscono, rispetto a quelli muniti di pentaprisma, immagini di minore luminosit\u00e0 e qualit\u00e0, ma si stanno diffondendo anche su fotocamere di fascia media, a causa della tendenza generalizzata (anche tra i professionisti) di servirsi del sistema live view su schermi LCD ad alta definizione delle pi\u00f9 recenti reflex digitali, relegando l'uso del mirino ottico alle situazioni di luce ambiente eccessiva (scarsa visibilit\u00e0 dello schermo). "}
{"id": "2262573", "revid": "123257130", "url": "https://it.wikipedia.org/wiki?curid=2262573", "title": "The Adventure Company", "text": "The Adventure Company, una divisione della DreamCatcher Interactive, \u00e8 stata un'azienda canadese specializzata nella pubblicazione di videogiochi di tipo avventura grafica.\nStoria.\nFondata nel 2002 come divisione della DreamCatcher Interactive, incaricata di pubblicare i propri titoli di avventura, ha esordito con \"Loch Ness\". Nel corso degli anni successivi la compagnia ha pubblicato i titoli di softwarehouse del calibro di Kheops Studio, THQ, Micro\u00efds e Cryo Interactive.\nNel 2006 \u00e8 stata acquistata dagli austriaci di JoWooD, diventandone una sussidiaria fino al 16 agosto 2011, quando l'intera JoWood \u00e8 stata acquistata dalla Nordic Games Holding."}
{"id": "2262575", "revid": "1745361", "url": "https://it.wikipedia.org/wiki?curid=2262575", "title": "L'orecchio mancante", "text": "L'orecchio mancante \u00e8 un libro del 1970 scritto da Carmelo Bene e pubblicato dalla Feltrinelli.\nCaratteristiche e contenuto.\nVi si ritrova qui l'idea iconoclasta (sebbene \"non fine a s\u00e9 stessa\") di Bene riguardo al cinema, l'\"orrore per l'immagine\" e la rappresentazione. Lo stesso autore considera questa sua opera come:\nSezioni del libro.\nLa Signorina Felicita.\n\u00c8 una feroce e divertita parodia del \"cinema impegnato\", o se vogliamo dell'arte in genere, e ha come personaggio principale la figura esilarante di un regista o produttore, tipico del Sud, con una forte inflessione dialettale e una scarsa conoscenza grammaticale, impegnato a portare sul set \"La signorina Felicita ovvero la Felicit\u00e0\" di Guido Gozzano. In barba alla poetica e alla bellezza formale del testo, l'ideazione o la possibile realizzazione di questo film - incita il regista - deve essere...\nLa giustapposizione dell'intento e del linguaggio del regista e la lettura della rispettiva poesia di Guido Gozzano, da cui trae spunto la sceneggiatura, crea uno stridente contrasto...\n\u00c8 il 1970. Siamo nel \"periodo cinematografico\" di Carmelo Bene (1967-1973), la cui produzione, fu, e resta comunque, innovativa non solo nell'ambito del cinema italiano, ma anche in quello straniero. \"Nostra Signora dei Turchi\", \"Capricci\", \"Don Giovanni\", \"Salom\u00e8\", \"Un Amleto di meno\", sono esempi lampanti di ci\u00f2 che lui intendeva per cinema. Perci\u00f2 \"L'orecchio mancante\" per contrapposizione si pu\u00f2 accostare come un'esplicita e spietata critica al cinema impegnato, invischiato nel civile e nei problemi sociali, pronto per questo a rovinare qualsiasi \"bellezza\" pur di perseguire ostinato nel suo intento.\nLettera aperta al PCI.\n\u00c8 apparentemente una specie di epistola in versi liberi. Dal titolo si direbbe una lettera indirizzata ai \"compagni\" o al \"partito comunista\", ma salta subito all'occhio l'evidenza di una distanza enorme dalla politica. Il suo senso sembra volutamente criptico, tranne che nei versi finali laddove se ne comprende la direzione tutt'altro che di partito:\nVolere e potere.\nAnche se Bene usa un linguaggio piuttosto elitario e criptico, si pu\u00f2 senz'altro dire che questa sia una breve dissertazione personalissima su Will (William Shakespeare) e il suo teatro: un destino subito quello di drammaturgo e non un atto di volont\u00e0 (\"will\"). Mentre i \"Sonetti\" rappresenterebbero la dissoluzione di quella maschera di cui usufruivano allora le sue rappresentazioni teatrali."}
{"id": "2262576", "revid": "122246", "url": "https://it.wikipedia.org/wiki?curid=2262576", "title": "Nazionale di pallavolo femminile della Nuova Zelanda", "text": "La nazionale di pallavolo femminile della Nuova Zelanda \u00e8 una squadra asiatica ed oceaniana composta dalle migliori giocatrici di pallavolo della Nuova Zelanda ed \u00e8 posta sotto l'egida della Federazione pallavolistica della Nuova Zelanda."}
{"id": "2262578", "revid": "984922", "url": "https://it.wikipedia.org/wiki?curid=2262578", "title": "Where's Wally? (serie animata)", "text": "Where's Wally? \u00e8 una serie tv a disegni animati prodotta da Waldo Film Company e Dic e basata sui libri di Martin Handford."}
{"id": "2262582", "revid": "709565", "url": "https://it.wikipedia.org/wiki?curid=2262582", "title": "Wicked! - Cattivissimi!", "text": "Wicked! - Cattivissimi! (\"Wicked!\") \u00e8 una serie televisiva animata tedesca, prodotta nel 2000 da RTV Family Entertainment AG.\nTrama.\nLa serie ruota intorno al piccolo Rory Elright. Non avendo amici, decide di crearne uno da solo. Ispirandosi a Frankenstein, crea un essere dalle fattezze di una mela umanoide e decide di chiamarlo \"Uomo-Mela\". L'essere tuttavia si ribella a lui e cercher\u00e0 di ucciderlo. Toccher\u00e0 a Rory fermarlo vivendo anche avventure di stampo horror."}
{"id": "2262583", "revid": "124423545", "url": "https://it.wikipedia.org/wiki?curid=2262583", "title": "Oppo", "text": ""}
{"id": "2262586", "revid": "110157", "url": "https://it.wikipedia.org/wiki?curid=2262586", "title": "Evillive II", "text": "Evillive II \u00e8 un album live del gruppo punk statunitense Misfits, pubblicato nel 1998 da Fiend Club Records e reperibile esclusivamente attraverso il fan club della band, il \"Fiend Club\".\nIl titolo richiama \"Evilive\", un album live dei Misfits pubblicato nel 1982."}
{"id": "2262599", "revid": "1543377", "url": "https://it.wikipedia.org/wiki?curid=2262599", "title": "Politica della Polonia", "text": "La politica della Polonia ha luogo in una repubblica parlamentare, in cui il primo ministro \u00e8 il capo del governo. Il potere esecutivo \u00e8 esercitato dal governo; quello legislativo \u00e8 ricoperto sia dal governo, che dalle due camere del Parlamento, il Sejm e il Senato. Il potere giudiziario \u00e8 indipendente dall'esecutivo e dal legislativo.\nIl potere esecutivo \u00e8 esercitato dal governo, che consiste di un Consiglio dei ministri diretto dal primo ministro; i suoi membri sono tipicamente scelti dalla coalizione di maggioranza nella camera bassa del Parlamento (Sejm), anche se non sono infrequenti le eccezioni. Il governo \u00e8 nominato formalmente dal presidente, e deve superare la mozione di fiducia al Sejm entro due settimane.\nIl potere legislativo \u00e8 rivestito sia dal governo, che dalle due camere del Parlamento, Sejm e Senato. I membri del Parlamento sono eletti con sistema proporzionale, con la clausola che i partiti che non rappresentano le minoranze etniche, devono ottenere almeno il 5% dei voti a livello nazionale per poter accedere al Parlamento. Attualmente, sono rappresentati quattro partiti; le elezioni parlamentari si ripetono almeno ogni quattro anni.\nIl presidente della Polonia, come capo di Stato, ha il potere di porre il veto alla legislazione approvata dal Parlamento, ma oltre a ci\u00f2, ha un ruolo prettamente rappresentativo. Le elezioni presidenziali si svolgono ogni 5 anni. Il sistema politico \u00e8 definito dalla Costituzione della Polonia, che garantisce anche un ampio spettro di libert\u00e0 personali.\nIl ramo giudiziario gioca un ruolo minore in politica, eccezion fatta per il Tribunale Costituzionale, che pu\u00f2 annullare le leggi che violano le libert\u00e0 garantite dalla Costituzione.\nSviluppi recenti (dal 2000).\nAlle elezioni presidenziali del 2000, Aleksander Kwa\u015bniewski, l'allora ex leader dei post-comunisti dell'Alleanza della Sinistra Democratica (SLD), fu rieletto al primo turno di voto con il 53,9% del voto popolare. Al secondo posto, con solo il 17,3%, arriv\u00f2 Andrzej Olechowski. La campagna dell'opposizione fu minata dalla sua incapacit\u00e0 a proporre un candidato carismatico, o anche un unico forte candidato, oltre che dal sostegno in calo al governo di centro-destra dell'Azione Elettorale Solidarno\u015b\u0107 (AWS). Vi erano infatti frizioni interne alla coalizione che sosteneva il governo.\nLa Costituzione, allora ai suoi primi anni di vita, e la nuova divisione amministrativa (del 1999), richiesero una revisione del sistema elettorale, che fu approvata nell'aprile 2001. I pi\u00f9 importanti cambiamenti furono: la liquidazione delle liste di partito, la modifica del metodo di allocazione dei seggi, che fu riformata secondo il metodo Sainte-Lagu\u00eb, che d\u00e0 meno privilegi ai grandi partiti. Nel 2002, per\u00f2, questo cambiamento fu subito annullato e si torn\u00f2 al metodo D'Hondt.\nLe elezioni parlamentari del 2001 videro il trionfo del SLD (successore del partito comunista), a causa della disillusione degli elettori verso il governo AWS: quest'ultima coalizione non riusc\u00ec neanche ad accedere al Parlamento, per non aver superato la soglia dell'8% per le coalizioni. Essi non erano infatti riusciti a formare un unico partito politico, che avrebbe dovuto superare la soglia solo del 5%, pertanto rimase formalmente una coalizione, e ad essa si applic\u00f2 quindi la soglia per i gruppi di partiti.\nLa SLD form\u00f2 una coalizione con il Partito Agrario Polacco (PSL) e con il partito di sinistra Unione del Lavoro (UP), con Leszek Miller come primo ministro.\nMateria centrale degli anni successivi fu il negoziato con l'Unione europea riguardo l'accesso della Polonia e la conseguente preparazione interna per l'ingresso. La Polonia accedette all'UE il 1\u00ba maggio 2004; sia il presidente Kwa\u015bniewski che il governo furono unanimi nel loro sostegno a tale causa. L'unico partito fermamente opposto all'ingresso nell'Unione fu il partito populista di destra, la Lega delle Famiglie Polacche (LPR).\nNonostante l'ampio sostegno popolare all'ingresso nell'UE, considerato di importanza fondamentale, il governo perse rapidamente popolarit\u00e0 a causa dell'incompetenza in vari ambiti (come la costruzione di autostrade, e una riforma bocciata del sistema sanitario), ma anche a causa della recessione economica e per i numerosi scandali di corruzione. I pi\u00f9 celebri tra questi sono l'affare Rywin (sospetto tentativo di interferire con i processi legislativi, che prende il nome dal principale sospettato Lew Rywin), e l'affare Starachowice (i ministri del governo informavano amici con collegamenti al mondo del crimine riguardo a retate della polizia).\nNel mese di marzo alcuni politici di punta del SLD ed alcuni membri del Parlamento (tra cui il Maresciallo del Sejm Marek Borowski) promossero una scissione dal partito, creando il partito Socialdemocrazia di Polonia (SDPL). Il governo guidato da Leszek Miller\nsi dimise il 2 maggio 2004, appena dopo l'ingresso della Polonia nell'Unione europea.\nFu costituito un nuovo governo, guidato da Marek Belka (SLD). Dopo due tentativi iniziali senza successo, il governo ottenne il 24 giugno il consenso del Parlamento e govern\u00f2 fino alle elezioni parlamentari del 2005. Diversi nuovi ministri erano visti come esperti non di parte, e il governo fu considerato un forte miglioramento rispetto al governo precedente. Ci\u00f2 non port\u00f2 comunque un incremento di voti al SLD, anche se vi fu un miglioramento dell'economia nel 2005. Alcune delle ragioni possono essere il fatto che il governo era visto come distante dal partito stesso, e che era tenuto in carica solamente dalla paura di elezioni anticipate da parte della maggioranza dei deputati. La paura non era infatti infondata, dato che il SLD vide il proprio sostegno crollare del 75% alle successive elezioni, piombando all'11%.\nNell'autunno del 2005 i polacchi votarono sia per le elezioni parlamentari che per le elezioni presidenziali. Ci si attendeva che le prime avrebbero prodotto una coalizione di due partiti di centro-destra, Diritto e Giustizia (\"Prawo i Sprawiedliwo\u015b\u0107, PiS\") e Piattaforma Civica (\"Platforma Obywatelska, PO\"). PiS ottenne il 27% dei voti e divenne il maggiore partito al Sejm, davanti a PO con il 24%; la coalizione di governo uscente, l'Alleanza della Sinistra Democratica (\"Sojusz Lewicy Demokratycznej, SLD\"), ottenne solo l'11%.\nLe elezioni presidenziali dell'ottobre 2005 ebbero un simile destino. Il favorito della prima ora, Donald Tusk, leader di PO, vide pian piano scendere il gradimento e fu poi battuto 54% contro 46% al secondo turno dal candidato del PiS Lech Kaczy\u0144ski (uno dei gemelli, fondatore del partito). Entrambe le elezioni furono segnate dalla bassa affluenza, solo il 51% al secondo turno delle presidenziali e poco pi\u00f9 del 40% alle parlamentari. La probabile causa della bassa affluenza fu la disillusione popolare verso i politici.\nLe trattative di coalizione seguirono le elezioni presidenziali; tuttavia, la pesantezza degli attacchi in campagna elettorale e la volont\u00e0 del PiS di cercare il voto populista avevano rovinato le relazioni tra i due maggiori partiti e resero impossibile la formazione di una coalizione. Le divisioni divennero insormontabili, a causa anche dell'insistenza del PiS nel voler controllare tutti i ministeri chiave: Ministero della Giustizia e degli Affari Interni, oltre che le forze speciali. Ci fu anche il tentativo di imporre un candidato del PiS come Maresciallo del Sejm, con l'aiuto di diversi piccoli partiti populisti. Il PO decise infine di fare parte dell'opposizione.\nIl PiS form\u00f2 un governo di minoranza guidato dal poco conosciuto Kazimierz Marcinkiewicz, anzich\u00e9 un governo diretto dal leader del partito, Jaros\u0142aw Kaczy\u0144ski, che rimase tuttavia molto influente. Questo governo si affidava al tacito e stabile sostegno dei piccoli partiti populisti e agrari (PSL, Samoobrona, LPR).\nIl nuovo governo godette di un forte sostegno popolare (in effetti, abbastanza comune nei primi mesi dopo le elezioni), mentre la popolarit\u00e0 dei partiti populisti era bruscamente calata. Con queste premesse, apparve all'orizzonte nel gennaio 2006 una crisi parlamentare, con i piccoli partiti che temevano che il PiS avrebbe imposto nuove elezioni (a cui essi avrebbero ovviamente perso), utilizzando il pretesto della mancata approvazione del bilancio all'interno dei tempi costituzionali. La crisi, tuttavia, si ridimension\u00f2 in tempo e non vi furono crisi di governo.\nNel luglio 2006, a seguito di un diverbio con il leader del partito, Jaros\u0142aw Kaczy\u0144ski, Marcinkiewicz rassegn\u00f2 le dimissioni da Primo ministro della Polonia e fu sostituito da Kaczy\u0144ski, che form\u00f2 un nuovo governo. La nuova coalizione dur\u00f2 fino all'ottobre 2007, quando si svolsero elezioni anticipate e la Piattaforma Civica di Donald Tusk ottenne la maggioranza. Kacz\u00fdnski si ritrov\u00f2 all'opposizione e Tusk divenne il nuovo primo ministro.\nIl 10 aprile 2010 un terribile incidente aereo ha decapitato i vertici politici e militari dello stato polacco. Infatti l'aereo presidenziale, con a bordo il Presidente Lech Kaczy\u0144ski e altre altissime cariche, \u00e8 caduto in circostanze non ancora chiare mentre stava portando una delegazione polacca verso la Russia dove sarebbe dovuta tenersi un'importante manifestazione pubblica di commemorazione del Massacro di Katyn'. \u00c8 il primo caso in Europa in cui uno stato democratico si trova in una situazione istituzionale simile. I poteri straordinari sono passati ai membri superstiti del Governo e la carica di Presidente ad interim \u00e8 stata assunta del Maresciallo del Sejm Bronis\u0142aw Komorowski, il quale ha indetto le elezioni anticipate, dalle quali \u00e8 uscito vincitore.\nPotere esecutivo.\nIl presidente \u00e8 eletto tramite voto popolare ogni cinque anni; il primo ministro e i vice primi ministri sono nominati dal presidente e devono avere l'approvazione del Sejm. Il Consiglio dei ministri \u00e8 responsabile davanti al primo ministro ed a Sejm. Il primo ministro propone i ministri, il presidente li nomina e il Sejm approva il Consiglio dei ministri.\nPotere legislativo.\nIl Parlamento della Polonia ha due camere. La camera bassa, la Camera dei deputati, conta 460 membri eletti con un mandato di quattro anni con sistema proporzionale in circoscrizioni multi-seggio, utilizzando il metodo D'Hondt, simile a quello in uso in molti sistemi politici parlamentari, con una soglia al 5% (8% per le coalizioni; la soglia non si applica per le rappresentanze delle minoranze nazionali). Il Senato (Senat) si compone di 100 membri eletti ogni quattro anni in 40 circoscrizioni multi-seggio, con un metodo in cui i candidati che ottengono pi\u00f9 voti in ogni circoscrizione, ottengono il seggio. Quando si riuniscono in seduta comune, il Sejm e il Senato formano l'Assemblea nazionale della Polonia (in polacco \"Zgromadzenie Narodowe\"). L'Assemblea Nazionale si riunisce in tre occasioni: al giuramento di un nuovo Presidente, quando intende portare il Presidente davanti al Tribunale di Stato, e all'atto di dichiarazione di incapacit\u00e0 permanente di un Presidente ad esercitare i propri poteri a causa dello stato di salute. Fino ad ora, l'Assemblea si \u00e8 riunita solo per il primo motivo. A partire dalle elezioni parlamentari del 1991, le consultazioni elettorali si svolgono sotto la supervisione della commissione elettorale nazionale (\"Pa\u0144stwowa Komisja Wyborcza\"), la cui divisione amministrativa \u00e8 chiamata Ufficio elettorale nazionale (\"Krajowe Biuro Wyborcze\").\nSicurezza nazionale.\nIl principale obiettivo della sicurezza nazionale della Polonia \u00e8 l'incremento dell'integrazione con la NATO e con altre istituzioni europee di difesa, economia e politica, attraverso la modernizzazione e la riorganizzazione dell'esercito. La dottrina militare polacca riflette la stessa natura di difesa degli altri partner della NATO.\nLa Polonia mantiene una consistente forza armata che conta 175.343 soldati, divisi tra un esercito di 96.733 unit\u00e0, e una forza aerea e di difesa di 39.646 unit\u00e0, oltre ai 15.980 uomini della marina. Il Ministero della Difesa ha annunciato che le forze armate della Polonia conteranno 150.000 unit\u00e0 in futuro; in Polonia vige la coscrizione militare per la maggioranza delle forze di difesa. Tutti gli uomini (con alcune eccezioni), sono soggetti al servizio militare della durata di nove mesi.\nL'esercito polacco continua a riformare e modernizzare il suo equipaggiamento. Lo Staff Generale del Ministero della Difesa e lo Staff delle Forze di Terra hanno si sono recentemente modernizzati con una struttura NATO-compatibile J/G-1 \u2014 J/G-6.\nLa Polonia continua ad essere un leader regionale nel sostegno e la partecipazione ai Programmi di Pace della NATO ed \u00e8 attivamente impegnata anche negli stati confinanti per costruire fondamenta stabili per la sicurezza futura dell'Europa. La nazione continua nel suo sostegno alle Operazioni di Peacekeeping delle Nazioni Unite mantenendo un'unit\u00e0 nel Libano del Sud e un battaglione nel Kosovo. La Polonia \u00e8 un forte alleato degli USA in Europa e dirige la Divisione Multinazionale Centro-Meridionale in Iraq.\nS\u0142u\u017cba Ochrony Pa\u0144stwa.\nIl S\u0142u\u017cba Ochrony Pa\u0144stwa (SOP), o \"Servizio per la Protezione dello Stato\" \u00e8 l'equivalente polacco dei Servizi Segreti, e fornisce servizi di sicurezza antiterrorismo al governo.\nDivisioni amministrative.\nLa Polonia \u00e8 suddivisa in 16 voivodati: (\"wojew\u00f3dztwa\", singolare - \"wojew\u00f3dztwo\"); Bassa Slesia, Cuiavia-Pomerania, \u0141\u00f3d\u017a, Lublino, Lubusz, Piccola Polonia, Masovia, Opole, Precarpazi, Podlachia, Pomerania, Slesia, Santacroce, Varmia-Masuria, Grande Polonia, e Pomerania Occidentale.\nElezioni in Polonia.\nLe elezioni in Polonia si suddividono in tre grandi gruppi.\nA suddette consultazioni si aggiungono le elezioni amministrative e i referendum.\nLa Polonia ha una lunga storia di elezioni che risale a diversi secoli fa, addirittura al 1182, con le votazioni per il Sejm e la monarchia elettiva dal 1569 al 1795. Si tennero anche elezioni nella Seconda Repubblica di Polonia (1918 - 1939) e nella Repubblica Popolare Polacca (1945 - 1989), anche se queste ultime non si tennero in un clima democratico.\nLa Polonia moderna.\nLa Polonia ha un sistema multipartitico. Il Presidente della Repubblica \u00e8 eletto a suffragio popolare diretto ogni 5 anni.\nIl Parlamento, denominato Assemblea nazionale, ha struttura bicamerale. Entrambe le camere sono rinnovate ogni 4 anni: il Sejm, la camera bassa, conta 460 membri eletti ogni quattro anni con sistema proporzionale in circoscrizioni plurinominali, con una soglia di accesso del 5% per i singoli partiti e dell'8% per le coalizioni; il Senato (\"Senat\"), la camera alta, annovera 100 componenti eletti in 40 circoscrizioni. Dal 1991 le elezioni si svolgono sotto la supervisione della Commissione Elettorale Nazionale (\"Pa\u0144stwowa Komisja Wyborcza\").\nStoria.\nLa Polonia presenta una lunga storia di elezioni che risalgono a molti secoli fa, sin dal 1182 con il primo Sejm. Dal Sejm del 1493 i re polacchi convocarono riunioni regolari ogni due anni, sia del Sejm che dei sejmik (i parlamenti regionali). Dal 1573 il sistema delle libere elezioni richiese l'elezione del Re durante il Sejm.\nLe prime elezioni moderne libere si tennero in Polonia quando la nazione riconquist\u00f2 l'indipendenza nel 1918. Dopo il colpo di stato di maggio ci furono dibattiti su quanto erano effettivamente libere le elezioni polacche, specialmente quelle del 1939. Dopo la seconda guerra mondiale la Polonia cadde sotto il controllo dei comunisti, che effettuarono brogli nell'elezione del 1947 per assicurarsi il controllo dell'intero governo. Anche se da allora si tennero elezioni regolari, nessuna elezione fino al 1989, che segn\u00f2 il crollo del comunismo, fu effettivamente democratica e libera. Le elezioni del 1989, che assegnarono al Partito Comunista Polacco la maggioranza della camera bassa, permisero tuttavia ai partiti di opposizione di ottenere la rappresentanza e pertanto sono considerate elezioni semi-libere. Tutte le consultazioni elettorali successive, a partire dal 1991, sono considerate totalmente libere.\nElezioni passate.\nPolonia (dal 1989).\nDal 1991 le elezioni in Polonia possono essere considerate totalmente libere.\nRepubblica Popolare Polacca (1945-1989).\nSolo le elezioni del 1947 e del 1989 possono essere considerate parzialmente libere, mentre tutte le altre non si sono tenute in un clima di libera scelta. Non si tennero elezioni presidenziali in questo periodo, ma Boles\u0142aw Bierut fu nominato Presidente dal Sejm e la carica fu abolita dalla nuova costituzione del 1952.\nSeconda Repubblica di Polonia (1918-1939).\n\u00c8 controverso se le elezioni dal 1926 in avanti furono libere, specialmente quelle del 1930. I Presidenti polacchi venivano eletti dal Sejm e dal Senato (Assemblea nazionale), non a suffragio popolare diretto. Prima del 1922 il Capo di Stato polacco era chiamato \"Naczelnik Pa\u0144stwa\".\nRegno di Polonia e Confederazione Polacco-Lituana (fino al 1795).\nSejm.\nIl primo Sejm fu convocato nel 1182. A partire dal Sejm del 1493, convocato dal Re Giovanni I Olbracht nel 1493, le riunioni si tennero ogni due anni. Esistevano anche Sejm speciali, ad esempio quelli in occasione delle incoronazioni.\nTra i Sejm pi\u00f9 famosi si citano:\nMonarchia elettiva.\nA partire dal 1572, anno della morte di Sigismondo II Augusto, ultimo della dinastia Jagellonica, e un breve periodo di interregno, l'intera nobilt\u00e0 (szlachta) della Confederazione (il 10% della popolazione) prese parte alle elezioni dei sovrani. L'ultimo re eletto fu Stanislaw August Poniatowski nel 1764. Il re abdic\u00f2 nel 1795 dopo che le spartizioni della Polonia posero fine alla sovranit\u00e0 dello stato."}
{"id": "2262601", "revid": "123495114", "url": "https://it.wikipedia.org/wiki?curid=2262601", "title": "Pinne fucile ed occhiali/Guarda come dondolo", "text": "Pinne fucile ed occhiali/Guarda come dondolo \u00e8 un 45 giri di Edoardo Vianello.\nIl disco.\nEntrambe le canzoni sono molto conosciute, anche se \"Guarda come dondolo\" \u00e8 un lato B, ed il disco arriva ai primi posti in classifica.\nIn questo disco Ennio Morricone prova nuovi suoni e aggiunge i rumori dell'acqua.\nI testi sono di Carlo Rossi e le musiche di Edoardo Vianello.\nColonna sonora.\nEntrambi i brani furono utilizzati nella colonna sonora dei film \"Il sorpasso\" (1962) di Dino Risi, mentre \"Guarda come dondolo\" fu usata nel film \"Il comandante\" (1963) con Tot\u00f2. \nIl twist \u00e8 stato ripreso nella seconda stagione della serie televisiva \"Master of None\", facendo entrare il brano nella Top 10 Tv Songs Chart di Billboard nel giugno 2017.\nNel giugno 2017 il brano conosce \u00e8 inserito in un episodio della serie statunitense \"Master of None\" nel quale il protagonista Aziz Ansari impara a ballare il twist sulle note di \"Guarda come dondolo\". Per alcune settimane ritorna nella top-ten americana delle canzoni pi\u00f9 scaricate."}
{"id": "2262605", "revid": "712828", "url": "https://it.wikipedia.org/wiki?curid=2262605", "title": "Igarappoi", "text": ""}
{"id": "2262608", "revid": "729019", "url": "https://it.wikipedia.org/wiki?curid=2262608", "title": "Medborgarplatsen (metropolitana di Stoccolma)", "text": "Medborgarplatsen \u00e8 una stazione della metropolitana di Stoccolma.\n\u00c8 posizionata sull'isola di S\u00f6dermalm, in prossimit\u00e0 dell'omonima piazza e sotto al viale \"G\u00f6tgatan\". \nSulla linea verde della rete metroviaria cittadina la fermata \u00e8 collocata fra le stazioni Slussen e Skanstull.\nLa stazione di Medborgarplatsen fu inaugurata il 1\u00ba ottobre 1933 sotto il nome di \"S\u00f6dra Bantorget\", denominazione mantenuta fino all'anno 1944 quando divenne operativa con l'attuale nome: tuttavia fu convertita in stazione della metropolitana solo a partire dal 1\u00ba ottobre 1950 (lo stesso anno in cui venne ufficialmente aperta la metropolitana di Stoccolma) poich\u00e9 fino ad allora il transito era destinato ad una ferrovia sotterranea.\nMedborgarplatsen \u00e8 accessibile da due ingressi distinti, uno dal viale \"Folkungagatan\" e uno dal parco \"Bj\u00f6rns tr\u00e4dg\u00e5rd\" aperto il 29 novembre 1995. Gli interni della stazione, decorati da Gunnar S\u00f6derstr\u00f6m (1979) e Mari P\u00e5rup (1997), sono prevalentemente composti da piastrelle di colore giallo gi\u00e0 presenti sin dagli anni '30. La piattaforma ed i binari sono localizzati a circa 18 metri sotto il livello del suolo.\nDurante un normale giorno feriale, la stazione \u00e8 impiegata in media da circa 22.200 persone."}
{"id": "2262609", "revid": "74801", "url": "https://it.wikipedia.org/wiki?curid=2262609", "title": "Palazzo Bernstorff", "text": "Palazzo Bernstorff (\"Bernstorff Slot\") a Gentofte, in Danimarca fu costruito alla met\u00e0 del XVIII secolo per il Ministro degli Esteri il conte Johann Hartwig Ernst von Bernstorff e rimase di propriet\u00e0 dei suoi eredi fino al 1812. Nel 1842 venne acquistato da Cristiano VIII di Danimarca, e Cristiano IX la us\u00f2 come residenza estiva.\nOggi \u00e8 impiegato per la formazione degli ufficiali della Beredskabsstyrelsen (\"Agenzia Danese di gestione delle Emergenze\"), ma il giardino del palazzo \u00e8 aperto al pubblico."}
{"id": "2262611", "revid": "196390", "url": "https://it.wikipedia.org/wiki?curid=2262611", "title": "Mister Eight", "text": ""}
{"id": "2262615", "revid": "1516566", "url": "https://it.wikipedia.org/wiki?curid=2262615", "title": "Bonamico", "text": ""}
{"id": "2262617", "revid": "2020096", "url": "https://it.wikipedia.org/wiki?curid=2262617", "title": "Circuito di Yas Marina", "text": "Il circuito Yas Marina \u00e8 un circuito automobilistico degli Emirati Arabi Uniti entrato a far parte del calendario del mondiale di Formula 1 a partire dalla stagione 2009; dal 2014 ospita la gara conclusiva della stagione. Il tracciato, disegnato dall'architetto tedesco Hermann Tilke, \u00e8 posto sull'Isola Yas, a circa 30 minuti dalla citt\u00e0 di Abu Dhabi, e si snoda tra campi da golf, parchi a tema e hotel extralusso. Ha ospitato il secondo Gran Premio nel Medio Oriente di sempre, dopo quello del Bahrein.\nIl circuito \u00e8 stato spesso oggetto di critiche sia dai piloti che dall'opinione pubblica, sia per il disegno del tracciato che per le dinamiche di gara poco avvincenti, tanto da essere spesso definito come uno dei peggiori circuiti di Formula 1. Per queste ragioni, nell'estate 2021 si \u00e8 decisa la realizzazione di alcune modifiche volte a favorire la spettacolarit\u00e0.\nDal 2019 una sua frazione ospita un evento del campionato del mondo rallycross.\nComposizione.\nIl circuito \u00e8 stato costruito dalla compagnia Aldar Properties, costruttrice anche del parco tematico sull'automobilismo, il Ferrari World, una marina, aree residenziali, un parco acquatico, nonch\u00e9 strutture alberghiere e di divertimento. Il circuito conta di ventuno curve, vi sono quattro grandi tribune (\"Main Grandstand\", \"West Grandstand\", \"North Grandstand\" e \"South Grandstand\") e ha una caratteristica uscita dei box che passa sotto la pista. Difficolt\u00e0 nella costruzione sembravano mettere in dubbio la gara per il 2009, ma poi i lavori sono proceduti alacremente e il circuito \u00e8 stato consegnato alla met\u00e0 di settembre 2009. Il 7 ottobre 2009 il tracciato ha ottenuto l'approvazione finale da parte della FIA. Bruno Senna \u00e8 stato il primo pilota a completare un giro sul circuito.\nCostruzione.\nLa costruzione \u00e8 stata affidata alla Cebarco-WCT WLL, indicata dal proprietario, l'Aldar Properties. Tra le altre ditte coinvolte vi sono la KAH, la Voltas, la PKE-Siemens, l'Able-Middle East, l'Hamilton International, la Bau Bickhardt e la Unger Steel.\nIl 28 agosto 2009 viene annunciato che l'inizio della gara \u00e8 posticipato alle 17 ore locali, in modo che la gara inizi col sole e termini al tramonto, e per venire incontro alle esigenze del pubblico europeo.\nPer tale ragione il circuito \u00e8 dotato di un impianto di illuminazione permanente, simile a quello utilizzato nel circuito di Losail in Qatar. L'illuminazione \u00e8 fornita dalla \"Musco Lighting\", la stessa che ha approntato il circuito qatariota.\nNel febbraio 2010 si ha avuto notizia della cessione della struttura, da parte dell'Aldar, al governo di Abu Dhabi.\nLayout.\nIl giro inizia con curva 1, una piega a sinistra di 90\u00ba. Si prosegue con la esse sinistra-destra-sinistra che caratterizza le curve dalla 2 alla 4. Seguono le curve 5-6, una lenta \"chicane\" sinistra-destra e poi un tornante a 180\u00ba. Il giro continua col rettilineo pi\u00f9 lungo del mondiale, che misura ben 1200 metri. Poi ci sono le curve 8-9 formate da una lenta \"chicane\" sinistra-destra e poi segue un rettileneo dei box che per\u00f2 non \u00e8 usato dalla Formula 1. Seguono le curve 11-12-13, altra \"chicane\" sinistra-destra-sinistra seguita dalla curva 14, una curva di 90\u00ba a sinistra. Segue un breve rettilineo, che in realt\u00e0 \u00e8 una sorta di virgola destra, che immette nelle curve 17-18 che \u00e8 una \"chicane\" sinistra-destra e la curva 18 segna il passaggio sotterraneo all'hotel dell'isola. Segue una curva di sinistra a 90\u00ba, la 19, poi le ultime due curve di 90\u00ba a destra che immettono sul rettilineo di partenza. \nNella stagione il \"layout\" del circuito viene modificato in tre aree: il tornante prima del primo rettilineo \u00e8 stato cambiato, con la chicane prima di esso rimossa e la curva stessa allargata con una sezione stradale adesso larga 20 metri; la sequenza di curve a 90 gradi, alla fine del secondo rettilineo, \u00e8 stata sostituita da un'unica curva; nel terzo settore le curve sono state aperte leggermente per cercare di permettere alle auto di seguirsi meglio. La pista presenta adesso una lunghezza di m e si snoda attraverso 16 curve, 9 a sinistra e 7 a destra.\nIl record assoluto del circuito \u00e8 di 1'22\"109 stabilito da Max Verstappen su Red Bull Racing nelle qualifiche del Gran Premio di Abu Dhabi 2021.\nSponsor.\nL'avveniristico circuito viene sponsorizzato dalla compagnia aerea degli Emirati Arabi Uniti, Etihad Airways la quale aveva all'epoca dell'apertura dell'impianto un contratto di partenariato con la Scuderia Ferrari.\nGare.\nIl primo Gran Premio viene disputato il 1\u00ba novembre 2009 e viene vinto da Sebastian Vettel su Red Bull Racing-Renault. Il pilota tedesco si \u00e8 aggiudicato anche le edizioni del 2010, in cui conquist\u00f2 anche il suo primo titolo iridato, e del 2013, mentre le restanti gare sono state vinte da Lewis Hamilton (nel 2011, nel 2014, vittoria che coincise con la conquista del secondo titolo mondiale, nel 2016, nel 2018 e nel 2019), da Kimi R\u00e4ikk\u00f6nen (nel 2012), da Nico Rosberg (nel 2015), da Valtteri Bottas (nel 2017) e da Max Verstappen (nel 2020 e nel 2021, in cui conquist\u00f2 anche il titolo iridato).\nA ottobre del 2018 venne stabilito un accordo tra i titolari del circuito e gli organizzatori del campionato del mondo rallycross al fine di ospitare una gara in calendario per gli anni a venire; l'evento \u00e8 stato inserito come gara di apertura della stagione 2019. Il tracciato venne ricavato all'interno del circuito di formula 1 nella zona della prima chicane (curve 4 e 5) e del primo tornante. L'evento avrebbe dovuto svolgersi anche nella stagione 2020 come decimo appuntamento in programma, tuttavia esso venne cancellato a causa della pandemia di COVID-19.\nAlbo d'oro del campionato del mondo rallycross.\nVengono indicati soltanto i vincitori nella massima categoria (Supercar)."}
{"id": "2262622", "revid": "1418004", "url": "https://it.wikipedia.org/wiki?curid=2262622", "title": "Il mondo alla rovescia (romanzo)", "text": "Il mondo alla rovescia (\"Inverted World\" e \"The Inverted World\") \u00e8 un romanzo fantascientifico di Christopher Priest pubblicato nel 1974, vincitore del premio BSFA come miglior romanzo. \u00c8 stato pubblicato per la prima volta in italiano nel 1975 e successivamente ripubblicato con il titolo di Mondo alla rovescia.\nStoria editoriale.\nIl romanzo \u00e8 stato pubblicato per la prima volta a puntate sulla rivista Galaxy Science Fiction dal dicembre del 1973 al marzo del 1974 con il titolo \"Inverted World\" e ripubblicato in edizione \"paperback\" nello stesso anno in Gran Bretagna e negli Stati Uniti, quest'ultima edizione con il titolo di \"The Inverted World\".\nIl romanzo ha vinto il premio della British Science Fiction Association come miglior romanzo nel 1975 e nominato per il Premio Hugo per il miglior romanzo nello stesso anno posizionandosi al sesto posto.\n\u00c8 stato pubblicato per la prima volta in italiano nel 1975 con il titolo di \"Il mondo alla rovescia\" e ripubblicato nel 1990 con il titolo di \"Mondo alla rovescia\".\nIl romanzo \u00e8 diviso in sei parti e un epilogo, e, per rendere la sensazione di stare vivendo in un mondo particolare, ogni parte viene narrata con uno stile diverso; alcune parti sono narrate dal protagonista in prima persona, altre sono in terza persona e una parte viene vista attraverso gli occhi di un personaggio femminile.\nTrama.\nLa storia \u00e8 ambientata in un mondo in cui il tempo viene calcolato in miglia. Si tratta delle miglia percorse dalla citt\u00e0, chiamata \"Terra\", una struttura condannata a muoversi costantemente verso nord, al ritmo medio di un miglio ogni decina di giorni, per cercare di raggiungere un punto (\"optimum\"), anch'esso in movimento costante verso nord. Curiosamente il territorio a settentrione della citt\u00e0, viene chiamato \"futuro\" mentre quello a meridione \u00e8 il \"passato\".\nPer muoversi Terra utilizza dei binari che vengono continuamente smontati dal passato e reinstallati nel futuro. Quando ci si trova di fronte a ostacoli naturali (burroni, fiumi) vengono eretti dei ponti che poi devono essere smantellati per poter riutilizzare il materiale che scarseggia. Questo \u00e8 vero soprattutto per le funi d'acciaio usate per trainare la citt\u00e0 e che da tempo sarebbero dovuto essere sostituite, essendo ormai usurate e fonte di continui problemi ed incidenti. La forma stessa del pianeta non \u00e8 quella sferica, che gli era stata insegnata a scuola, bens\u00ec quella di un iperboloide di dimensioni infinite, del quale l'\"optimum\" occupa costantemente il punto di maggior curvatura mentre il terreno scorre da nord verso sud. Anche il tempo ha un andamento particolare: pi\u00f9 ci si allontana dall'\"optimum\", verso sud (il passato), e pi\u00f9 scorre velocemente, infatti chi torna in citt\u00e0 dalle estreme periferie sud, pensa di essere stato via solo pochi giorni o ore mentre in realt\u00e0 sono trascorsi anni o settimane; viceversa per quanto riguarda lo spostamento verso nord (il futuro), pi\u00f9 ci si allontana pi\u00f9 il tempo scorre (nella citt\u00e0, rispetto alla posizione del viaggiatore) lento. Comunque non \u00e8 possibile allontanarsi pi\u00f9 di una trentina di miglia dall'\"optimum\" nel passato in quanto la forza di gravit\u00e0 (che agisce verso l'esterno, come fosse una forza centrifuga) aumenta sempre pi\u00f9, ed oltre tale distanza, diviene insostenibile anche il solo reggersi in piedi e minaccia di lanciare il malcapitato verso l'infinito.\nNei territori attraversati dalla citt\u00e0 vivono, in uno stato di rassegnata miseria, degli indigeni che gli uomini della citt\u00e0 arruolano per utilizzarli nei lavori di manovalanza, mentre le donne vengono portate in citt\u00e0 per essere usate come procreatrici, infatti, per qualche motivo misterioso, a Terra nascono molti pi\u00f9 maschi che femmine. Una volta partorito il figlio le indigene possono andarsene portando il figlio maschio con loro se vogliono, ma lasciandola l\u00ec se si tratta di una femmina.\nL'organizzazione politica della citt\u00e0 \u00e8 di tipo oligarchico con a capo i membri delle cinque corporazioni: del Futuro che si occupa di individuare la posizione dell'\"optimum\" e l'orografia del terreno, delle Rotaie, per la posa e la manutenzione degli stessi, della Trazione, per far muovere la citt\u00e0 e manutenere il generatore nucleare, dei Ponti per la costruzione delle strutture necesaria a superare gli ostacoli, del Baratto, che si occupa dei rapporti con gli indigeni e la Milizia per la difesa della citt\u00e0. Oltre alle corporazioni vi \u00e8 l'Amministrazione che si occupa essenzialmente della fabbricazione del cibo sintetico, della sanit\u00e0, e di tutte le attivit\u00e0 di supporto, ed alla quale appartiene la maggioranza dei cittadini. Tutta la vita della citt\u00e0 \u00e8 stata codificata secoli prima da un mitico fondatore di nome Francis Destaine e le regole da lui dettate sono la base di tutto il sistema legislativo.\nArrivato alla maggiore et\u00e0 (corrispondenti a 650 miglia), Helward Mann viene accettato come apprendista nella Corporazione del Futuro, a cui gi\u00e0 appartiene suo padre: come richiede la tradizione dovr\u00e0 prestare servizio per alcune miglia in ognuna delle altre Corporazioni prima di essere accettato come effettivo nella sua corporazione. Questo significa che potr\u00e0 godere dell'immenso privilegio di uscire all'esterno mentre la maggioranza dei cittadini vive tutta la vita all'interno della citt\u00e0 ignorando la vita al di fuori delle mura. Egli ha quindi la possibilit\u00e0 di scoprire il continuo lavoro per permettere alla citt\u00e0 di viaggiare verso l'\"optimum\", e dei rapporti non idilliaci con gli indigeni, dovuti soprattutto ai duri metodi usati dalla Milizia nei loro confronti.\nNel frattempo Helward si \u00e8 fidanzato con una sua ex compagna di scuola, Victoria Lerouex, figlia di un autorevole membro della Corporazione dei Ponti; di l\u00ec a poco i due si sposano e quasi subito Victoria resta incinta. Helward ha intanto quasi finito il suo periodo di apprendistato. Come ultimo compito deve riaccompagnare un gruppo di indigene, che hanno terminato la loro permanebna nella Citt\u00e0, al loro villaggio di origine. Proprio durante questo viaggio si rende conto delle strane caratteristiche del pianeta e del fatto che, pi\u00f9 si allontanano dalla citt\u00e0, pi\u00f9 le donne sembrano ingrossarsi e accorciarsi, tanto che i vestiti non riescono pi\u00f9 a contenerne il corpo; anche la loro voce si fa sempre pi\u00f9 acuta fino a divenire incomprensibile. Contemporaneamente anche il paesaggio appare distorto, tanto che grandi catene montuose gli appaiono come collinette. Inoltre, pi\u00f9 procede verso sud, pi\u00f9 la velocit\u00e0 con cui il terreno si allontana dall'\"optimum\" aumenta, accentuando sempre di pi\u00f9 la deformazione. Comunque Helward non ha troppo tempo per interrogarsi su tali cambiamenti, in quanto l'aumentare della forza gravitazionale rischia di trascinarlo via dalla superficie del pianeta; riesce a salvarsi a stento utilizzando degli arpioni eduna corda che gli erano stati consegnati alla partenza e di cui non aveva capito l'utilit\u00e0. Nel tentativo di sopravvivere alle modificazioni dell'orografia, Helward perde di vista le tre donne e non pu\u00f2 fare altro che abbandonarle a s\u00e9 stesse.\nTornato alla citt\u00e0 scopre di essere stato lontano per quasi due anni che per lui erano sembrati solo pochi giorni. Molte cose sono cambiate: Victoria, stanca di aspettarlo, aveva chiesto il divorzio e ora vive con un altro uomo. Il figlio che era nato \u00e8 stato ucciso durante un attacco degli indigeni, divenuti molto pi\u00f9 bellicosi che un tempo e questo fatto ha fatto prendere al Consiglio la decisione di rinunciare al loro utilizzo come manodopera e di permettere a molti cittadini di uscire per rimpiazzarli. Ci\u00f2 ha portato un mutamento nella mentalit\u00e0 corrente e alla nascita di una nuova fazione politica, per ora minoritaria, definita dei \"Fermisti\" che ritengono inutile continuare a muoversi e vorrebbero che la citt\u00e0 si fermasse. Victoria \u00e8 una dei leader di tale fazione.\nNotevolmente abbattuto da questi avvenimenti, Helward si butta sul suo lavoro che lo porta a lunghe permanenze nel futuro, dove invece gli oggetti e le persone appaiono pi\u00f9 stretti e allungati, mentre il tempo scorre pi\u00f9 lentamente, fatto che provoca un invecchiamento pi\u00f9 rapido rispetto a coloro che restano in citt\u00e0. Durante una delle sue ricognizioni arriva a un villaggio. I rapporti con gli indigeni si sono pian-piano risistemati e qui fa conoscenza di una donna che parla inglese, Elizabeth Khan: tra i due scatta una forte attrazione sessuale e iniziano a frequentarsi effettuando alcuni brevi viaggi insieme. La donna gli spiega di essere una missionaria proveniente dall'Inghilterra e che il pianeta su cui si trovano \u00e8 la Terra, cosa che Helward non concepisce in quanto per lui \u00e8 evidente che si debba trattare di un altro pianeta sul quale dovevano essere arrivati dei colonizzatori secoli prima e che avevano fondato la sua citt\u00e0. Vi sono anche altri dettagli che sono incomprensibili l'uno per l'altro, ad esempio quello che per lui \u00e8 il nord per lei \u00e8 sud-ovest. Helward spera che Elizabeth faccia parte degli attesi soccorritori ma i suoi sproloqui impauriscono la donna che fugge. Elizabeth si rifar\u00e0 viva tempo dopo, offrendosi come \"fattrice\" per le esigenze della citt\u00e0: vivendo al suo interno Elizabeth ha modo di approfondire le apparenti bizzarrie dei comportamenti degli abitanti e, dopo aver raccolto le informazioni necessarie, fa ritorno in Inghilterra per ricostruire la storia della citt\u00e0.\nIntanto la citt\u00e0 continua a muoversi per miglia e miglia e un giorno Helward, esplorando il futuro, scopre un ostacolo mai visto prima: un fiume larghissimo di cui non si vede l'altra riva. Tutti i tentativi di gettare ponti sul fiume falliscono. Questo fatto rafforza la determinazione dei Fermisti che sembrano ormai essere in maggioranza. A risolvere le cose, dopo sei mesi, ricompare Elizabeth che annuncia di essere stata in Inghilterra dove ha potuto effettuare ricerche, ed ha scoperto che secoli prima, quando ormai tutte le risorse energetiche fossili erano terminate, provocando una gravissima crisi che aveva riportato vaste zone della Terra ad uno stato di civilt\u00e0 quasi preistorico, uno scienziato di nome Destaine, aveva scoperto una nuova fonte di energia, generata dal pianeta stesso. Utilizzando un apposito generatore, da lui progettato, collocato in un punto particolare del pianeta terrestre , l'\"optimum\", era riuscito a ottenere energia elettrica in quantit\u00e0 illimitata. Lo sfruttamento pratico della scoperta, tuttavia, presentava dei problemi: il primo \u00e8 che l'\"optimum\" si muoveva costantemente attorno al pianeta, per cui il generatore doveva seguirlo ed il secondo che il potente campo creato dal generatore provocava delle distorsioni nella percezione della realt\u00e0, facendo incurvare spazio e tempo, e facendo apparire come iperboloidi le sfere. Destaine aveva pensato di ovviare al primo problema progettando una citt\u00e0 mobile che restasse sempre nelle vicinanze dell'\"optimum\"\"\nDestaine, con un gruppo di adepti, si era spostato in Cina orientale, dove allora si trovava l'\"optimum\". L\u00ec avevano costruito la Citt\u00e0 e avevano iniziato il lento peregrinare dietro all'\"optimum\", che si muoveva verso sud-ovest. Ora, dopo aver percorso settemila miglia, e aver attraversato tutta l'Asia e l'Europa, la citt\u00e0 era arrivata in riva all'Oceano Atlantico, sulle coste del Portogallo, ovviamente \u00e8 impensabile che la citt\u00e0 possa attraversarlo.\nLa spiegazione di Elizabeth convince i cittadini di Terra e il suo discorso sancisce la definitiva vittoria dei Fermisti: il generatore viene disattivato e la citt\u00e0 si ferma. Helward \u00e8 ancora incredulo e, pur cercando di convincersi che il mondo invertito in cui sono vissuti fino ad allora sia soltanto una percezione distorta della realt\u00e0, non riesce comunque a spiegarsi alcuni fenomeni che ritiene incongrui, come il fatto che verso sud i vestiti non riuscivano pi\u00f9 a contenere le indigene o che la forma del sole continui ad essere un iperboloide, e non invece una sfera, come Elizabeth afferma di vedere."}
{"id": "2262623", "revid": "288300", "url": "https://it.wikipedia.org/wiki?curid=2262623", "title": "Nebulosa Occhio di Dio", "text": ""}
{"id": "2262634", "revid": "1543377", "url": "https://it.wikipedia.org/wiki?curid=2262634", "title": "Cristian Gasparro", "text": "Biografia.\n\u00c8 uno specialista delle prove multiple, ed in particolare dell'eptathlon, specialit\u00e0 nella quale ha detenuto il record italiano assoluto con 5.893 punti, stabilito a Genova il 3 febbraio 2002.\nHa disputato una sola grande manifestazione internazionale, i Campionati europei di atletica leggera indoor 2002 di Vienna, classificandosi all'11\u00ba posto nell'eptathlon.\nNel decathlon ha un primato personale di 7.739 punti."}
{"id": "2262636", "revid": "19933", "url": "https://it.wikipedia.org/wiki?curid=2262636", "title": "Antonello Gaggini", "text": ""}
{"id": "2262638", "revid": "110157", "url": "https://it.wikipedia.org/wiki?curid=2262638", "title": "Bakonyk\u00fati", "text": "Bakonyk\u00fati \u00e8 un comune dell'Ungheria di 122 abitanti (dati 2001). \u00c8 situato nella provincia di Fej\u00e9r."}
{"id": "2262643", "revid": "767487", "url": "https://it.wikipedia.org/wiki?curid=2262643", "title": "Balinka", "text": "Balinka \u00e8 un comune dell'Ungheria di 1.002 abitanti (dati 2001). \u00c8 situato nella provincia di Fej\u00e9r."}
{"id": "2262644", "revid": "287204", "url": "https://it.wikipedia.org/wiki?curid=2262644", "title": "Tizoc", "text": ""}
{"id": "2262647", "revid": "254059", "url": "https://it.wikipedia.org/wiki?curid=2262647", "title": "Lapide commemorativa del Templo Mayor", "text": "La lapide commemorativa del Templo Mayor \u00e8 una pietra scolpita e lucidata di colore verde, che si crede essere stata creata per commemorare il completamento del Templo Mayor di Tenochtitl\u00e1n, nel 1487.\nPotrebbe essere stata collocata su uno dei muri del tempio. Contiene la raffigurazione dei governanti T\u00edzoc e Ahuitzotl, e riporta per due volte la data 8 canne (cio\u00e8 il 1487) del calendario azteco.\nAttualmente \u00e8 esposta presso il Museo nazionale di antropologia di Citt\u00e0 del Messico."}
{"id": "2262650", "revid": "1810027", "url": "https://it.wikipedia.org/wiki?curid=2262650", "title": "Andrea Malinconico", "text": "Biografia.\nFiglio di Aniello ed Isabella d'Apice, fu battezzato nella Chiesa di San Liborio alla Carit\u00e0, con il nome di Domenico Andrea.\nInizi\u00f2 il proprio apprendistato artistico nella bottega di Massimo Stanzione, l'influsso del quale, sebbene chiaramente riconoscibile nelle sue opere, non fu tuttavia il solo da cui il pittore mutu\u00f2 tecnica e ispirazione. \u00c8 infatti possibile rilevare nel suo approccio pittorico influenze di Andrea Vaccaro per quanto attiene alle rappresentazioni naturalistiche; e stilemi classicisti e barocchi riconducibili ad Anton Van Dyck, Francesco Guarini, Bernardo Cavallino e Charles Mellin.\nFu nominato dal papa Cavaliere dell'Ordine dello Speron d'oro, titolo che includeva quello di conte, del quale alcune cronache narrano che fosse oltremodo vanitoso, sino al ridicolo.\nSecondo il Lanzi, in riferimento alle opere nella Chiesa dei Miracoli a Napoli, \"Gli Evangelisti e i Dottori, onde orn\u00f2 i pilastri, sono le pi\u00f9 belle pitture, [...], le positure son nobili, i concetti peregrini; tutto \u00e8 dipinto con amore e da valentuomo, e con una freschezza di colori maravigliosa. Altre belle opere se ne veggono; ma non poche anche deboli e mancanti di spirito.\"\nAlla morte di Carlo Caracciolo di Brienza (1649) fu incaricato della stima delle 214 opere di pittura nel suo patrimonio."}
{"id": "2262651", "revid": "114052279", "url": "https://it.wikipedia.org/wiki?curid=2262651", "title": "Curvilineo", "text": "Il curvilineo \u00e8 una squadretta in plastica, legno o metallo utilizzata nel disegno manuale per tracciare curve di raggio variabile di vario tipo.\nI modelli di curvilinee vennero sviluppati in maniera decisiva dal matematico tedesco Ludwig Burmester (1840-1927). Nella sua funzione \u00e8 stato ormai in buona parte sostituito dai programmi CAD per computer, ma trova ancora utilizzo negli istituti scolastici.\nNell'immagine a destra, il primo modello, quello in plastica trasparente, viene utilizzato soprattutto per aiutare il disegnatore nel disegnare parabole; il secondo prevalentemente per le ellissi: il terzo, quello in basso, per le iperboli \nUn altro metodo per tracciare curvature speciali \u00e8 quello di utilizzare un listello elastico che viene tenuto in posizione sul disegno da opportuni pesi. Questo metodo veniva utilizzato particolarmente nel disegno navale per la tracciatura delle linee avviate delle carene. &lt;br&gt;\nUn altro metodo ancora \u00e8 quello di utilizzare una verga deformabile che viene sagomata secondo necessit\u00e0; queste verghe per\u00f2 dopo essere state utilizzate pi\u00f9 volte rimangono pi\u00f9 o meno ondulate, risultando cos\u00ec inutilizzabili."}
{"id": "2262661", "revid": "767487", "url": "https://it.wikipedia.org/wiki?curid=2262661", "title": "Baracs", "text": "Baracs \u00e8 un comune dell'Ungheria di 3.380 abitanti (dati 2001). \u00c8 situato nella provincia di Fej\u00e9r."}
{"id": "2262669", "revid": "767487", "url": "https://it.wikipedia.org/wiki?curid=2262669", "title": "Baracska", "text": "Baracska \u00e8 un comune dell'Ungheria di 2.729 abitanti (dati 2001). \u00c8 situato nella provincia di Fej\u00e9r."}
{"id": "2262675", "revid": "116795295", "url": "https://it.wikipedia.org/wiki?curid=2262675", "title": "Sergio Siorpaes", "text": "Nel 1964, ai IX Giochi olimpici invernali di Innsbruck vinse due medaglie di bronzo, una nel bob a due (con Eugenio Monti) ed una nel bob a quattro (con Eugenio Monti, Benito Rigoni e Gildo Siorpaes).\nSiorpaes vinse inoltre sette medaglie ai Campionati mondiali di bob: cinque medaglie d'oro (Bob a due nel 1961, 1963, 1966; Bob a quattro nel 1960, 1961) e due medaglie d'argento (Bob a due nel 1958, 1959). Vinse anche tre ori e due argenti nel campionato italiano.\nSergio si dedic\u00f2 alla costruzione di bob, brevettando il bob modello Siorpaes."}
{"id": "2262682", "revid": "599013", "url": "https://it.wikipedia.org/wiki?curid=2262682", "title": "Branko Jeli\u0107", "text": ""}
{"id": "2262683", "revid": "287204", "url": "https://it.wikipedia.org/wiki?curid=2262683", "title": "Branko Jelic", "text": ""}
{"id": "2262690", "revid": "22510577", "url": "https://it.wikipedia.org/wiki?curid=2262690", "title": "James McCloud", "text": ""}
{"id": "2262694", "revid": "729019", "url": "https://it.wikipedia.org/wiki?curid=2262694", "title": "SIAI-Marchetti SA-202", "text": "Il SIAI-Marchetti SA-202 Bravo era un monomotore da turismo ad ala bassa progettato e prodotto in joint venture dall'azienda italiana SIAI-Marchetti e dalla svizzera Flug- und Fahrzeugwerke Altenrhein AG; da quest'ultima venne commercializzato con la denominazione AS-202 Bravo, negli anni settanta.\nStoria.\nSviluppo.\nIl SA-202 nacque dall'iniziativa dell'azienda italiana SIAI-Marchetti che nel 1967 avvi\u00f2 lo sviluppo di un velivolo leggero ad uso civile. Successivamente la SIAI-Marchetti intraprese un accordo di collaborazione con la svizzera Flug- und Fahrzeugwerke Altenrhein AG (pi\u00f9 spesso indicata con la sigla FFA) in cui vennero stabilite le competenze di costruzione delle varie parti; in Italia sarebbero state prodotte le ali, il carrello d'atterraggio e si sarebbe installato il motore, mentre in Svizzera sarebbero state realizzate la fusoliera, la coda e le superfici di controllo, mantenendo entrambe la capacit\u00e0 di assemblaggio completo nei rispettivi impianti di produzione."}
{"id": "2262699", "revid": "115484121", "url": "https://it.wikipedia.org/wiki?curid=2262699", "title": "Aleksandr Aleksandrovi\u010d Kotov", "text": "Note biografiche.\nSi trasfer\u00ec a Mosca negli anni trenta per studiare ingegneria.\nSi mise in luce nel 1939 nell'11\u00ba Campionato Sovietico di Leningrado, classificandosi al 2\u00ba posto dietro a Michail Botvinnik.\nKotov era un convinto sostenitore del regime sovietico. In uno dei suoi numerosi libri, \"La scuola scacchistica sovietica\" (scritta con Michail Judovi\u0107) scrisse: - \" L'ascesa della scuola sovietica ai vertici mondiali degli scacchi \u00e8 il logico risultato degli sviluppi culturali del socialismo \". Occup\u00f2 spesso alte cariche nella Federazione scacchistica sovietica.\nDivenne Grande Maestro nel 1950, quando la FIDE istitu\u00ec ufficialmente il titolo.\nPrincipali risultati.\nGioc\u00f2 in due Olimpiadi degli scacchi: Helsinki 1952 e Amsterdam 1954, entrambe vinte dalla squadra sovietica.\nKotov era un grande ammiratore di Alechin, sul quale scrisse una fondamentale biografia in quattro volumi, pubblicata tra il 1953 e il 1958. Tra i suoi libri di maggiore successo anche la trilogia \"Pensa come un Grande Maestro\", \"Gioca come un Grande Maestro\" e \"Allenati come un Grande Maestro\". Scrisse anche un libro non di carattere tecnico, \"Zapiski \u0161achmatista\" (Appunti di uno scacchista) e un vero e proprio romanzo, \"Belje i \u010dornje\" (Bianco e nero)."}
{"id": "2262713", "revid": "1543377", "url": "https://it.wikipedia.org/wiki?curid=2262713", "title": "Gildo Siorpaes", "text": "\u00c8 fratello del bobbista Sergio .\nBiografia.\nCarriera sciistica.\nSiorpaes a livello agonistico pratic\u00f2 prevalentemente sci alpino: inizi\u00f2 a gareggiare nel 1956 e fu membro della nazionale italiana dal 1960 al 1974; ottenne i suoi migliori risultati a met\u00e0 degli anni sessanta, quando si aggiudic\u00f2 tre medaglie ai Campionati italiani, tutte in discesa libera. In carriera non prese parte n\u00e9 a rassegne olimpiche n\u00e9 iridate.\nCarriera bobbistica.\nAi IX Giochi olimpici invernali di vinse la medaglia di bronzo nel bob a quattro maschile, gareggiando nell'equipaggio composto anche da Eugenio Monti, da Benito Rigoni e da suo fratello Sergio.\nCarriera da allenatore.\nMaestro di sci, dal 1967 al 1970 fu allenatore della squadra femminile (prima B, poi A) della nazionale italiana; in seguito - dal 1979 al 1995 - fu direttore di una scuola sci nella natia Cortina d'Ampezzo, dove ricopr\u00ec anche l'incarico di presidente del locale sci club dal 1980 al 1982."}
{"id": "2262718", "revid": "599013", "url": "https://it.wikipedia.org/wiki?curid=2262718", "title": "Franz Schiemer", "text": "Carriera.\nSchiemer ha iniziato la sua carriera calcistica nella squadra della citt\u00e0 di Taufkirchen an der Trattnach, giocando inizialmente come attaccante; nel 1996 approda nelle giovanili del Ried per merito dell'allenatore Karl Franz (dove si specializza nel ruolo di difensore). Esordisce in prima squadra nella stagione 2003-2004 all'et\u00e0 di soli 17 anni.\nNel 2005 compie il salto di qualit\u00e0 venendo acquistato dall'Austria Vienna; quattro anni pi\u00f9 tardi per\u00f2, precisamente il 9 aprile 2009, i rivali del Salisburgo, dopo aver dapprima avanzato una richiesta d'acquisto, ottengono il suo trasferimento attraverso un contratto che lo legher\u00e0 alla societ\u00e0 biancorossa fino al 30 giugno 2012. A Salisburgo vince il campionato nel 2009-2010 e nel 2011-2012, in quest'occasione conquista anche la coppa d'Austria. Dopo aver rinnovato il contratto, Schiemer partecipa alla conquista del \"double\" anche nella stagione 2013-2014."}
{"id": "2262719", "revid": "1522738", "url": "https://it.wikipedia.org/wiki?curid=2262719", "title": "Panther Caroso", "text": ""}
{"id": "2262726", "revid": "1305772", "url": "https://it.wikipedia.org/wiki?curid=2262726", "title": "Museo civico di Verona", "text": "Il museo civico di Verona si divide in:"}
{"id": "2262736", "revid": "125985365", "url": "https://it.wikipedia.org/wiki?curid=2262736", "title": "Combattenti per la Libert\u00e0", "text": "I Combattenti per la Libert\u00e0 sono un gruppo immaginario di supereroi della DC Comics, membri della fallita, Quality Comics. Il Team comparve per la prima volta nel team-up tra la Justice League of America e la Justice Society of America, avvenuto in \"Justice League of America\" nei numeri 107 e 108 tra l'ottobre e il dicembre 1973, scritto da Len Wein e illustrato da Dick Dillin. La serie a loro dedicata inizia con \"Freedom Fighters\" n. 1 dell'aprile 1976, scritto da Gerry Conway e Martin Pasko, e illustrato da Rick Estrada.\nStoria della squadra.\nSebbene quando i Freedom Fighters apparvero per la prima volta in Justice League of America n. 107-108, erano considerati nativi della Terra-X, le storie retroattive stabilirono il gruppo come nativo della Terra-Due, che emigrarono sulla Terra-X.\nLa prima versione dei Freedom Fighters fu assemblata il 7 dicembre 1941. Lo zio Sam li riun\u00ec, assemblando Neon, Magno, il Red Torpedo, l'Invisible Hood, Miss America e Hourman per prevenire una tragedia. Tuttavia, questo gruppo ha fallito nel tentativo di fermare la devastazione a Pearl Harbor. Tutti, tranne lo zio Sam e Hourman, in origine erano creduti morti, ma in realt\u00e0 solo Magno mor\u00ec.\nQuesta versione del gruppo era una riconciliazione e la loro battaglia e presunte morti furono descritte nelle pagine di Roy Thomas che raccontavano quell'epoca: All-Star Squadron e Young Young-Stars.\nSi dice che la versione DC dei personaggi risiedesse nel mondo parallelo di \"Terra-X\", dove la Germania nazista alla fine vinse una prolungata seconda guerra mondiale a causa di un'invasione giapponese della California e dello sviluppo di armi nucleari da parte dei nazisti.\nI Combattenti ebbero una propria rivista per quindici numeri dal 1976 al 1978, in cui attraversarono la Terra-1 e furono rapidamente affrontati Silver Ghost. Trascorrono il resto della serie in fuga dalla legge, incapaci di liberarsi. La serie \u00e8 stata annullata prima della conclusione della trama; doveva essere completato nella Secret Society of Super Villains, ma anche quello fu cancellato prima che la storia potesse essere pubblicata. Questa serie ha anche introdotto i crociati e reintrodotto Firebrand.\nOltre ai membri principali della \"seconda squadra\" ossia i membri visti nei fumetti degli anni settanta, si unirono a loro altri eroi della Quality: Red Bee, Miss America, Manhunter, Plastic Man e Quicksilver.\nFin da \"Crisi sulle Terre infinite\", le vicende dei Combattenti per la Libert\u00e0 erano ambientate sulla Terra principale dell'Universo DC, tutti membri dell'All-Star Squadron.\nAnni dopo la guerra, negli anni ottanta, una terza incarnazione del team fece la sua apparizione, con la nascita di una nuova generazione di eroi. La Justice Society, \"Blackhawks\" e i \"Combattenti per la Libert\u00e0\" furono catturati da creature aliene, gli Appellax, e imprigionati in campi di concentramento. Furono poi liberati dalla Justice League of America.\nQuindi i Combattenti per la Libert\u00e0 si riunirono per un breve periodo, ma subito si ridivisero quando Firebrand fu ucciso in battaglia da Silver Ghost.\nUna quarta, pi\u00f9 moderna versione della squadra comparve come squadra d'ausilio alla Justice Society of America. La Bomba Umana, Black Condor e Phantom Lady vennero uccisi dalla Societ\u00e0 segreta dei supercriminali in \"Crisi infinita\" n. 1. Damage fu seriamente ferito, Iron Munro non era presente, mentre Raggio fu catturato dallo Psico-Pirata e connesso alla torre di alterazione temporale di Alexander Luthor.\nTeam attuale.\nUn nuovo team di eroi debutt\u00f2 nella serie limitata, \"Crisis Aftermath:The Battle for Bl\u00fcdhaven\", e pi\u00f9 tardi comparve come parte dei Combattenti per la Libert\u00e0 in \"Zio Sam e i Combattenti per la Libert\u00e0\", pubblicato, per la prima volta, nel luglio 2006. Questa squadra era formata dalle nuove incarnazioni di Phantom Lady, Raggio (Stan Silver), la Bomba Umana, Doll Man, Bigfoot, Destroyer e Face. Questi componenti sono una parte dello S.H.A.D.E., un'agenzia segreta americana, guidata da Padre Tempo. Il nuovo team ha la licenza di commettere assassini e altri atti illegali contro criminali e organizzazioni terroriste. Nel numero 1 di \"Zio Sam e i Combattenti per la Libert\u00e0\", il team ha il compito di catturare il rinato Zio Sam, impegnato nella rinascita di una sua nuova versione dei Combattenti per la Libert\u00e0. Sam riuscir\u00e0 pi\u00f9 tardi a reclutare i membri dello S.H.A.D.E. alla sua causa, disapprovando per\u00f2 apertamente il loro utilizzo della forza bruta, quando non necessaria.\nQuesta versione della squadra \u00e8 basata su un'idea del fumettista Grant Morrison. Zio Sam viene raffigurato come una figura quasi simile a Cristo, resuscitato dai morti, con un nuovo Firebrand nel ruolo di Giovanni il Battista. Viene mostrato Padre Tempo mentre aiuta in segreto l'assassino del senatore Frank Knight, nel mezzo di una campagna per la Presidenza degli Stati Uniti, rimpiazzato da un robot, il Gonzo, il Bastardo Meccanico, che procede secondo i piani nell'impiantare, con l'aiuto della legge, i chip RFID in ogni cittadino americano, per controllarli fino a portare caos nel mondo attraverso la guerra.\nIn \"Zio Sam e i Combattenti per la Libert\u00e0\" n. 3, una squadra creata da Padre Tempo, chiamata First Strike attacc\u00f2 i Combattenti per la Libert\u00e0, ma non prima di aver fermato il nuovo Black Condor.\nNel numero 4, Condor progetta di indebolire i First Strike abbastanza a lungo da permettere ai Combattenti per la Libert\u00e0 di ingaggiare una battaglia contro di loro. La Bomba Umana uccide il primo membro dei First Strike, Propaganda, per cui il team si ritira al quartier generale dello S.H.A.D.E.\nNel numero 5, i Combattenti per la Libert\u00e0 battono i First Strike, ma ebbero a che fare con una donna che diceva di essere Miss America. Mentre erano sotto tortura, il quartier generale dello S.H.A.D.E. viene attaccato da una nuova Red Bee e da una donna pi\u00f9 anziana che afferma di essere la vera Miss America.\nNel numero 6, i Combattenti per la Libert\u00e0 sconfiggono la nuova Miss America con l'aiuto dell'originale, costringendo Padre Tempo alla fuga. Mentre cambia da un corpo all'altro, Padre Tempo ordina di mandare in campo il \"traditore\". Si tratta di Raggio, che attacca e uccide il Nuovo Invisible Hood, abbattendo perfino i rinforzi.\nNel numero 7, i Combattenti per la Libert\u00e0 si incontrano con i \"Cosmigods\" quando Zio Sam li chiama. Nel mezzo della battaglia, Raggio si confronta con Ray Terrill, il Raggio originale. Come predetto, Gonzo riattiva il nuovo rinnovato Padre Tempo, che procede nel fornire a Zio Sam la prova della vera identit\u00e0 di Gonzo. Sam presenta l'evidenza al mondo, mentre la battaglia tra i Combattenti per la Libert\u00e0 e i First Strike ricomincia.\nNel numero 8 i Combattenti per la Libert\u00e0 ingaggiano una battaglia contro l'unit\u00e0 operativa metaumana di Gonzo al Washington Monument, ottenendo subito il favore del popolo. Agli occhi del pubblico ora sono visti come veri eroi, che si riveler\u00e0, pi\u00f9 tardi, essere da tempo una strategia di Padre Tempo. Ingann\u00f2 Gonzo nel fagli credere che lo S.H.A.D.E. era contro la squadra di Zio Sam, mentre in realt\u00e0 stava preparando i Combattenti per la Libert\u00e0 ad una minaccia che avrebbero affrontato in futuro. Padre Tempo cattur\u00f2 Gonzo e lo trasform\u00f2 in una \"Scatola Orfana\" nella forma di un paio di spettacoli. Pianific\u00f2 di utilizzarlo contro il suo creatore, il Demone dell'Ombra. Tutti i membri dell'unit\u00e0 operativa metaumana sparirono seguiti da Padre tempo dalla linea temporale. Una settimana dopo, il nuovo Presidente promosse i Combattenti per la Libert\u00e0 nuovi direttori dello S.H.A.D.E.\nAvventure future.\nIn \"Countdown\" n. 38, i Combattenti per la Libert\u00e0 tentano di fermare il lancio di un razzo nucleare, pianificato dal Calcolatore.\nNelle nuove miniserie dei \"Combattenti per la Libert\u00e0 del\" settembre 2007, Red Bee viene catturata da uno sciame di insetti alieni e trasformata in un ibrido insetto/uomo. Nello stesso tempo, lo S.H.A.D.E. pianifica di pubblicizzare la presenza dei Combattenti per la Libert\u00e0 per aiutare ad incrementare la fede del cittadino medio nel governo americano.\nZio Sam, Firebrand, Doll Man e la Bomba Umana rifiutarono di portare avanti il piano, e ritornarono su Heartland. Per un po', i Combattenti per la Libert\u00e0, la celebrit\u00e0 fu patrimonio di un nuovo gruppo chiamato i Crociati. Red Bee pi\u00f9 tardi collass\u00f2 nel suo appartamento, e uno sciame di insetti improvvisamente usc\u00ec dal suo corpo.\nPhantom Lady, incapace di sostenere l'attenzione dei media, si ubriaca, rischiando persino di uccidere un criminale in diretta TV. Stormy viene portata su Heartland, dove il suo corpo viene disintossicato dalle tossine da Miss America.\nZio Sam e Doll Man reclutano il Doll Man originale (Darrell Dane) da un micro-ambiente all'interno del Pentagono. Dopo che il Capo del programma Crociati, Robbins, ha tentato di uccidere Red Bee, i Combattenti per la Libert\u00e0 si confrontarono con lui. Fu rivelato che Robbins aveva i poteri mentali che utilizz\u00f2 contro i crociati e Stormy, inducendola ad ubriacarsi.\nMentre i Crociati e i Combattenti per la Libert\u00e0 combattono, Red Bee fin\u00ec per soccombere al suo lato insettoide, utilizzando i suoi ferormoni per schiavizzare i Crociati e i Combattenti per la Libert\u00e0, preparandosi a creare un alveare sulla Terra. Nel frattempo, un tentativo di curare Doll Man e altri individui di micro taglia fallisce in modo tragico, in quanto tutti loro finiscono per fondersi in un unico essere mutante. Il mutante finisce per andare su tutte le furie finch\u00e9 Emma Thompson non raggiunge Lester. Red Bee viene curata dalla sua afflizione da Langford Terrill, che ottenne i suoi poteri da Neon lo Sconosciuto. Il team quindi si prepara a combattere un'invasione di insettoidi. Dopo la loro vittoria, il gruppo si separa, ma Sam dichiara che, quando inizier\u00e0 la crisi, si avr\u00e0 bisogno di loro."}
{"id": "2262739", "revid": "16758", "url": "https://it.wikipedia.org/wiki?curid=2262739", "title": "Equitazione alle olimpiadi estive 2008", "text": ""}
{"id": "2262740", "revid": "1305772", "url": "https://it.wikipedia.org/wiki?curid=2262740", "title": "One Horse Town", "text": "One Horse Town \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\n\u00c8 la terza traccia dell'album \"Blue Moves\" (1976) e uno dei pezzi pi\u00f9 rock del disco, decisamente notata dalla critica; musicalmente parlando, mette in evidenza numerosi strumenti, come xilofoni e vibrafoni, oltre ad una sezione di archi, al pianoforte di Elton e al pianoforte elettrico e al synth suonati da James Newton Howard. L'introduzione strumentale (della durata di quasi due minuti) prevede cambiamenti di tempo e di stile: l'iniziale sound orchestrale acquisisce improvvisamente toni analoghi a quelli della discomusic, prima che Elton inizi a cantare. \nIl protagonista del brano \u00e8 un abitante di un piccolo villaggio nell'Alabama, tediato dal luogo di residenza (dove non c'\u00e8 nulla da poter fare). Nel testo di Bernie (letteralmente \"Una citt\u00e0 da un cavallo\") ci sono anche dei riferimenti alla Guerra di secessione americana.\n\"One Horse Town\" \u00e8 stata anche inserita, nella seconda met\u00e0 degli Anni Ottanta, come pezzo d'apertura in alcuni concerti; rimane particolarmente memorabile l'esecuzione del 14 dicembre 1986 al concerto australiano tenutosi al Sydney Entertainment Centre (esso dar\u00e0 vita all'LP \"Live in Australia with the Melbourne Symphony Orchestra\")."}
{"id": "2262753", "revid": "212348", "url": "https://it.wikipedia.org/wiki?curid=2262753", "title": "Torneo Interzonale", "text": ""}
{"id": "2262755", "revid": "77332", "url": "https://it.wikipedia.org/wiki?curid=2262755", "title": "Rabbi David G. Dalin", "text": ""}
{"id": "2262757", "revid": "22356", "url": "https://it.wikipedia.org/wiki?curid=2262757", "title": "Iberospondylus", "text": ""}
{"id": "2262759", "revid": "6923", "url": "https://it.wikipedia.org/wiki?curid=2262759", "title": "Purgatorio - Canto ventottesimo", "text": "Il canto ventottesimo del \"Purgatorio\" di Dante Alighieri si svolge nel Paradiso terrestre, in cima alla montagna del Purgatorio, dove le anime che hanno compiuto l'espiazione si purificano prima di ascendere al Paradiso; siamo nel mattino del 13 aprile 1300, o secondo altri commentatori del 30 marzo 1300.\nSintesi.\nDante, seguito da Virgilio e Stazio, si addentra nella foresta dell'Eden: ha superato le ardue prove dell'Inferno e del Purgatorio e ora pu\u00f2 godere dello spettacolo del Paradiso Terrestre. Il luogo \u00e8 quello dal quale Adamo ed Eva furono cacciati in seguito al peccato originale. Se la selva del I canto dell'\"Inferno\" \u00e8 allegoria della paura e dello sconforto di Dante, questa foresta \u00e8 simbolo della liberazione dell'uomo\u00a0\u2013 Dante dai pericolosi istinti irrazionali, non pi\u00f9 incerto, ma autonomo. La divina foresta \u00e8 di una dimensione che trascende l'umano: per quanto portata a perfezione ricorda, infatti, il \"locus amoenus\" della tradizione classica, luogo immerso in una eterna primavera, fatto di delizie, lontano dalle perturbazioni atmosferiche.\nLa descrizione prosegue con un'altra tipica componente del luogo incantevole, i ruscelli le cui limpide acque consentono la rimozione dei peccati ed il ricordo del bene compiuto: Lete ed Euno\u00e8. Dall'altra sponda, una donna solitaria, Matelda, incarnazione della perfetta felicit\u00e0 dell'uomo originario, cattura l'interesse di Dante in maniera totalizzante, sviandolo da ogni altro pensiero. La figura di Matelda interviene a completare il quadro armonico: colpiscono soprattutto la calma dei gesti, la musicalit\u00e0 e l'innocenza assoluta. Alcune suggestioni provengono a Dante certamente dal mito classico: evoca, infatti, l'immagine di Proserpina che raccoglie i fiori e di Venere, dagli occhi splendenti d'amore.\nL'Eden, luogo ideale e felice nel quale l'uomo era destinato a vivere, \u00e8 situato agli antipodi del nostro mondo, a enfatizzare l'idea che la storia dell'umanit\u00e0 \u00e8 un \"esilio\" della vera perduta patria. Il Paradiso Terrestre \u00e8 descritto da Dante come luogo divino perch\u00e9 inizialmente Dio aveva concesso ad Adamo, e quindi al genere umano, una dimora perfetta, uno stato di grazia in cui l'uomo non potr\u00e0 pi\u00f9 tornare, simbolo della virt\u00f9 umana in comunione con l'Onnipotente. Anche la meta-filosofia di Pascal, ben 300 anni dopo, sembra rispondere alla consapevolezza che l'uomo non \u00e8 come dovrebbe essere e che risulta privo di qualcosa che un giorno deve aver posseduto.\nLa descrizione \u00e8 dunque implicitamente tinta di malinconia e di rimpianto: Matelda, l'allegoria dell'essere umano privo di peccato originale, esordisce giustificando il proprio sorriso che potrebbe parer strano in un luogo certo piacevole, ma ormai vietato ai vivi. La situazione sembra preannunciare il concetto, caro a Rousseau, per cui tutto quando esce dalle mani dell'Autore delle cose \u00e8 bene; tutto degenera nelle mani dell'uomo.\nDante ha modo di appagare la propria curiosit\u00e0 intellettuale e teologica grazie alla spiegazione della donna: la sua ultima osservazione \u00e8 rivolta ai due poeti latini, ai quali ella riconosce una sorta di capacit\u00e0 profetica, avendo essi sognato l'Eden; in altri termini avevano descritto la felice condizione dell'uomo senza peccato nelle loro fantasie poetiche, attraverso l'immaginazione di una mitica et\u00e0 dell'oro.\nIl poeta dedica cos\u00ec indirettamente il canto a Virgilio e Stazio, data la loro disposizione prossemica al di l\u00e0 dei due fiumi e il sorriso sui loro volti incrociando lo sguardo di Dante, confermando la loro concezione di Paradiso in quanto si erano avvicinati alla verit\u00e0, pur non raggiungendola mai del tutto. L'ultimo verso indica il ritorno dello sguardo alla \u00abbella donna\u00bb che lo condurr\u00e0 a Beatrice.\nLa figura di Matelda (v. 40 e sgg.) richiama quella di Proserpina presso il lago Pergusa presentata dal poeta latino Publio Ovidio Nasone nelle Metamorfosi (V, 385-401) ove il poeta scrive tra l'altro: \"Frescura offre il fogliame e fiori purpurei l'umida terra: eterna vi \u00e8 la primavera. E mentre in questo bosco si svagava Proserpina, e viole e candidi gigli coglieva; mentre, con fanciullesca gara, di fiori empiva cestelli e il lembo della veste, e nel coglierli s'ingegnava di superare le compagne, all'improvviso fu scorta da Dite (Plutone) e da lui desiderata e rapita: a tal punto Amore \u00e8 di natura veloce\".\nAnalisi del canto.\nLa rappresentazione della \u00abdivina foresta spessa e viva\u00bb e della splendida e misteriosa figura di Matelda \u00e8 uno dei punti fondamentali nella struttura e nella poesia dell'intero poema, per la sua bellezza e per il suo significato simbolico. Questo luogo \u00abfatto per proprio de l'umana specie\u00bb, che doveva essere sede stabile di Adamo e dei suoi discendenti, \u00e8 per Dante un luogo di passaggio, una tappa essenziale del suo cammino, che procede dalla \u00abselva\u00bb all'abisso di Cocito, dalla spiaggia del Purgatorio a questo Paradiso terrestre, per giungere fino alla \u00abcandida rosa\u00bb dei beati nell'alto dell'Empireo. Di qui deriva il suo carattere di natura terrena, nella quale per\u00f2 si respira anche un'aria pi\u00f9 che umana. In questo luogo Dante incontrer\u00e0 Beatrice e, dopo aver preso liberamente coscienza dei propri limiti e dei propri doveri, accoglier\u00e0 in s\u00e9, uomo finito, l'infinito, accettando di inoltrarsi nel Paradiso.\nDiverso dagli altri giardini della letteratura, rappresentati come luogo di sosta e di gioia, questo \u00e8 dunque un luogo di arrivo e insieme di partenza, che si inserisce nella trama profonda del poema. Prendendo spunto dalla tradizione cristiana, Dante ne fa un luogo precisamente determinato nello spazio, nell'ordine dell'universo, attribuendo cos\u00ec originalit\u00e0 al suo significato. Posto sull'asse di Gerusalemme, esso occupa una posizione geograficamente speculare a essa: ne sta agli antipodi. Ma con ci\u00f2 assume anche un significato profondo sul piano storico e teologico: mette in relazione il luogo della colpa con quello della redenzione, la vicenda di Adamo con quella di Cristo, il tempo passato e perduto con il tempo della salvezza. E conferisce perci\u00f2 unit\u00e0 e significato alla storia umana. L'organica visione del mondo propria di Dante trova qui un punto centrale della sua rappresentazione.\nIl canto \u00e8 diviso nettamente in due parti: la rappresentazione del luogo e della donna che in essa appare a Dante e la spiegazione dei fenomeni e della natura di questo ambiente, affidato al preciso e realistico ragionamento di Matelda. Ma questa separazione si fonde in unit\u00e0 di contenuto, perch\u00e9 la seconda parte non ha una funzione didattica autonoma, ma costituisce il fondamento e il senso della prima parte descrittiva. Certo, poeticamente la prima parte \u00e8 decisamente la pi\u00f9 significativa per la suggestione delle immagini e per lo slancio lirico con il quale Dante rende l'incanto di questa natura innocente e perfetta. I fiori, il verde, il ruscello, il canto degli \u00abaugelletti\u00bb, la brezza leggera e soprattutto la donna con gli occhi splendenti d'amore rimandano certo al dolce stil novo; ma ogni particolare \u00e8 qui inserito in un contesto religioso.\nLa presenza della donna nella foresta pu\u00f2 anche far pensare a situazioni caratteristiche del romanzo cavalleresco, ma la situazione \u00e8 diversa. Dante non \u00e8 il cavaliere che incontra una donna bisognosa di aiuto: egli trova una donna-guida, che prefigura l'incontro con Beatrice. Non siamo di fronte a una descrizione naturalistica, ma a una rappresentazione simbolica ricca di pi\u00f9 significati. Ad esempio, il fiume, che sul piano teologico rappresenta un limite (Virgilio non pu\u00f2 oltrepassarlo), sul piano narrativo funziona da mediazione verso una dimensione spirituale pi\u00f9 alta: Dante lo varcher\u00e0 con l'aiuto di Matelda. E se Dante attinge alla realt\u00e0 (la foresta di Classe, posta fuori Ravenna), questo particolare ha la funzione di accrescere la credibilit\u00e0 di un luogo simbolico. Il Paradiso terrestre corrisponde alla pienezza dell'essere: \u00e8 la natura perfetta in cui il Creatore ha inserito la perfetta natura umana e Matelda ne fa parte integrante in quanto rappresenta la bellezza del creato. Non ha senso cercarne la personificazione storica: essa - al di l\u00e0 del valore letterario - raffigura la felicit\u00e0 anteriore alla colpa, la giustizia primigenia, alla cui base sta l'amore, un amore che rinvia a Dio ed alla sua carit\u00e0.\nNella seconda parte del canto (vv. 88-144), Matelda assume una funzione scopertamente didascalica, spiegando le condizioni privilegiate del luogo, la natura e l'origine dei fiumi che vi scorrono e del vento che vi spira, la questione relativa alla vegetazione terrestre. La sua spiegazione, precisa e realistica, ha un tono ben diverso dalla soave e ardente rappresentazione della sua figura. Ma essa non \u00e8 un personaggio contraddittorio: trova in questa parte il suo completamento, in quanto con le sue parole chiarisce il significato del Paradiso terrestre. Assumendo la funzione dell'aiutante, essa illumina la mente del pellegrino con i modi che saranno tipici di Beatrice nel \"Paradiso\". Come Beatrice, anch'essa si riferisce al mistero fondamentale della creazione (vv. 91-96, sul contrasto fra bene e male) e queste parole fanno affiorare il significato religioso sottinteso nella contemplazione estatica del mondo edenico della prima parte del canto. Il discorso di Matelda si conclude col riferimento al mito dell'et\u00e0 dell'oro cantato dai poeti classici; esso assume valore di prefigurazione del mondo edenico. Cos\u00ec Dante recupera una gloriosa tradizione letteraria, e la concilia con la sua prospettiva religiosa."}
{"id": "2262760", "revid": "22356", "url": "https://it.wikipedia.org/wiki?curid=2262760", "title": "Gerobatrachus", "text": ""}
{"id": "2262775", "revid": "72396", "url": "https://it.wikipedia.org/wiki?curid=2262775", "title": "Evgenij L'vovi\u010d \u0160varc", "text": "Biografia.\nIl padre di Evgenij \u0160varc, Lev Borisovi\u010d \u0160varc (1874-1940) fu insegnante presso la facolt\u00e0 di medicina dell'universit\u00e0 di Kazan'. La madre, Marija Fedorovna \u0160elkova (1875-1942) era ostetrica.\nAlla fine degli anni '10 del 1900, Evgenij studi\u00f2 presso la Facolt\u00e0 di Giurisprudenza all'Universit\u00e0 statale di Mosca ma solamente per due anni, decidendo poi di abbandonare la professione di giurista, per intraprendere la vita teatrale e letteraria. Nell'inverno del 1917 fu richiamato alle armi.\nPer un certo periodo \u0160varc lavor\u00f2 come segretario presso Kornej Ivanovi\u010d \u010cukovskij, e nel 1923 inizi\u00f2 a pubblicare le proprie opere.\nTra il 1935 e 1955 visse a Leningrado.\nMor\u00ec il 15 gennaio del 1958 a Leningrado ed \u00e8 ora sepolto nel cimitero Bogoslovskoe."}
{"id": "2262785", "revid": "35813", "url": "https://it.wikipedia.org/wiki?curid=2262785", "title": "Bartholomeo Pitiscus", "text": ""}
{"id": "2262793", "revid": "275845", "url": "https://it.wikipedia.org/wiki?curid=2262793", "title": "Guglielmo Stuart", "text": ""}
{"id": "2262795", "revid": "125492397", "url": "https://it.wikipedia.org/wiki?curid=2262795", "title": "Chi vuole essere Fabri Fibra?", "text": "Chi vuole essere Fabri Fibra? \u00e8 il quinto album in studio del rapper italiano Fabri Fibra, pubblicato il 10 aprile 2009 dalla Universal.\nDescrizione.\nL'album \u00e8 un album in studio lavorato e nominato come street album, e contiene un DVD di scene inedite della vita privata di Fibra e di alcune registrazioni in studio, il titolo del DVD \u00e8 riferito alla vita di Fibra, cio\u00e8 chi vorrebbe fare quel tipo di vita. Si tratta del primo album del rapper a non presentare alcuna collaborazione con il fratello minore Nesli.\nIl primo singolo estratto dal disco \u00e8 \"Incomprensioni\" ed \u00e8 cantato in compagnia di Federico Zampaglione, voce dei Tiromancino, mentre il secondo singolo estratto \u00e8 \"Speak English\", il cui video \u00e8 stato registrato in Inghilterra. Il brano \"Donna famosa\" \u00e8 stato usato come colonna sonora nel videogioco di EA sports FIFA 10."}
{"id": "2262802", "revid": "287204", "url": "https://it.wikipedia.org/wiki?curid=2262802", "title": "Schwarz", "text": ""}
{"id": "2262809", "revid": "217830", "url": "https://it.wikipedia.org/wiki?curid=2262809", "title": "Gran Premio motociclistico Citt\u00e0 di Imola 1999", "text": "Il Gran Premio motociclistico Citt\u00e0 di Imola 1999 corso il 5 settembre, \u00e8 stato l'undicesimo Gran Premio della stagione 1999 del motomondiale e ha visto vincere la Honda di \u00c0lex Crivill\u00e9 nella classe 500, Loris Capirossi nella classe 250 e Marco Melandri nella classe 125."}
{"id": "2262810", "revid": "287204", "url": "https://it.wikipedia.org/wiki?curid=2262810", "title": "Valencia Club de F\u00fatbol 1970-1971", "text": "Questa voce raccoglie le informazioni riguardanti il Valencia Club de F\u00fatbol nelle competizioni ufficiali della stagione 1970-1971.\nStagione.\nAssunto Alfredo Di St\u00e9fano alla guida della squadra, nella stagione 1970-71 il Valencia riusc\u00ec a porre fine al decennale dualismo tra Real Madrid e andando a vincere il quarto titolo del suo palmar\u00e8s. Avversari di quella stagione furono gli stessi blaugrana, che conclusero a pari punti con il Valencia, ma svantaggiati dalla peggior differenza reti. Il duello tra Barcellona e Valencia si ripropose anche in Coppa del General\u00edsimo: arrivati in finale imbattuti, i Xotos furono sconfitti dai blaugrana al termine di una partita prolungatasi oltre i tempi supplementari. A livello internazionale il Valencia fu eliminato ai sedicesimi di finale dell'ultima edizione della Coppa delle Fiere, per mano dei belgi del Beveren.\nOrganigramma societario.\nArea direttiva:\nArea tecnica:"}
{"id": "2262817", "revid": "98077", "url": "https://it.wikipedia.org/wiki?curid=2262817", "title": "Nemo potest ei dicere Cur ita facis?", "text": ""}
{"id": "2262820", "revid": "177966", "url": "https://it.wikipedia.org/wiki?curid=2262820", "title": "Biblioteca civica di Verona", "text": "La Biblioteca civica di Verona figura ai primissimi posti tra istituti analoghi per la quantit\u00e0 e la qualit\u00e0 del suo patrimonio librario, manoscritto e raro.\nStoria e descrizione.\nIstituita nel 1792, fu aperta al pubblico dieci anni pi\u00f9 tardi, nel 1802. Gi\u00e0 nel 1868 il patrimonio librario raggiungeva i 60.000 volumi, tanto che fu necessario allargarne la sede e riunire gli Antichi Archivi.\nL'edificio pi\u00f9 vasto del complesso che la ospita (la sconsacrata chiesa di San Sebastiano) fu completamente distrutto, ad eccezione del campanile, da un bombardamento aereo alleato il 4 gennaio 1945, con gravi perdite per il patrimonio librario, anche se per fortuna si salv\u00f2 il materiale manoscritto e incunabolistico.\nLa nuova e moderna sede venne progettata da Pier Luigi Nervi e fu inaugurata il 2 giugno 1980.\nLa biblioteca possiede oltre 700.000 volumi, 1.230 incunaboli, 6.000 cinquecentine, 3.600 manoscritti, 95.000 lettere e documenti, una fototeca, 2.000 stampe, carte geografiche e topografiche.\nDurante la seconda guerra mondiale, il direttore della biblioteca fu Vittorio Fainelli.\nPromoteca veronese.\nAll'interno della biblioteca si trovano due sale con erme, busti e medaglioni dei pi\u00f9 illustri veronesi, dall'antichit\u00e0 al XIX secolo, detta la \"Promoteca veronese\"."}
{"id": "2262826", "revid": "124123", "url": "https://it.wikipedia.org/wiki?curid=2262826", "title": "Andrzej Rohaczewski", "text": "Quasi nulla si sa della vita di Rohaczewski, tant'\u00e8 che le date e i luoghi di nascita e morte non sono a noi noti. Egli fu organista alla corte di Albert Radziwi\u0142\u0142 a Olyka e Nieswiez.\nDue delle sue composizioni sono raccolte nell'intavolatura per organo di Pelplin, ossia il mottetto \"Crucifixus surrexit\" per nove voci in due cori (quattro e cinque rispettivamente) e una canzona a quattro parti (la prima composizione di questo tipo prodotta in Polonia)."}
{"id": "2262831", "revid": "45891", "url": "https://it.wikipedia.org/wiki?curid=2262831", "title": "Marco Lupis", "text": ""}
{"id": "2262841", "revid": "144796", "url": "https://it.wikipedia.org/wiki?curid=2262841", "title": "Galeazzo Pietra", "text": "Biografia.\nGaleazzo Pietra nacque da una nobile famiglia milanese, nel 1462. Era figlio di Francesco Brunoro Pietra e di sua moglie, la contessa Elisabetta Rossi di San Secondo. Suo padre era senatore a Milano e fu uno dei custodi dei giovani duchi Massimiliano e Francesco Sforza, figli di Ludovico il Moro.\nIntrapresa la carriera ecclesiastica, si laure\u00f2 in legge e successivamente vest\u00ec l'abito clericale, divenendo segretario del cardinale Ascanio Sforza, il quale pur dimorando a Roma, era a Milano ecclesiastico di notevole rilevanza in quanto fratello dei duchi milanesi Galeazzo Maria e Ludovico detto \"il Moro\". A Roma il Poietra seppe distinguersi e venne nominato da papa Alessandro VI protonotario apostolico. Nel 1503 venne nominato Abate dell'Abbazia di Santa Maria di Acqualunga presso Frascarolo (provincia di Pavia), succedendo al toscano Francesco Todeschini Piccolomini, divenuto pontefice col nome di Pio III. Nel contempo divenne anche tesoriere generale del ducato di Milano sotto Massimiliano Sforza. Morto il cardinale Sforza nel 1505, decise di fare ritorno a Milano.\nAnche dopo la caduta e la restaurazione cinquecentesca della signoria degli Sforza, rimase comunque molto legato alla famiglia, servendo fedelmente anche i duchi negli atti amministrativi come gi\u00e0 aveva coadiuvato il cardinale nell'amministrazione delle proprie diocesi (Pavia, Novara e altre).\nFu per ricompensare il suo operato ligio che Francesco II Sforza, nel 1530, fece pressione su Papa Clemente VII perch\u00e9 istituisse una nuova diocesi per i territori dell'allora ducato milanese, distaccata da una parte della diocesi di Novara. La nuova diocesi venne fondata con la bolla del 16 marzo 1530 (\"Pro excellenti praeminentia Sedis Apostolicae\"), con la quale Galeazzo Pietra venne nominato vescovo della sede di Vigevano, ottenendo contestualmente la nomina a senatore a Milano. Venne quindi ordinato sacerdote.\nIl 14 marzo 1533 accolse a Vigevano l'imperatore Carlo V del Sacro Romano Impero, dopo la quale avvi\u00f2 i lavori di costruzione per il palazzo vescovile della citt\u00e0 e consacr\u00f2 l'altare della cattedrale. Nel 1539 istitu\u00ec la confraternita di Santa Maria Maddalena e nel 1546 quella di San Cristoforo.\nMor\u00ec a Vigevano il 27 ottobre 1552, a novant'anni, e venne succeduto dal nipote Maurizio Pietra.\nGenealogia episcopale.\nLa genealogia episcopale \u00e8:"}
{"id": "2262848", "revid": "1318658", "url": "https://it.wikipedia.org/wiki?curid=2262848", "title": "Alfredo Ammendola", "text": "Insigne dantista, guard\u00f2 con occhio carico di nostalgia il bel tempo che fu, vissuto forse in maggiore povert\u00e0 ma dignitosamente. Si dedic\u00f2 all'educazione dei giovani sia come sacerdote sia come insegnante di lettere presso la Scuola Media della sua Piano di Sorrento. Per il suo contributo alla critica dantesca ha avuto riconoscimenti internazionali. "}
{"id": "2262849", "revid": "15756", "url": "https://it.wikipedia.org/wiki?curid=2262849", "title": "La leggenda nera del Papa di Hitler", "text": "La leggenda nera del Papa di Hitler (titolo originale \"The Myth of Hitler's Pope: how Pope Pius XII rescued Jews from the Nazis\") \u00e8 un saggio del 2005 scritto dal rabbino e storico statunitense David Gil Dalin.\nTrama.\nNella prima parte del saggio, Dalin argomenta sinotticamente come tutti i pontefici della Chiesa cattolica lungo l'intero corso della storia abbiano sempre difeso gli ebrei da ideologie razziste o pi\u00f9 propriamente antisemite. Egli rigetta e confuta quindi le varie accuse di antigiudaismo mosse alla Chiesa, con il supporto di numerosi documenti e anche citando a sostegno di questa tesi altri saggi, tra i quali \"Pio XII e la Seconda guerra mondiale negli Archivi Vaticani\" di Pierre Blet, \"Pio XII. Architetto di pace\" di Margherita Marchione, \"La diffamazione di Pio XII\" di Ralph McInerny e a suo giudizio la pi\u00f9 imponente e rigorosa, cio\u00e8 \"Hitler, la Guerra e il Papa\" di Ronald J. Rychlak.\nDalin si concentra successivamente sulla persona di Papa Pio XII, difendendone a spada tratta la reputazione dalle varie accuse (a suo dire, ideologiche) di \"filonazismo\" o di \"silenzio\" sulla Shoah: presentando un'estesa documentazione raccolta dagli archivi di Chiesa e Stato attraverso tutta Europa, Dalin suggerisce che lo Yad Vashem dovrebbe onorare Papa Pio XII come un \u00abGiusto fra le nazioni\u00bb, e documenta che lo stesso Pio XII \u00e8 stato celebrato da prominenti ebrei suoi contemporanei per il suo ruolo nell'aver salvato pi\u00f9 ebrei di Schindler. Gli ammiratori di Pio XII includevano il Rabbino Capo di Israele Isaac Herzog, i primi ministri israeliani Golda Meir e Moshe Sharett e il primo presidente d'Israele Chaim Weizmann. Il diplomatico Pinchas Lapide, a suo tempo console israeliano a Milano, dichiar\u00f2 che Pio XII \u00ab\"fu lo strumento di salvezza di almeno 700.000, ma forse anche 860.000, ebrei che dovevano morire per mano nazista\"\u00bb.\nI documenti citati nel saggio testimoniano come Pio XII diede ordine al suo Segretario di Stato, il cardinale Luigi Maglione, di protestare presso l'ambasciatore tedesco in Vaticano Ernst von Weizs\u00e4cker per le leggi razziali, e con ci\u00f2 ottenne che le deportazioni venissero interrotte. Apr\u00ec inoltre lo stesso stato del Vaticano per nascondere gli ebrei di Roma in conventi e monasteri: grazie a tale operazione la capitale ebbe la percentuale pi\u00f9 elevata di ebrei sopravvissuti fra le citt\u00e0 occupate dai nazisti. Dei 5.715 ebrei di Roma, registrati dalla Germania per essere deportati, 4.715 furono sistemati in 150 istituzioni cattoliche, e 477 di loro in santuari del Vaticano, cosa ratificata dall'ambasciatore britannico presso la Santa Sede. Il Papa attu\u00f2 la medesima strategia salvifica in Ungheria mediante il suo rappresentante, il nunzio apostolico monsignor Angelo Rotta, che ebbe un ruolo decisivo al momento di salvare la vita di 5.000 ebrei. La documentazione di Dalin prosegue con le testimonianze di molti altri prelati che salvarono la vita di migliaia di ebrei, ad esempio l'arcivescovo Angelo Roncalli (futuro Papa Giovanni XXIII) in Bulgaria, e giurarono di averne avuto ordine dal Papa in persona. Altri fatti storici, minori ma altrettanto importanti ai fini della verit\u00e0, sono ad esempio le documentate assunzioni in Vaticano con nomina di esperti di ebrei licenziati da Mussolini. Dalin ricorda che gli stessi nazisti, nel definire con disprezzo Pacelli \u00abil cardinale che ama gli Ebrei\u00bb, ne riconoscevano indirettamente la statura morale.\nPer Dalin dunque quella del \u00abPapa di Hitler\u00bb sarebbe una \"leggenda nera\" da attribuirsi alla strategia nazista per screditare la Chiesa cattolica. Dopo la fine della Seconda guerra mondiale, tale strategia sarebbe poi stata raccolta da una curiosa sinergia anticattolica composta dalla componente progressista della Chiesa e, al di fuori di essa, dalla propaganda comunista, laicista e islamo-estremista (in particolare da quest'ultima). \u00c8 Dalin infatti a scrivere che: "}
{"id": "2262854", "revid": "77332", "url": "https://it.wikipedia.org/wiki?curid=2262854", "title": "Rabbi David Gil Dalin", "text": ""}
{"id": "2262861", "revid": "320578", "url": "https://it.wikipedia.org/wiki?curid=2262861", "title": "RUF RK Coupe", "text": ""}
{"id": "2262870", "revid": "125666233", "url": "https://it.wikipedia.org/wiki?curid=2262870", "title": "Tre colonne in cronaca", "text": "Tre colonne in cronaca \u00e8 un film italiano del 1990 diretto da Carlo Vanzina, liberamente tratto dall'omonimo romanzo di Corrado Augias e Daniela Pasti.\nTrama.\nL'onorevole Span\u00f2 \u00e8 intenzionato a impadronirsi di un giornale politicamente a lui avverso. L'uomo si serve di un terrorista libanese, Bassouri, e di un cinico uomo d'affari, Gaetano Leporino, per raggiungere il suo scopo.\nIl terrorista arabo riceve l'incarico di uccidere un agente di borsa, il misfatto innesca una serie di ricatti e sotterfugi con cui i poteri forti che gravitano intorno al quotidiano cercano di ottenere la supremazia.\nA un vice questore e a un coraggioso giornalista spetta il compito di far luce su tutta la vicenda, ma l'uomo politico, con abili e spregiudicate mosse, riesce a mettere il bavaglio a tutta l'inchiesta.\nCollegamenti esterni.\nTre colonne in cronaca: distribuzione DVD Mustang Entertainment"}
{"id": "2262887", "revid": "287204", "url": "https://it.wikipedia.org/wiki?curid=2262887", "title": "Societ\u00e0 Letteraria di Verona", "text": "La Societ\u00e0 Letteraria di Verona \u00e8 stata istituita nel 1808, ed \u00e8 uno dei pi\u00f9 antichi gabinetti di lettura d'Italia.\nI tredici soci fondatori sono:\nAlessandro Torri, letterato;\nCiro Pollini, naturalista;\nGiuseppe Zamboni, prete e professore di fisica;\nGiambattista Gazola letterato e studioso di scienze naturali;\nLuigi Torri, professore di chirurgia;\nGiovanni Bottagisio, letterato;\nAlessandro Brognoligo, giureconsulto;\nBernardo Angelini, agronomo;\nGiacomo Bertoncelli, chimico farmacista;\nGiovanni Battista Giramonti, letterato;\nPietro Simeoni, commerciante;\nGiacomo Antonio Pinali, commerciante;\nCarlo Camuzzoni, segretario particolare del prefetto.\nLa Societ\u00e0 Letteraria \u00e8 sorta per iniziativa di possidenti e professionisti, mantenendo durante il periodo di attivit\u00e0 un'impronta laica e pluralista e rimanendo fino ad oggi un importante centro di cultura per Verona, in particolare durante l'occupazione austriaca, quando fu il centro di riferimento per la cultura risorgimentale, ma anche durante il regime fascista.\nTra gli associati pi\u00f9 importanti ci sono Aleardo Aleardi, Cesare Lombroso, Carlo Montanari e Ippolito Pindemonte."}
{"id": "2262890", "revid": "2176315", "url": "https://it.wikipedia.org/wiki?curid=2262890", "title": "Fudbalski Klub Vele\u017e Mostar", "text": "Fudbalski Klub Vele\u017e Mostar, meglio noto come FK Vele\u017e Mostar, o semplicemente Vele\u017e Mostar \u00e8 una societ\u00e0 calcistica bosniaca con sede nella citt\u00e0 di Mostar.\nStoria.\nFondato il 22 giugno del 1922 prese a nome i vicini monti Vele\u017e. Tra gli anni 1970 e gli anni 1980 fu tra i principali club della RSF Jugoslavia, tanto da aggiudicarsi due Coppe di Jugoslavia, oltre a due finali perse nel 1958 e nel 1989, e a classificarsi al secondo posto nella stagione 1972-1973, nel 1973-1974 e nel 1986-1987. A livello europeo fece propria anche la Coppa dei Balcani 1980.\nLa societ\u00e0 si posiziona al 7\u00ba posto nella classifica perpetua della Prva Liga Jugoslava. Dopo la sanguinosa guerra degli anni 1990, il club prese parte alla prima edizione del campionato bosniaco nella stagione 1994-1995, retrocedendo al termine del campionato 2002-2003. Ritornato nella massima serie nella stagione 2006-2007, vi milita tuttora.\nStrutture.\nStadio.\nLo stadio Ro\u0111eni, che ospita le partite interne, ha una capacit\u00e0 di spettatori.\nPrecedentemente alla dissoluzione della Jugoslavia, il Velez disputava le proprie partite interne allo stadio pod Bijelim Brijegom, attualmente divenuto lo stadio dei rivali cittadini dello .\nOrganico.\nRosa 2019-2020.\n\"Aggiornata al 23 agosto 2019.\""}
{"id": "2262892", "revid": "423521", "url": "https://it.wikipedia.org/wiki?curid=2262892", "title": "Vele\u017e Mostar", "text": ""}
{"id": "2262894", "revid": "423521", "url": "https://it.wikipedia.org/wiki?curid=2262894", "title": "Velez Mostar", "text": ""}
{"id": "2262895", "revid": "423521", "url": "https://it.wikipedia.org/wiki?curid=2262895", "title": "FK Vele\u017e", "text": ""}
{"id": "2262896", "revid": "423521", "url": "https://it.wikipedia.org/wiki?curid=2262896", "title": "Vele\u017e", "text": ""}
{"id": "2262897", "revid": "1522738", "url": "https://it.wikipedia.org/wiki?curid=2262897", "title": "Episodi di Scooby-Doo", "text": ""}
{"id": "2262899", "revid": "1456895", "url": "https://it.wikipedia.org/wiki?curid=2262899", "title": "Campionato svizzero di scacchi", "text": "Il Campionato svizzero di scacchi si svolge annualmente in Svizzera nel mese di luglio per determinare il campione nazionale di scacchi.\nFin dalla prima edizione, svoltasi nel 1889, il torneo \u00e8 stato giocato con la formula del girone all'italiana tra dieci giocatori, aperto sia a giocatori nazionali che esteri. Il titolo di campione svizzero era tuttavia riservato al giocatore svizzero con il miglior piazzamento sino al 2008, quando per aumentare le opportunit\u00e0 di conseguire titoli internazionali ai giocatori svizzeri e per rendere il torneo maggiormente attrattivo nei confronti dei giocatori esteri, il formato del campionato \u00e8 stato modificato, creando un ciclo di due anni: in quelli pari il torneo \u00e8 riservato ai giocatori svizzeri, mentre in quelli dispari \u00e8 aperto a scacchisti di tutto il mondo.\nLe due guerre mondiali hanno impedito lo svolgimento del campionato in alcuni anni, ma a causa della neutralit\u00e0 del paese l'evento \u00e8 stato meno colpito di altri campionati nazionali. Nel 1968 il campionato non fu tenuto per evitare la sovrapposizione con le Olimpiadi degli scacchi tenutesi a Lugano.\n\u00c8 organizzato dalla Federazione Scacchistica Svizzera (FSS, nota in tedesco come SSB e in francese come FCE).\nDiversi giocatori hanno vinto pi\u00f9 titoli nella loro carriera; lo scacchista maggiormente titolato \u00e8 Hans Johner, con dodici vittorie in un arco di quarantadue anni. Inoltre Joe Gallagher, cinque volte campione, avendo doppia nazionalit\u00e0, ha vinto anche il campionato britannico nel 2001. La gi\u00e0 Campionessa del mondo Aleksandra Kostenjuk \u00e8 stata nel 2013 la prima donna a vincere il titolo assoluto."}
{"id": "2262909", "revid": "6923", "url": "https://it.wikipedia.org/wiki?curid=2262909", "title": "Translohr di Padova", "text": ""}
{"id": "2262911", "revid": "1543377", "url": "https://it.wikipedia.org/wiki?curid=2262911", "title": "Ruf RK", "text": "La RK Spyder \u00e8 il primo lavoro della carrozzeria torinese Studiotorino in collaborazione con la Ruf Automobile, presentata il 16 giugno 2005 al Museo dell'automobile di Torino.\nIl contesto.\nLa vettura \u00e8 una 2 posti secchi senza tetto di chiusura (barchetta) derivata dalla Porsche Boxster, utilizza un motore Porsche 997 portato da RUF a 440 cv.\nIl 18 agosto 2006 a Carmel in California ne \u00e8 stata presentata la versione coup\u00e9 RK Coup\u00e9.\nHa vinto il concorso \"Auto pi\u00f9 bella del Mondo 2005 e 2006\" nella sezione \"serie speciali\"."}
{"id": "2262913", "revid": "22356", "url": "https://it.wikipedia.org/wiki?curid=2262913", "title": "Ossinodus", "text": ""}
{"id": "2262914", "revid": "22356", "url": "https://it.wikipedia.org/wiki?curid=2262914", "title": "Caerorhachis", "text": ""}
{"id": "2262917", "revid": "144796", "url": "https://it.wikipedia.org/wiki?curid=2262917", "title": "Pietro Fauno", "text": "Biografia.\nPietro Fauno, nacque in terra di Perugia, a Costacciaro, da una famiglia nobile. Ancora giovane, studi\u00f2 lettere e legge all'Universit\u00e0 di Bologna, divenendo pretore presso le citt\u00e0 di Urbino e Pesaro ed infine a Citt\u00e0 di Castello.\nIntrapresa la carriera sacerdotale, nel 1558 fu nominato vescovo di Acqui, cattedra episcopale che gli venne lasciata da suo zio Bonaventura che gi\u00e0 occupava questa sede prima di lui. Qui si sa che si prodig\u00f2 per la fondazione del primo seminario della citt\u00e0 (1566), occupandosi nel contempo della ristrutturazione del palazzo vescovile. Sempre durante la sua esperienza pastorale ad Acqui, intraprese due visite pastorali nella sua diocesi di cui una nel 1574 a e Vesime ed una del 1576 a Cassine.\nFurono questi gli anni in cui, tra l'altro, tenne un fitto carteggio con san Carlo Borromeo, arcivescovo di Milano, per tenerlo aggiornato sulle condizioni della diocesi piemontese, allora suffraganea di Milano, la quale versava sempre pi\u00f9 in cattive acque ed abbisognava della presenza forte di un riformatore come il santo milanese. Lasci\u00f2 la cattedra episcopale di Acqui nel 1585, dietro promessa di una sede episcopale di maggior prestigio, rimanendo impiegato comunque a favore della diocesi.\nIl 2 maggio 1589 venne nominato vescovo di Vigevano, ove rimase sino alla propria morte, il 9 settembre 1592."}
{"id": "2262923", "revid": "287204", "url": "https://it.wikipedia.org/wiki?curid=2262923", "title": "Menkalinan", "text": "Menkalinan (\u03b2 Aur / \u03b2 Aurigae / Beta Aurigae) \u00e8 un sistema stellare triplo situato nella costellazione dell'Auriga, distante 81 anni luce dal sistema solare. Menkalinan \u00e8 inoltre un membro dell'Associazione dell'Orsa Maggiore.\nNome.\nIl nome Menkalinan, a volte scritto Menkarlina, deriva dalla contrazione del termine arabo \u0645\u0646\u0643\u0628 \u0630\u064a \u0627\u0644\u0639\u0646\u0627\u0646 \"mankib \u00f0\u012b-l-\u2018in\u0101n\" \"spalla del cocchiere\". Era conosciuta come \u4e94\u8eca\u4e09 (la terza stella delle cinque carrozze) dagli astronomi della Cina feudale.\nOsservazione.\nSi tratta di una stella situata nell'emisfero boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate superiori e alla fascia tropicale. La sua magnitudine pari a +1,9 fa s\u00ec che possa essere scorta anche con un cielo affetto da inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'estate australe.\nComponenti del sistema.\nMenkalinan \u00e8 un sistema stellare triplo, nonostante ad occhio nudo appaia come una stella singola. Le due componenti pi\u00f9 brillanti, Beta Aurigae A e B, sono subgiganti bianche, classificate come stelle di classe A. Beta Aurigae B ha quasi la stessa massa e raggio della stella A. La terza stella, Beta Aurigae C, \u00e8 una nana rossa di magnitudine 14 invisibile ad occhio nudo; questa dista circa 330 UA dalla coppia principale AB.\nVariabilit\u00e0.\nLe due stelle principali di Beta Aurigae costituiscono un sistema binario spettroscopico ad eclisse, la cui magnitudine apparente combinata varia con un periodo di 3.96004 giorni tra +1,89 e 1,98. Quindi, dalla prospettiva della Terra, ogni 47.5 ore una delle due stelle eclissa parzialmente la sua compagna."}
{"id": "2262926", "revid": "183498", "url": "https://it.wikipedia.org/wiki?curid=2262926", "title": "Beta Aurigae", "text": ""}
{"id": "2262927", "revid": "110165304", "url": "https://it.wikipedia.org/wiki?curid=2262927", "title": "Hedgewars", "text": "Hedgewars \u00e8 un videogioco strategico a turni, open source, freeware e multipiattaforma, pubblicato nel 2006, clone di \"Worms 2\" di Team17 del 1998.\nEsso \u00e8 disponibile per i sistemi operativi Linux, Microsoft Windows e macOS.\nL'ultima versione al momento disponibile, la 1.0.0, \u00e8 stata pubblicata il 9 ottobre 2019.\nCaratteristiche.\nIl gioco offre essenzialmente modalit\u00e0 di gioco singolo, intraprendendo una campagna di varie missioni o singole partite contro il computer, ed una modalit\u00e0 multiplayer, con possibilit\u00e0 di sfidare altri giocatori via rete LAN oppure via internet, collegandosi al server del sito ufficiale.\nSul sito ufficiale inoltre si pu\u00f2 partecipare a dei tornei che vengono organizzati dagli stessi sviluppatori e la cui classifica \u00e8 visibile tramite un collegamento nella pagina principale. Sono offerte inoltre moltissime opzioni per persona\u00f2izzare le partite e le modallit\u00e0 di gioco.\nModalit\u00e0 di gioco.\nPersonaggi.\nIl giocatore impersona dei ricci e pu\u00f2 crearne una o pi\u00f9 squadre, che possono avere un massimo di 8 membri. A ogni riccio \u00e8 possibile assegnare un nome e un \"uniforme\", che sono tratte da videogiochi, film, ecc. come Sherlock Holmes, Sonic, vari personaggi di Street Fighter, ecc. Al team si pu\u00f2 assegnare il set di voce (mobster, russian, hillbilly, ecc.), modificarne il logo, scegliendo una delle tante bandiere presenti, e sceglierne la lapide e il forte (utilizzabile nella modalit\u00e0 Forte).\nArmi.\nLe armi a disposizione del giocatore sono molteplici: partendo dal bazooka, saranno utilizzabili armi come bombe angurie, vecchi limburger (arma che pu\u00f2 intossicare l'avversario), arrivando alla macchina del tempo, a un aereo radiocomandato e al lancio di un mannarino da cucina.\nDalla versione 0.9.19 \u00e8 disponibile anche un raggio congelatore, in grado di congelare l'acqua, le mine e i ricci avversari.\nModalit\u00e0 di gioco.\nI giocatori possono giocare sia online e offline, avventurandosi nella modalit\u00e0 \"campagna\", dove si dovranno sconfiggere nemici sempre pi\u00f9 potenti controllati dall'IA. Oltre alla \"campagna\", \u00e8 anche possibile giocare contro altri giocatori sullo stesso computer o combattendo contro squadre IA (settando l'IA durante la creazione della squadra)."}
{"id": "2262928", "revid": "729019", "url": "https://it.wikipedia.org/wiki?curid=2262928", "title": "Otto Wanz", "text": " Nell'ultimo periodo della sua vita ha organizzato competizioni di Strongest Man con la CWA, che lui stesso ha fondato. \u00c8 stato uno dei pochi wrestler ad aver alzato Andr\u00e9 the Giant.\nCarriera nel wrestling.\nNato in Austria il 13 giugno 1943, Wanz esord\u00ec nel wrestling nel 1968 nella sua terra natia. In seguito si rec\u00f2 in Giappone dove lott\u00f2 con il ring name \"Bulldog\" Otto principalmente nella New Japan Pro-Wrestling (NJPW).\nNei primi anni settanta fond\u00f2 la Catch Wrestling Association (CWA). Il 2 agosto 1977 Wanz sconfisse Jan Wilkens nel corso di uno show a Citt\u00e0 del Capo, Sudafrica, diventando il primo detentore della cintura CWA World Heavyweight Championship. Nel corso dei successivi due anni Wanz difese il titolo in Austria e Germania in svariate occasioni, prima di perderlo contro Don Leo Jonathan a Johannesburg. Nel rematch con Jonathan svoltosi a Graz in Austria, riusc\u00ec a riconquistare la cintura per la seconda volta. In Germania, lott\u00f2 anche con Andr\u00e9 the Giant e fu uno dei pochi lottatori che riusc\u00ec a sollevarlo.\nMentre si trovava negli Stati Uniti durante una tourn\u00e9e nel 1982, lavor\u00f2 per la American Wrestling Association (AWA) di Verne Gagne. Nella federazione riusc\u00ec a sconfiggere il campione AWA World Heavyweight Champion Nick Bockwinkel conquistando il titolo il 29 agosto 1982. Il suo regno dur\u00f2 41 giorni fino a quando Bockwinkel riconquist\u00f2 la cintura sconfiggendolo il 9 ottobre dello stesso anno.\nTornato nella CWA, Wanz trascorse diversi anni come campione della federazione fino al 22 marzo 1987 quando Bull Power lo sconfisse strappandogli la cintura. Wanz riconquist\u00f2 il titolo qualche mese dopo per poi essere nuovamente sconfitto da Bull Power nel 1989. Il 30 giugno 1990 Wanz conquist\u00f2 il titolo CWA Championship per la quarta volta. Al termine del match, si ritir\u00f2 dal ring per concentrarsi sull'attivit\u00e0 di promotore per la CWA.\nVita privata.\nPrima di diventare un wrestler professionista, Wanz era un pugile, e vinse due titoli in Austria. Arnold Schwarzenegger ha citato Wanz come una delle sue influenze circa la carriera nel bodybuilding.\nWanz \u00e8 deceduto il 14 settembre 2017 all'et\u00e0 di 74 anni.\nTitoli e riconoscimenti.\nPro Wrestling Illustrated\nAmerican Wrestling Association\nCatch Wrestling Association"}
{"id": "2262930", "revid": "1043175", "url": "https://it.wikipedia.org/wiki?curid=2262930", "title": "Shonan Bellmare", "text": "Lo \u00e8 una societ\u00e0 calcistica giapponese situata ad Hiratsuka, nella prefettura di Kanagawa. Milita in J1 League, massima serie del campionato giapponese di calcio, e disputa le partite casalinghe nell'Hiratsuka Athletics Stadium.\nIl nome \u00e8 composto da due parti: \"Shonan\" si riferisce all'area dove \u00e8 situata Hiratsuka; \"Bellmare\", invece, deriva dai termini latini \"bellus\" (grazioso) e \"mare\" (che sta per \"marino\").\nStoria.\nIl club fu fondato nel 1968 come Towa Estate Development S.C. a Tochigi. Nel 1972 ottennero la promozione nella prima divisione della Japan Soccer League. In seguito il nome fu cambiato in Fujita Kogyo S.C. dopo che la Towa Estate Development cedette la propriet\u00e0 alla Fujita Kogyo, che trasfer\u00ec la squadra ad Hiratsuka.\nTra il 1977 ed il 1981 il club vinse 3 volte la Japan Soccer League, oltre ad ottenere due double grazie alle vittorie in Coppa dell'Imperatore; ciononostante, nel 1990 retrocesse in seconda divisione. Sebbene abbia vinto l'ultima stagione della seconda divisione della JSL (1991-92), la squadra non rispettava i requisiti necessari per poter partecipare alla nascente J. League, per cui al suo posto fu promosso il Kashima Antlers, giunto secondo.\nNel 1993 il club cambi\u00f2 nome in Shonan Bellmare ed ottenne l'ingresso come membro associato della J. League. In quell'anno disputarono e vinsero il campionato di prima divisione della Japan Football (allora corrispondente alla seconda serie). Dopo la ristrutturazione dello stadio per andare incontro ai requisiti richiesti dalla J. League, quest'ultima accord\u00f2 la partecipazione della squadra in massima serie. Siccome all'epoca era richiesta sia la designazione di una sola citt\u00e0 come sede principale, sia l'inserimento obbligatorio del nome della citt\u00e0 in quello della squadra, lo Shonan Bellmare fu rinominato Bellmare Hiratsuka.\nNella prima stagione in J. League, il Bellmare si piazz\u00f2 al penultimo posto in classifica nel primo stage (ossia il girone d'andata) e al secondo posto nel secondo stage (il girone di ritorno). Nello stesso periodo vinse la Coppa dell'Imperatore, che consent\u00ec la partecipazione alla Coppa delle Coppe dell'AFC, vinta nel 1996 battendo in finale gli iracheni dell'Al Talaba.\nQuattro calciatori del Bellmare sono stati convocati per partecipare al : Hidetoshi Nakata, Wagner Lopes, Hong Myung-Bo e Nobuyuki Kojima. Dopo il trasferimento di Nakata al al termine del Mondiale francese, il club sub\u00ec una fase di declino. Nel 1999 lo sponsor principale, Fujita, decise di interrompere i finanziamenti a causa delle proprie difficolt\u00e0 economiche; ci\u00f2 comporto la cessione dei calciatori con ingaggi alti, tra cui anche Lopes, Hong e Kojima, ma non fu sufficiente per evitare la retrocessione in J. League 2.\nNel 2000 la propriet\u00e0 del club fu ceduta ad un'organizzazione locale e fu ripristinato il nome precedente, tornando cos\u00ec a chiamarsi Shonan Bellmare.\nIl 5 dicembre 2009, grazie al terzo posto ottenuto in J. League 2, la squadra \u00e8 stata promossa in J. League 1, ritornandovi dopo dieci anni di assenza, ma al termine del campionato 2010 \u00e8 retrocessa nuovamente in J. League 2.\nCalciatori ai Mondiali.\nMondiali di calcio 1998\nOrganico.\nRosa 2022.\n\"Rosa e numerazione aggiornate al 9 gennaio 2022\".\nStaff tecnico.\n\"Staff tecnico aggiornato al 30 dicembre 2021\".\nDiffusione nella cultura di massa.\nDal 23 aprile 2021 lo Shonan Bellmare ha ricevuto un grande seguito in Italia, dopo che gli youtuber Sommobuta e OnePiece.it hanno deciso di \"adottarlo\", chiedendo ai loro iscritti di commentare tutti i loro post instagram e supportando la squadra come potevano durante le partite. Gli influencer hanno inoltre deciso di lasciare, una volta alla settimana, uno spazio nelle loro live dedicato agli highlights della partita disputata domenica dallo Shonan Bellmare. \nCalcio a 5.\nA partire dal 2007 lo Shonan Bellmare partecipa anche al principale campionato giapponese di calcio a 5, la F. League, attraverso una propria formazione."}
{"id": "2262936", "revid": "339392", "url": "https://it.wikipedia.org/wiki?curid=2262936", "title": "Translohr di Mestre", "text": ""}
{"id": "2262938", "revid": "47767", "url": "https://it.wikipedia.org/wiki?curid=2262938", "title": "Termon", "text": "Termon (\"Term\u00f3n\" in noneso) \u00e8 una frazione del comune di Campodenno, in provincia autonoma di Trento.\nStoria.\nComune autonomo fino al 1928, venne poi aggregato al comune di Denno. A seguito di un referendum, nel 1951 i paesi di Campodenno, Dercolo, Lover, Quetta e Termon si staccarono dal comune di Denno per riunirsi in un comune a s\u00e9 stante facente capo a Campodenno.\nPatrono di Termon \u00e8 San Giovanni Battista, festeggiato il 24 giugno. \nA questo Santo \u00e8 dedicata la chiesa della Nativit\u00e0 di San Giovanni Battista, sita nel centro del paese, in posizione leggermente rialzata rispetto alla piazza. Ricordata fin dal 1395, venne per\u00f2 riedificata nel 1778 unitamente al campanile. Al suo interno pale ed affreschi ricordano vari momenti della vita del Santo. Le due statue lignee della Madonna Addolorata e del Sacro Cuore di Ges\u00f9 sono opera dell'intagliatore Carlo Pancheri, mentre la pala sulla sinistra raffigurante la Nativit\u00e0 del Battista e le quattordici stazioni della Via Crucis sono opera di Mattia Lampi.\nAl di sopra dell'abitato di Termon si trova un piccolo campo volo dedicato all'aviazione leggera. La pista \u00e8 lunga all'incirca 300 metri, ha un fondo d'erba ed ha una evidente pendenza (nell'ordine del 15%). Accanto a tale pista si trova l'hangar gestito dal club PUMA.\nIl Termoncello.\nDei possedimenti propri del paese di Termon fa parte anche una malga, denominata Termoncello, situata ai piedi del monte Bastiot, che sovrasta il paese trentino.\nAltezza: 1860\u00a0m.\nPercorso: dal Lago di Tovel si prende il sentiero SAT n. 339 (Cartina Kompass n. 688)\nDescrizione: cascina in buone condizioni.\nL'abitazione viene usata quale rifugio ad uso esclusivo dei residenti della frazione.\nStoriografia: Segnata su Istituto Geografico Militare. Riferimenti: Arza e Lovertina.\nPer saperne di pi\u00f9: - Dizionario Top. Trid. di E. Lorenzi, 1932: TERMONCELLO. Malga del comune di Termon, 1860\u00a0m in Val di Tovel. \u00c8 al maschile sottintendendo la forma malg-aro, luogo della malga."}
{"id": "2262943", "revid": "124320352", "url": "https://it.wikipedia.org/wiki?curid=2262943", "title": "Accademia Filarmonica di Verona", "text": "Le prime notizie relative allAccademia Filarmonica di Verona, la pi\u00f9 antica accademia musicale europea, risalgono al 1543, anno in cui il sodalizio si fuse con l\u2019Accademia Incatenata. Nel giro di pochi anni il prestigio dell\u2019Accademia Filarmonica si accrebbe a tal punto che essa inglob\u00f2 in s\u00e9 altre realt\u00e0 scaligere di simile natura, come avvenuto con l\u2019Accademia \u201calla Vittoria\u201d (1584). Dedita alla cultura e alla pratica della musica e del canto, gi\u00e0 dalla met\u00e0 del Cinquecento assunse una posizione di rilievo fra i principali centri di irradiazione del madrigale, soprattutto in virt\u00f9 della prassi esecutiva a voci e strumenti, come ricordato da Ercole Bottrigari ne \"Il Desiderio\".\nDopo un periodo di relativa stasi seguito all\u2019epidemia di peste che nel 1630 colp\u00ec il territorio veronese, l\u2019attivit\u00e0 dell\u2019Accademia Filarmonica riprese vigore all\u2019inizio del Settecento, soprattutto sotto l\u2019impulso di Scipione Maffei, grande erudito di respiro europeo e vero e proprio cuore e anima della \u201cCompagnia\u201d per tutta la prima met\u00e0 del secolo. A lui si devono l\u2019edificazione del Teatro Filarmonico, progettato da Francesco Galli Bibiena e inaugurato il 6 gennaio 1732 con \"La fida ninfa\" di Antonio Vivaldi (su libretto dello stesso Maffei), e l\u2019ampliamento della raccolta lapidaria nata nel 1612 a seguito dell\u2019affidamento alla Filarmonica da parte dei Rettori veneti della collezione del canonico Nichesola, fino a farla diventare l\u2019attuale Museo Lapidario Maffeiano. Ultimato nel 1749 su disegno dell\u2019accademico Alessandro Pompei, il Lapidario \u00e8 il primo museo sorto in Italia con precisi intenti conservativi e didattici aperto al pubblico. Distrutto da un incendio nel 1749, il Teatro Filarmonico fu presto riedificato e gi\u00e0 nel 1754 vi si allestirono Lucio Vero di D. Perez e Alessandro nelle Indie di J. A. Hasse.\nAll\u2019inizio dell\u2019Ottocento l\u2019Accademia Filarmonica si trasform\u00f2 di fatto in societ\u00e0 di palchettisti, divenendo la gestione del Teatro l\u2019attivit\u00e0 predominante dei soci, assieme alla cura dell\u2019orchestra stabile, ribadendo la posizione di guida di gran parte della vita musicale veronese ricoperta dal sodalizio fin dalla sua fondazione. Il 23 febbraio 1945 a seguito di un bombardamento alleato, il Teatro Filarmonico fu nuovamente distrutto. Ricostruito su progetto di Vittorio Filippini, che riprende l\u2019originaria foggia bibienesca, fu riaperto al pubblico nel 1975. \nA testimonianza dell\u2019illustre passato dell\u2019Accademia Filarmonica di Verona e del suo primato fra le accademia musicali rimane il suo patrimonio storico, formato da Biblioteca, Archivio storico e Collezione di strumenti musicali. La Biblioteca e la Collezione costituiscono un caso raro nel panorama delle raccolte musicali perch\u00e9 non create con fini museali-collezionistici ma sorte e sviluppatesi spontaneamente come dotazione d\u2019uso dell\u2019Accademia tra la seconda met\u00e0 del Cinquecento e gli anni Trenta del secolo successivo e conservatesi pressoch\u00e9 integre fin ai nostri giorni. La Collezione custodisce alcuni strumenti di assoluta eccellenza, quali gli unici due esemplari conosciuti di doppinone, la tromba \u2018annodata\u2019 di Anton Schnitzer \u2018Padre\u2019 (1585), il secondo e il terzo trombone pi\u00f9 antichi conosciuti e 12 flauti traversi rinascimentali, pari a circa un quarto di quelli attualmente esistenti. \nLa vocazione musicale e culturale dell\u2019Accademia Filarmonica di Verona, che non si \u00e8 mai interrotta, in anni recenti ha trovato riscontro nella rassegna concertistica Le Nuove Musiche, dedicata al repertorio rinascimentale e barocco, e ne Gli incontri dell\u2019Accademia, cicli di conferenze-concerto vocate alla diffusione del sapere musicale. Vertice dell\u2019attivit\u00e0 concertistica \u00e8 Il Settembre dell\u2019Accademia, festival di grandi orchestre e interpreti internazionali giunto nel 2016 alla venticinquesima edizione e che ha visto succedersi sul palco del Teatro Filarmonico, fra gli altri, orchestre e direttori del calibro di Berliner Philharmoniker, Wiener Philharmoniker, Filarmonica della Scala, Orchestra dell\u2019Accademia Nazionale di Santa Cecilia, Pierre Boulez, Antonio Pappano, Georges Pr\u00eatre e Riccardo Muti. Numerose e qualificate sono le iniziative editoriali promosse dall\u2019Accademia Filarmonica, tra le quali spiccano la collana di studi e ricerche Le imprese e quella musicale Biblioteca in musica, che propone in prima registrazione assoluta musiche conservate nella biblioteca del secolare sodalizio. A queste si sono recentemente aggiunti i tre volumi degli Atti dell\u2019Accademia Filarmonica di Verona, primo risultato di un progetto nato da una partnership fra Accademia Filarmonica, Fondazione Cariverona e Conservatorio \u201cDall\u2019Abaco\u201d di Verona e che prevede la pubblicazione in edizione diplomatica dei documenti conservati presso l\u2019Archivio storico della Filarmonica.\nL\u2019Accademia Filarmonica di Verona \u00e8 un ente di diritto privato che sostiene le proprie attivit\u00e0 culturali e musicali coi propri mezzi finanziari."}
{"id": "2262946", "revid": "729019", "url": "https://it.wikipedia.org/wiki?curid=2262946", "title": "Studiotorino", "text": "Studiotorino \u00e8 una casa italiana di stile specializzata nella modifica artigianale di auto sportive fuoriserie prodotte da altre case automobilistiche. \u00c8 stata fondata il 1\u00ba gennaio 2005 da Alfredo e Maria Paola Stola con il contributo di Marco Goffi.\nL'azienda se pur giovane con Alfredo Stola rappresenta una parte importante della storia e tradizione dei carrozzieri italiani: il nonno Alfredo crea nel 1919 la modelleria \u201cAlfredo Stola\u201d, che gi\u00e0 ai tempi per i suoi prodotti di qualit\u00e0 riceve la stima personale di Vincenzo Lancia.\nRiconoscimenti.\nRK Spyder e RK Coupe hanno vinto il concorso L'auto pi\u00f9 bella del mondo nel 2005 e nel 2006 nella categoria auto fuoriserie."}
{"id": "2262951", "revid": "116954175", "url": "https://it.wikipedia.org/wiki?curid=2262951", "title": "Ferdinando Rodolfi", "text": "Biografia.\nGli anni di formazione e la personalit\u00e0.\nEntr\u00f2 nel seminario vescovile di Pavia a 12 anni e, compiuti gli studi con un anno di anticipo, fu consacrato sacerdote il 2 febbraio 1889 dal vescovo diocesano Agostino Gaetano Riboldi. Gi\u00e0 dal 1888 e fino al 1911 insegn\u00f2 matematica e materie scientifiche nello stesso Seminario. Presso l'Universit\u00e0 di Pavia consegu\u00ec il diploma per l'insegnamento delle scienze naturali, mentre a Roma consegu\u00ec la laurea in filosofia nel luglio 1902 e le laurea in teologia nel 1904. Assistente al soglio pontificio di Pio X, venne nominato vescovo di Vicenza il 14 febbraio 1911 con bolla papale e successivamente consacrato dal vescovo Francesco Ciceri. Fece il solenne ingresso a Vicenza il 23 luglio 1911.\nFu uomo del suo tempo. Come studioso e uomo di cultura, visse lo spirito di fiducia nelle scienze e nel progresso, pur rispettando con convinzione i limiti imposti dalle direttive antimoderniste: \"\"In molte scuole\" - scriveva agli inizi del suo episcopato - \"ancora si spaccia il materialismo come scienza, l'ipotesi di Darwin come una teoria certa e non s'ha vergogna di insegnare le pompose fandonie dell'evoluzione a giovanetti e fanciulle...\"\". Come italiano, partecip\u00f2 alla retorica patriottica della prima guerra mondiale e della conquista dell'Abissinia. Come protagonista che viveva in un ambiente di tensioni politiche e sociali, fu uomo di grande levatura e ascendente, sempre fedele e rispettoso dell'autorit\u00e0 civile qualunque fosse, ma deciso nel chiedere che essa svolgesse il suo ruolo di garante delle leggi. Consapevole e attento ai problemi sociali, cerc\u00f2 di avvicinare tra loro le classi padronali e quelle pi\u00f9 umili, seppure con modalit\u00e0 paternalistiche. Fu un vescovo di grande sensibilit\u00e0 e capacit\u00e0 pastorali, efficiente organizzatore e impegnato nel rinnovamento delle attivit\u00e0 pastorali e delle parrocchie.\nI primi anni di ministero.\nFin dagli inizi del suo ministero volle imprimere alla Chiesa vicentina un forte impulso di rinnovamento, ponendo al centro dell'azione pastorale il ruolo della parrocchia. Grande impegno mise nel promuovere l'istruzione religiosa, attraverso le Case della Dottrina, la compilazione di nuovi testi, la formazione dei maestri, la pubblicazione del catechismo per gli adulti e del \"Piccolo Vangelo\" per le omelie festive.\nFin dagli inizi della sua attivit\u00e0 pastorale si impegn\u00f2 in campo politico e sociale, appoggiando il sindacalismo cattolico di mons. Giuseppe Arena e affrontando i dissidi che spaccavano al loro interno i cattolici. Favor\u00ec la nuova generazione di sacerdoti e di militanti laici che diede vita ad un nuovo movimento cattolico, una svolta vera e propria rispetto alla predicazione intransigente del clero ispirato ai fratelli Scotton: fece chiudere il loro giornale \"La riscossa\" e promosse la nascita del nuovo quotidiano \"Il corriere vicentino\", di ispirazione cattolica. Nel 1917, nell'Italia ancora in guerra, affid\u00f2 a mons. Arena l'incarico di redigere un progetto di ricomposizione del movimento cattolico vicentino, per renderlo capace di rispondere alle esigenze della ricostruzione.\nIl modello proposto da Rodolfi era quello del parroco efficiente, organizzatore, che si occupava di attivit\u00e0 culturali, assistenziali, sociali, ma contemporaneamente attento a valorizzare tutti gli aspetti del culto, a curare la vita di piet\u00e0 e l'insegnamento della dottrina.\nNel 1912 divenne prelato dell'emigrazione e presidente onorario dell'Opera Bonomelli.\nLa prima guerra mondiale.\nQuando, nel 1915, l'Italia entr\u00f2 in guerra contro gli imperi centrali, il vescovo Rodolfi prese decisamente posizione in favore della partecipazione al conflitto: \"\"Preghiamo per la grandezza d'Italia. Perch\u00e9 ci siano resi i confini che la natura pose; tra coloro che hanno la stessa lingua e sono della stessa stirpe pi\u00f9 non si levi alcuna barriera\". Mise immediatamente a disposizione il Seminario vescovile, perch\u00e9 vi fosse collocato un ospedale militare, e i collegi tenuti dalle Canossiane e dalle Dame Inglesi, per l'acquartieramento di soldati.\nNel 1916, quando le truppe austriache, in seguito all'operazione chiamata \"Strafexpedition\", dilagarono sulle montagne vicentine, giungendo a minacciare anche la citt\u00e0, il vescovo organizz\u00f2 in tutta la diocesi una serie di iniziative per l'aiuto materiale e spirituale alla popolazione e ai soldati. Per far questo utilizz\u00f2 la rete dei sacerdoti diocesani, che avevano molto ascendente sulla popolazione, collaborando con il Comando militare e in particolare con il generale Pecori Giraldi, di stanza a Vicenza.\nAi primi di febbraio del 1917, il vescovo e il sindaco della citt\u00e0 guidarono la popolazione a Monte Berico in una processione, durante la quale fu fatto \"voto solenne di osservare come festivo in tutta la diocesi e in perpetuo il giorno 8 settembre, sacro alla Nativit\u00e0 di Maria Santissima, se saremo preservati da incursioni nemiche nel territorio vicentino\".\nDalle lettere che Rodolfi scriveva al cardinale Gasparri, segretario di Stato pontificio, si possono ricavare notizie dettagliate e precise sulla situazione del territorio vicentino durante la guerra, sull'invasione, sui bombardamenti, sull'esodo delle popolazioni; insieme con le notizie il vescovo esprime l'angoscia per le sofferenze della gente e uno struggente desiderio di pace.\nFin dall'inizio della guerra, e soprattutto dopo la disfatta di Caporetto, quando il clima politico e sociale si era deteriorato, egli dovette difendere i suoi sacerdoti dall'accusa di disfattismo. Nella lettera che scrisse nel 1918 al Capo del Governo traspare tutto il vigore della sua personalit\u00e0: \"I giudici scappati hanno condannato il prete rimasto... Ho 700 preti: 200 sotto le armi, 500 in cura d'anime. Dei 200 sacerdoti soldati, alcuni sono morti sul campo, altri sotto le valanghe, altri furono feriti, alcuni decorati, altri encomiati; nessuno ha mancato il suo dovere, nessuno. I 500 preti in cura d'anime sono tutti al loro posto dal principio della guerra! Nessuno l'ha lasciato... Non uno solo \u00e8 fuggito; non uno mi ha chiesto un trasloco, non uno\".\nIl 5 maggio 1918, benedicendo i gagliardetti offerti dalle Donne Vicentine, ancora una volta incoraggiava i Battaglioni alpini alla difesa della terra, della popolazione e delle chiese. Pochi mesi dopo, il 4 novembre, quando fu firmato l'armistizio, si presentava al balcone della sala Bernarda, nel palazzo comunale, attorniato dalle autorit\u00e0 cittadine, per ricevere l'acclamazione dell'immensa folla stipata in Piazza dei Signori, che celebrava la vittoria dell'Italia.\"Ringraziamo il Signore!\" - scrisse in quell'occasione - \"Le nostre armi hanno ottenuto una splendida vittoria. La guerra \u00e8 finita e la pace \u00e8 vicina. Ringraziamo il Signore!\". Quale riconoscimento dei suoi alti meriti civili, il 25 febbraio 1920 mons. Rodolfi ricevette dal Governo la Commenda dei santi Maurizio e Lazzaro.\nI problemi sociali e l'azione pastorale del dopoguerra.\nGi\u00e0 durante la guerra Rodolfi era attento al degrado della vita sociale e alla crescente ingiustizia alimentata dei profittatori di guerra: \"Altre preoccupazioni si hanno ora dagli uomini: l'oro e il piacere. S\u00ec traffica e si guadagna con mezzi giusti e con mezzi iniqui, speculando sul povero e sul soldato e sulla guerra, che il sangue dei nostri fratelli\".\nSia durante che finita la guerra, che aveva colpito in modo particolare il territorio vicentino, il vescovo si distinse per l'opera di soccorso alle popolazioni - che si trovavano in grave difficolt\u00e0 per le case distrutte e la mancanza di approvvigionamenti - ai profughi e i soldati che ritornavano dal fronte. Nello stesso tempo si poneva come mediatore tra loro e le autorit\u00e0, facendosi garante delle loro richieste, ma nello stesso tempo invitandoli ad avere pazienza e soprattutto a \"non dare ascolto ai sobillatori\"\". Le organizzazioni socialiste, infatti, in quel clima stavano guadagnando notevoli consensi soprattutto tra le classi operaie e i braccianti del Basso Vicentino.\nPer scongiurare questo pericolo e per riportare il popolo cristiano agli antichi valori, il vescovo favor\u00ec la ripresa dell'Azione cattolica, i cui quadri erano stati scompaginati dalla guerra. Vicenza fu una tra le prime citt\u00e0 d'Italia a dar vita alle Associazioni degli Uomini cattolici, della Giovent\u00f9 femminile e degli Universitari cattolici. A Bassano del Grappa costitu\u00ec il Collegio Vescovile Graziani, e per formare dei professionisti e una nuova classe dirigente. Caldeggi\u00f2 la costituzione, presso ogni parrocchia, di un Oratorio parrocchiale per l'educazione cristiana dei fanciulli.\nNel 1919 approv\u00f2, e appoggi\u00f2 dall'esterno, la nascita del Partito Popolare che, per sua costituzione di ispirazione cattolica e interclassista, favoriva l'unit\u00e0 dei cattolici e toglieva spazio all'espandersi del socialismo.\nAl fine di rinvigorire lo spirito religioso all'interno della comunit\u00e0 cristiana, egli diede un forte impulso al rinnovamento liturgico e alla diffusione del canto liturgico, incaricando mons. Ernesto Dalla Libera, che nel 1922 fond\u00f2 e diresse una Scuola Ceciliana per la formazione di maestri e organisti parrocchiali. L'iniziativa denominata \"Che il popolo canti\" ebbe vasta risonanza, tanto che nel settembre del 1923 nella citt\u00e0 di Vicenza fu organizzato un Congresso nazionale e mons. Rodolfi fu nominato presidente dell'Associazione italiana di Santa Cecilia, affiancato da mons. Dalla Libera quale segretario generale. (Opera: \"Che il popolo canti).\"\nI rapporti con il fascismo.\nVi sono interpretazioni contrastanti sull'atteggiamento del vescovo Rodolfi di fronte al fascismo. Da una parte egli sicuramente apprezz\u00f2 il ristabilimento dell'ordine pubblico e il fatto che il regime avesse bloccato l'espandersi del socialismo. Il regime era anche pi\u00f9 favorevole alla Chiesa di quanto lo fosse stato quello liberale che aveva governato in precedenza, in questo seguendo la linea del nuovo papa Pio XI.\nPer altro verso il vescovo condann\u00f2 con fermezza le violenze dei fascisti, in particolare quelle operate nei confronti del clero. Forse l'episodio pi\u00f9 drammatico fu quello che accadde nella notte fra il 7 e l'8 aprile 1924 a Sandrigo, quando una squadraccia fascista, che cercava mons. Giuseppe Arena per punirlo di una supposta opposizione politica durante le elezioni generali, entr\u00f2 in canonica, umili\u00f2 e picchio a sangue due sacerdoti e la perpetua. Il vescovo Rodolfi scrisse immediatamente a Mussolini, allora capo del governo, e commin\u00f2 la scomunica agli esecutori e ai mandanti dell'aggressione. Questo evento ebbe una larga ripercussione in tutta Italia; quando nel settembre dello stesso anno Mussolini venne a Vicenza per inaugurare il Piazzale della Vittoria, ricevette il vescovo per tentare una pacificazione.\nIn realt\u00e0 il pensiero di Rodolfi fu sempre coerente con quanto aveva affermato nella sua prima lettera pastorale: \"\"Io insegner\u00f2 sempre che ogni autorit\u00e0 \u00e8 da Dio e che essa deve venire rispettata e obbedita, non solo per timore, ma anche per amore. E pregher\u00f2 il Signore perch\u00e9 l'autorit\u00e0 non venga mai meno al suo altissimo compito di vegliare per l'osservanza delle leggi, per la tutela del diritto e per la custodia della pace\".\nNonostante il Concordato del 1929, che aveva attribuito reali privilegi alla Chiesa, il regime fascista cerc\u00f2 di avocare a s\u00e9 il monopolio dell'educazione giovanile, sciogliendo le organizzazioni cattoliche e colpendo cos\u00ec quello che era il maggior interesse della Chiesa. A Vicenza gli squadristi devastarono la sede delle Associazioni cattoliche a Ponte Pusterla. In questa occasione il vescovo scrisse al segretario federale del Fascio una ferma lettera di condanna, che fu divulgata clandestinamente in tutta Italia. Sicuramente non simpatizzante del regime, Rodolfi non fu un antifascista in senso politico, ma non smise di proporre al clero e alla giovent\u00f9 vicentina una visione e un'interpretazione della vita, realmente alternative alla cosiddetta cultura fascista.\nNel 1935 Rodolfi appoggi\u00f2 chiaramente la guerra coloniale italiana e la conquista dell'Abissinia. Scrisse una lettera diretta al clero e al popolo, in cui esortava alla disciplina: \"Collaboriamo al bene della patria per una espansione che \u00e8 necessaria al sobrio e laborioso popolo italiano, il quale cerca una terra che lo alimenti\"\". Egli stesso concorse all'offerta dell\"'Oro alla Patria\", recandosi personalmente nella sede della federazione provinciale fascista.\nGli ultimi anni di episcopato e la seconda guerra mondiale.\nNegli anni trenta la sua azione pastorale dovette tener conto dei limiti imposti dal regime fascista alle attivit\u00e0 educative, culturali e sociali. Si occup\u00f2 cos\u00ec di promuovere la formazione dei suoi preti e dell'Azione cattolica; mostrandosi sempre riconoscente con i propri collaboratori, istitu\u00ec due case per il clero bisognoso, una a Vicenza e l'altra a Ros\u00e0. Buon organizzatore, pose mano al riordino degli uffici e dell'archivio della curia vescovile e promosse quello delle canoniche, degli uffici e degli archivi parrocchiali.\nAl momento dell'entrata in guerra dell'Italia, nel 1940, invit\u00f2 il clero e il popolo alla preghiera, al sacrificio, al ricordo dei soldati e all'amor di patria. Senza prendere posizione dal punto di vista politico, parl\u00f2 della guerra come di un male, sottolineando invece la speranza per una pace duratura.\nGravemente malato dagli inizi del 1941 - e alla fine di quest'anno le sue condizioni erano disperate - si spense il 12 marzo 1943 dopo 33 anni alla guida della diocesi berica. Nomin\u00f2 quale erede universale il Seminario diocesano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2262952", "revid": "113716772", "url": "https://it.wikipedia.org/wiki?curid=2262952", "title": "Chicane", "text": "La chicane o variante identifica una curva o una serie di svolte in sequenza (solitamente a forma di \"S\"), di contrapposta direzionalit\u00e0 e raggio contenuto, che nei circuiti sportivi viene solitamente posizionata a met\u00e0 di un lungo rettilineo o in prossimit\u00e0 di un tratto pericoloso, con la funzione di rallentare la velocit\u00e0 dei veicoli e, conseguentemente, aumentare le condizioni di sicurezza durante le gare.\nDescrizione.\nAlcuni circuiti presentano delle \"chicane\" \"opzionali\" che \u2013 a seconda della categoria e della velocit\u00e0 delle vetture in gara \u2013 possono essere incluse o meno nel tracciato del circuito; in genere, per categorie superiori, le \"chicane\" vengono percorse, mentre in quelle dove gareggiano veicoli pi\u00f9 lenti vengono evitate, in quanto tali veicoli non raggiungono velocit\u00e0 tali da risultare eccessivamente pericolose nel punto dove essa \u00e8 posizionata.\nIn Formula 1, la vettura che \"salta\" la \"chicane\", attraversandola all'esterno del tracciato, deve cedere la sua posizione se affianca un'altra vettura, con o senza possibilit\u00e0 di sorpasso. In alcuni casi, il taglio della \"chicane\" pu\u00f2 comportare una sanzione sportiva, come una penalit\u00e0 da scontare sul tempo di percorrenza finale della gara.\nIl termine \"chicane\" viene usato anche in altri circuiti sportivi che presentano caratteristiche simili nel tracciato, come quelli per il bob, nonch\u00e9 riguardo a percorsi stradali resi tortuosi per rallentare la circolazione delle auto, nell'ambito della moderazione del traffico."}
{"id": "2262954", "revid": "1186766", "url": "https://it.wikipedia.org/wiki?curid=2262954", "title": "Giorgio Odescalchi", "text": "Biografia.\nEsponente della nobile e ricca famiglia comasca degli Odescalchi (da cui discender\u00e0 anche papa Innocenzo XI) che si era stabilita a Milano proprio nel XVII secolo, Giorgio Odescalchi (in alcuni documenti indicato anche coi nomi di \"Pietro Giorgio\"), intraprese ancora giovanissimo la carriera ecclesiastica, venendo nominato sotto il pontificato di Clemente VIII nunzio apostolico in Svizzera.\nNel 1596 venne eletto vescovo di Alessandria, in Piemonte. Qui si prodig\u00f2 per il sostegno alla propria diocesi, non mancando di interessarsi di storia ed archeologia, fondando l'Accademia degli Immobili, istituzione ancora oggi esistente in citt\u00e0 con il nome di Societ\u00e0 di Storia, Arte ed Archeologia di Alessandria.\nIl 26 maggio 1610 venne trasferito alla sede episcopale di Vigevano. Qui termin\u00f2 la costruzione della cattedrale cittadina, consacrandone l'altare il 24 aprile 1612. \nMor\u00ec a Vigevano il 7 maggio 1620. \u00c8 stato proclamato venerabile dalla Chiesa cattolica."}
{"id": "2262956", "revid": "1870933", "url": "https://it.wikipedia.org/wiki?curid=2262956", "title": "Fudbalski klub Borac Banja Luka", "text": "Il Fudbalski klub Borac Banja Luka, meglio noto come FK Borac Banja Luka, o semplicemente Borac Banja Luka \u00e8 una societ\u00e0 calcistica bosniaca con sede nella citt\u00e0 di Banja Luka, Republika Srpska, parte della polisportiva \"Borac\".\nFondato il 4 luglio del 1926 con il nome di \"Radni\u010dki sportski klub Borac\", assunse la denominazione attuale nel 1945.\nVenne promosso, anche se immediatamente retrocesso, per la prima volta nel massimo campionato jugoslavo nella stagione 1961-1962. Ritornato nella massima serie nella\nstagione 1970-1971, vi rimase per dieci anni, con una parentesi tra il 1974 e il 1975, in seconda serie. Ritornato in auge alla fine degli anni 1980, il club riusc\u00ec a vincere la Coppa di Jugoslavia 1988, e a raggiungere il quarto posto assoluto nel campionato 1990-1991.\nA livello europeo fece propria la Coppa Mitropa 1992.\nDopo l'indipendenza della Bosnia ed Erzegovina il club prese parte, per la prima volta, al campionato bosniaco nella stagione 2002-2003, alternandosi poi tra prima e seconda serie. Nel 2004, raggiunse la finale, persa contro il , della Coppa della Bosnia ed Erzegovina.\nNel 2010 vince la coppa nazionale mentre nel 2011 si laurea campione di Bosnia ed Erzegovina.\nLo Stadio municipale di Banja Luka, che ospita le partite interne, ha una capacit\u00e0 di 10.030 spettatori.\nOrganico.\nRosa 2020-2021.\n\"Aggiornato al 7 settembre 2020\" "}
{"id": "2262959", "revid": "486946", "url": "https://it.wikipedia.org/wiki?curid=2262959", "title": "Borac Banja Luka", "text": ""}
{"id": "2262962", "revid": "122275698", "url": "https://it.wikipedia.org/wiki?curid=2262962", "title": "Accademia di agricoltura di Verona", "text": "L'Accademia di agricoltura di Verona, oggi Accademia di agricoltura scienze e lettere di Verona \u00e8 un'importante accademia istituita nel 1768 dal Governo della Serenissima Repubblica di Venezia, con il compito di occuparsi della risollevazione dell'economia veronese.\nInfatti, in quell'anno, con due lettere Ducali il Governo veneziano cre\u00f2 nel territorio di terraferma una serie di accademie di agricoltura, allo scopo - recita il documento originario - \u00abdi occuparsi con buoni metodi e assiduo impegno sui modi di trarre dalla terra qual maggior frutto che rispettivamente alla diversa natura del suolo pu\u00f2 essa somministrare... e ammaestrare e dirigere i villici e i proprietari terrieri in tutto il dominio veneto.\u00bb\nQuella di Verona fu un'accademia particolarmente attiva che divenne la massima istituzione culturale della citt\u00e0, dotandosi di una sede prestigiosa, di una ricca biblioteca e di un museo, impegnandosi con ricerche e progetti importanti. Continu\u00f2 la sua attivit\u00e0 anche durante la dominazione napoleonica, nonostante questa determin\u00f2 la soppressione di tutte le accademie di agricoltura, e da allora, oltre che di agricoltura, si occupa anche di scienze e lettere.\nIl corpo accademico \u00e8 attualmente composto da 60 membri effettivi e 80 soci corrispondenti divisi nelle due classi di agricoltura, scienze fisiche, matematiche e naturali, e di scienze morali, storiche e filologiche.\nAnnualmente l'istituzione veronese pubblica gli atti di convegni e i testi delle pubbliche letture scientifiche in una propria rivista denominata \"Atti e Memorie\", che ha raggiunto nel 2006 il suo CLXXX volume.\nL'Accademia ha ottenuto dallo Stato italiano il riconoscimento della sua rilevanza nazionale.\nAttualmente \u00e8 presieduta da Claudio Carcereri de Prati, affiancato da un consiglio di reggenza."}
{"id": "2262966", "revid": "442848", "url": "https://it.wikipedia.org/wiki?curid=2262966", "title": "Molopo (fiume)", "text": "Il fiume Molopo scorre in Africa meridionale, generalmente in direzione sudovest dalla propria sorgente ed ha una lunghezza di circa 960 chilometri. Tuttavia il flusso delle sue acque \u00e8 intermittente. In periodo di piena, si getta nel fiume Orange, che incontra a valle del Parco Nazionale delle Cascate Augrabies a .\nCostituisce una parte importante del confine tra Botswana e Sudafrica. La citt\u00e0 di Mafeking in Sudafrica, giace proprio sulle rive del fiume.\nCaratteristiche idrologiche.\nIl Molopo attraversa un'area desertica e dunque la portata si esaurisce per gran parte dell'anno. Difatti viene considerato uadi piuttosto che fiume o torrente, grazie alle notevoli variazioni di portata, specie nel basso corso.\nTributari.\nIl Molopo riceve il fiume Nossob a circa 50\u00a0km a sud di Twee Rivieren, a 890\u00a0m\u00a0s.l.m.."}
{"id": "2262970", "revid": "1305772", "url": "https://it.wikipedia.org/wiki?curid=2262970", "title": "Cage the Songbird", "text": "Cage the Songbird \u00e8 un brano composto dall'artista britannico Elton John e dal chitarrista Davey Johnstone; il testo \u00e8 di Bernie Taupin.\nIl brano.\nCantato dalla rockstar, costituisce la sesta traccia dell'album del 1976 \"Blue Moves\". Mette in evidenza la nuova band di Elton (privata del bassista Dee Murray e del batterista Nigel Olsson gi\u00e0 da un anno) e la melodia \u00e8 stata molto notata dalla critica; tra l'altro, ai cori sono presenti artisti come David Crosby e Graham Nash. Il testo di Bernie racconta l'ultimo atto (romanzato) della cantante francese \u00c9dith Piaf, descrivendone le ultime ore di vita poco prima del suicidio (ovviamente una finzione letteraria di Taupin, dato che l'artista transalpina mor\u00ec di broncopolmonite). La tragica morte di una celebrit\u00e0 era gi\u00e0 stata il tema portante di un grande classico del 1973, sempre composto da Elton e Bernie: \"Candle in the Wind\", proveniente dal celeberrimo \"Goodbye Yellow Brick Road\".\nLa cantante britannica Kiki Dee ha lavorato, nel 1976, alla produzione di un album intitolato \"Cage The Songbird\", ma il progetto ha visto la luce solo nel ventunesimo secolo.\n\u00c8 anche certo che la cantante Crystal Gayle abbia eseguito una cover della canzone e che ne abbia fatto la title-track di un suo album del 1983."}
{"id": "2262976", "revid": "1652635", "url": "https://it.wikipedia.org/wiki?curid=2262976", "title": "Vulcano (vulcano)", "text": "Vulcano \u00e8 uno stratovulcano complesso del Mediterraneo. Si trova sull'isola omonima, nell'arcipelago delle Eolie. La parola \"vulcano\", usata per le montagne geologicamente attive, deriva dal nome di questa montagna e dell'isola, le quali a loro volta devono il loro nome al dio romano del fuoco, Vulcano, il quale risiedeva, secondo la mitologia classica, sull'isola.\nGeneralit\u00e0.\nCome tutti i vulcani italiani, si \u00e8 formato a causa del movimento della zolla africana, che muovendosi verso il Nord esercita una forte pressione su quella euroasiatica. Vulcano raggiunge un'altitudine di 386 metri. Esso si eleva come formazione collinosa al centro dell'isola, nei pressi di Porto Levante. Il pendio presenta residui di vario tipo (paesaggio sabbioso; formazioni porose tipo pomice, presenza di residui pi\u00f9 vetrosi di tipo ossidianico).\nLa vegetazione si riduce man mano che progredisce l'altitudine. Alle medie altezze cresce solo la ginestra; in prossimit\u00e0 del cratere principale il terreno \u00e8 completamente nudo.\nGran Cratere della Fossa.\n\u00c8 quello principale, dal diametro di circa 500 metri. Il bordo \u00e8 situato ad un'altitudine di 386\u00a0m, ma circondato da pendii che conducono ad altezze maggiori (monti Lentia).\nAltri crateri.\nNelle vicinanze del Gran Cratere della fossa si trovano i resti di altri due crateri:\n1. \"Vulcano vecchio\" \u00e8 situato verso sud: comprende le due cime del Monte Saraceno e del Monte Aria, che raggiunge l'altitudine di 500\u00a0m. Si tratta dell'edificio vulcanico originale, tuttora il pi\u00f9 alto dell'intero complesso.\n2. Il \"Lentia\", a nord-ovest, \u00e8 di dimensioni molto minori: \u00e8 a partire dall'interno di questo che si \u00e8 formato il cratere della Fossa.\nOltre, al Gran Cratere, Vulcano vecchio e al Lentia, si ricorda un complesso periferico: infatti accanto all'isola di Vulcano si trovano i coni di Vulcanello, uniti all'isola di Vulcano da un istmo denominato istmo di Vulcano.\nAttivit\u00e0.\nVulcano nell'antichit\u00e0.\nNegli ultimi millenni, Vulcano ha prodotto una mezza dozzina di eruzioni devastanti. Il cratere della Fossa era attivo, a intervalli irregolari, gi\u00e0 dall'antichit\u00e0, come documentato da scrittori classici (soprattutto Tucidide nel V secolo a.C.). In questa epoca, pare si sia verificata un'attivit\u00e0 eruttiva talmente forte da essere udibile fino in Sicilia. Dopo questa data, il cratere della Fossa inizi\u00f2 una prolungata fase di riposo.\nNel II secolo a.C., accanto all'isola di Vulcano, emerse dalle acque il nuovo cratere di \"Vulcanello\", che, eruttando, diede origine ad un'isoletta situata accanto all'isola madre. Anche questa eruzione fu documentata, nell'antichit\u00e0 classica, con grande maestria di stile drammatico. Per quanto l'isola di Vulcano, pare che l\u00ec la fase di riposo del Gran Cratere sia durata fino al sesto secolo d.C.\nVulcano in epoca moderna.\nTra il 1727 ed il 1739 \u00e8 ripresa l'attivit\u00e0 del Gran Cratere; in seguito a questo risveglio eruttivo, si \u00e8 osservata la colata lavica delle pietre cotte (ossidiana). La cenere fuoriuscita \u00e8 caduta su Lipari, Salina, Stromboli e sulla costa siciliana antistante.\nSono inoltre documentate ulteriori eruzioni nel 1771 e nel 1783.\nL'ultima eruzione si \u00e8 verificata tra il 1888 ed il 1890. Quest'ultima era stata preannunciata nel 1886 da un'eruzione \"freatica\" (cio\u00e8 provocata dal vapore formatosi in seguito al riscaldamento di acqua). Le ultime eruzioni di questa serie sono state di tipo vulcaniano: dal Gran Cratere sono state catapultate delle cosiddette \"bombe a crosta di pane\" (lava solidificata) e cenere. Fu organizzata dal governo una spedizione di ricercatori. In particolare, l'eruzione fu documentata dal famoso sismologo Mercalli.\nVulcano oggi.\nDai tempi dell'ultima violenta eruzione si registra soltanto l'attivit\u00e0 delle fumarole, dunque di esalazioni vulcaniche che consistono nella produzione di vapore e gas vulcanici. Nel caso di Vulcano, si tratta soprattutto dello zolfo, che grazie all'azione dei batteri contribuisce alla formazione di una patina colorata sulle superfici del terreno e dei sassi.\nL'attivit\u00e0 delle fumarole \u00e8 documentata da secoli ed \u00e8 proseguita a fasi alterne fino ai giorni nostri. Se negli anni settanta era molto modesta, a cavallo tra gli anni ottanta e gli anni novanta si registr\u00f2 un'attivit\u00e0 maggiorata che dest\u00f2 serie preoccupazioni.\nSulla spiaggia, a Porto Levante, l'acqua ed il fango vengono riscaldati dal calore dell'anidride solforosa prodotta dalle fumarole pi\u00f9 deboli. Questa piccola area costiera \u00e8 famosa da molto tempo per l'attivit\u00e0 balneare: i bagni di fango di Vulcano hanno infatti la fama di giovare alla pelle e di avere effetti terapeutici.\nA partire dall'estate 2021, e in particolare da settembre, si osserva un aumento dell'attivit\u00e0 delle fumarole, con un aumento della temperatura dei gas e della quantit\u00e0 di CO2 e SO2 in essi, nonch\u00e9 un incremento dell'attivit\u00e0 microsismica. Per questo motivo la Protezione civile ha innalzato il livello di allerta vulcanica da verde a giallo.\nEscursioni.\nL'ascensione al vulcano si fa a piedi a partire da Porto Levante. L'ascesa verso il Gran Cratere, per persone in condizioni fisiche normali, non richiede n\u00e9 un enorme sforzo n\u00e9 l'accompagnamento di una guida (le persone anziane e persone sensibili ai gas di zolfo possono lamentare grosse difficolt\u00e0). Ovviamente \u00e8 sconsigliabile avvicinarsi troppo alle fumarole. Prima della ridiscesa verso Porto Levante, l'escursione pu\u00f2 essere completata da un giro intorno al cratere."}
{"id": "2262979", "revid": "2210568", "url": "https://it.wikipedia.org/wiki?curid=2262979", "title": "Diego Colombo", "text": "Biografia.\nDiego divenne paggio alla corte di Spagna nel 1492, l'anno in cui il padre si imbarc\u00f2 nel suo primo viaggio.\nPass\u00f2 buona parte della propria vita tentando di riguadagnare i titoli ed i privilegi assegnati al padre per le sue esplorazioni, revocati nel 1500. Nel perseguire questo obbiettivo fu aiutato dal matrimonio con Mar\u00eda de Toledo y Rojas, nipote del secondo Duca di Alba, cugino di Ferdinando II di Aragona.\nLa morte di suo padre Cristoforo, nel maggio 1506, fece di Diego Colombo l'erede dei suoi privilegi in America. Tuttavia, il re Ferdinando il Cattolico rifiut\u00f2 in un primo momento di trasferire tutti i diritti dell'ammiraglio e lo nomin\u00f2 governatore dell'isola di Hispaniola nel 1508. Nello stesso anno Diego Colombo spos\u00f2 Maria Alvarez de Toledo.\nNel 1509 fu nominato quarto governatore delle Indie, ruolo ricoperto in precedenza dal padre. Diego Colombo part\u00ec da Cadice per l'isola di La Espa\u00f1ola, dove arriv\u00f2 nel luglio 1509, in sostituzione di Nicol\u00e1s de Ovando. Si trasfer\u00ec a vivere presso l'alcazar di Colombo, a Santo Domingo, in quella che successivamente \u00e8 divenuta la Repubblica Dominicana.\nDiego Colombo ha cambiato rapidamente la direzione amministrativa e militare di Ovando e si impegn\u00f2 in una lunga causa legale contro la corona, che \u00e8 stata risolta con una sentenza in cui gli \u00e8 stato riconosciuto il diritto di vicer\u00e9, ma con giurisdizione limitata per quei territori che erano stati scoperti ufficialmente da suo padre.\nDiego Colombo cerc\u00f2 di espandere i propri domini in altre isole come Cuba, dove ha inviato il suo tenente Diego Vel\u00e1zquez de Cu\u00e9llar, Giamaica e Porto Rico, che sono stati definitivamente conquistati.\nIl governo di Diego Colombo fu caratterizzato dalla creazione di una societ\u00e0 divisa, da una parte i colonizzatori, veterani spagnoli della scoperta, e in secondo luogo, i cosiddetti realisti, formati da funzionari e sostenitori di una societ\u00e0 ugualitaria, con la concessione di alcuni diritti per le popolazioni indigene. L'atteggiamento di Colombo ha causato gravi scontri nelle isole e non apport\u00f2 nulla all'esplorazione della terraferma americana. Data la tensione esistente, re Ferdinando lo chiam\u00f2 in Spagna alla fine del 1514 e lo sostitu\u00ec.\nDopo la morte di Ferdinando, il nuovo re, Carlo, fu prodigo di onori verso Diego, nonostante continuassero a pesare sulla sua figura le vicende giudiziarie tese ad ottenere la completa reintegrazione dei diritti spettanti al padre. Carlo si limit\u00f2 a trattenerlo presso di s\u00e9, almeno fin quando la caduta in disgrazia dei frati di S. Gerolamo permise Diego di ritornare a Santo Domingo nel 1520. L'isola fu attraversata, dal 1519 al 1523, da numerose sommosse: pochi giorni dopo la repressione di una rivolta avvenuta tra il dicembre del 1521 ed i primi giorni del 1522, Diego Colombo decise di mettere mano ad alcuni provvedimenti, affinch\u00e9 simili situazioni non si ripetessero pi\u00f9. Venne cos\u00ec emanata la Provisi\u00f3n del 6 gennaio 1522, che conteneva alcune ordinanze volte al controllo e al disciplinamento degli schiavi neri della colonia dominicana.\nDopo la sua morte fu raggiunto un compromesso nel 1536, in cui il figlio Luis Col\u00f3n de Toledo fu nominato terzo ammiraglio delle Indie rinunciando agli altri diritti in cambio di una rendita perpetua annua di 10\u00a0000 ducati, dell'isola di Giamaica quale feudo, di una propriet\u00e0 di 25 leghe quadrate sull'istmo di Panama, allora chiamato Veragua e dei titoli di secondo duca di Veragua, secondo marchese di Giamaica e primo duca di La Vega.\nDopo la sua morte rendite, uffici e titoli nel Nuovo Mondo divennero ereditari.\n\u00c8 stato sepolto accanto al padre ed al fratello Fernando nella Cattedrale di Siviglia.\nMatrimonio e prole.\nSpos\u00f2 Mar\u00eda Alvarez de Toledo (+~1490 \u202011 maggio 1549), che garant\u00ec trasporto e sepoltura del suocero, Cristoforo Colombo, a Santo Domingo. Era la figlia di Fernando Alvarez de Toledo, primo Signore di Villoria, e della prima moglie Mar\u00eda de Rojas.\nLa coppia ebbe sette figli:"}
{"id": "2262980", "revid": "486946", "url": "https://it.wikipedia.org/wiki?curid=2262980", "title": "Coppa di Bosnia", "text": ""}
{"id": "2262983", "revid": "287204", "url": "https://it.wikipedia.org/wiki?curid=2262983", "title": "Diego Colon", "text": ""}
{"id": "2262985", "revid": "486946", "url": "https://it.wikipedia.org/wiki?curid=2262985", "title": "Societ\u00e0 Sportiva Manfredonia", "text": ""}
{"id": "2262987", "revid": "742538", "url": "https://it.wikipedia.org/wiki?curid=2262987", "title": "Eva Gonz\u00e1lez Fern\u00e1ndez", "text": "Eva Gonz\u00e1lez \u00e8 la scrittrice in lingua leonese con pi\u00f9 opere pubblicate. Cominci\u00f2 il suo lavoro negli anni ottanta del secolo scorso, partecipando insieme al suo figlio e anche scrittore Roberto Gonz\u00e1lez-Quevedo ed in altre progetti collettivi come Cuentos del Sil.\nIl suo lavoro in favore della lingua leonese ha riuscito il riconoscimento pubblico con una strada in Lli\u00f3n che porta il suo nome."}
{"id": "2262994", "revid": "287204", "url": "https://it.wikipedia.org/wiki?curid=2262994", "title": "Diogo Colon", "text": ""}
{"id": "2262996", "revid": "339392", "url": "https://it.wikipedia.org/wiki?curid=2262996", "title": "Diogo Col\u00f3n", "text": ""}
{"id": "2262998", "revid": "371529", "url": "https://it.wikipedia.org/wiki?curid=2262998", "title": "CWA World Heavyweight Championship", "text": "Il CWA World Heavyweight Championship era il titolo principale della federazione di wrestling tedesca Catch Wrestling Association.\nIl CWA World Heavyweight Championship non era riconosciuto come titolo assoluto dalla \"Pro Wrestling Illustrated\".\nIl titolo ha cambiato detentore in quattro nazioni (Sudafrica, Austria, Germania e USA) ed in tre diversi continenti (Africa, Europa e Nord America)."}
{"id": "2263005", "revid": "184755", "url": "https://it.wikipedia.org/wiki?curid=2263005", "title": "Firenze University Press", "text": ""}
{"id": "2263011", "revid": "767487", "url": "https://it.wikipedia.org/wiki?curid=2263011", "title": "Recognize No Authority", "text": "Recognize No Authority \u00e8 il primo album in studio della band thrash metal D\u00e9tente.\nIl disco.\n\"Recognize No Authority\" esce nel 1986 per la \"Roadrunner Records\" dopo tre demo realizzate tra il 1984 e il 1985.\nL'album apre con \"Losers\", un brano tipicamente thrash con ritmiche velocissime e la voce marcia di \"Dawn Crosby\".\"Russian Roulette\",\"Shattered Illusions\" e \" Blood I Bleed\" sono altrettanto veloci e devastanti e hanno portato i \"D\u00e9tente\" a essere una band thrash metal di culto.\"Recognize No Authority\" \u00e8 stato ristampato nel 2007."}
{"id": "2263013", "revid": "287204", "url": "https://it.wikipedia.org/wiki?curid=2263013", "title": "Pietro di Grecia", "text": "Il padre era il secondo figlio del re Giorgio I di Grecia e della granduchessa Ol'ga Konstantinovna Romanova, la madre era figlia del principe Rolando Napoleone Bonaparte.\nMembro della casa reale di Grecia, spos\u00f2 a Madras nel 1939 la borghese Irina Aleksandrovna Ovtchinnikova (1900-1990), contro il volere del padre e della famiglia. Insigne studioso, fu un buon antropologo, specializzato nelle credenze e tradizioni del Tibet, su cui pubblic\u00f2 svariati libri, saggi ed articoli scientifici.\nPrimi anni.\nPietro di Grecia passa la parte principale della sua infanzia e della sua adolescenza in Francia, tra Saint-Cloud e l'avenue d'Iena a Parigi, residenze della madre e del nonno materno. I suoi legami con la Grecia sono invece molto pi\u00f9 labili e la Prima Guerra Mondiale, con le sue conseguenze nocive sulla famiglia reale greca e la proclamazione delle repubblica nel 1923 lo tengono a lungo lontano dalla sua patria; tra il 1912 ed il 1936 non mette piede in Grecia. Il principe Pietro invece conosce meglio la Danimarca, paese d'origine della casa regnante ellenica, dove regna il bisnonno re Cristiano IX e poi il prozio Federico VIII. Per molti anni tutte le estati le passa a Palazzo Bernstorff con la famiglia presso il prozio Valdemaro. Questo, legato dal 1883 al nipote Giorgio di Grecia da una relazione molto affettuosa, \u00e8 affettuosamente chiamato \"Papa Two\" (\"Pap\u00e0 Due\") da Pietro e da sua sorella Eugenia.\nCon i loro figli, Giorgio e Maria si mostrano allo stesso tempo calorosi e distanti: la madre aveva perso la propria madre alla nascita ed i suoi rapporti con il padre non erano mai stati facili e quindi aveva difficolt\u00e0 nel trattare con i figli, mostrandosi con Pietro a volte lontana, a volte soffocante. Nell'adolescenza, le relazioni tra la madre ed il figlio si complicano per il desiderio profondamente incestuoso che solo il lavoro di Freud riesce a reprimere. Quanto al principe Giorgio, adora suo figlio ma non se ne occupa affatto.\nCome tutti i fanciulli delle case reali della sua generazione, il principe e sua sorella Eugenia furono affidati alle cure di domestici e la loro nanny inglese, Violet Croisdale, svolse un ruolo importante, ma non sempre positivo, nella loro istruzione. Una volta diventati pi\u00f9 grandi, i due giovani l'accusarono d'averli vessati e pretesero dalla madre che l'allontanasse definitivamente dalla loro casa.\nVita sentimentale.\nNel 1930 il principe Pietro ha la sua prima esperienza sentimentale con una giovane americana: con lei perde la sua verginit\u00e0 e vive il suo primo dolore d'amore, allorch\u00e9 la ragazza torna nel proprio paese. Ma solo cinque anni dopo ha la sua prima vera relazione: incontra una donna di otto anni pi\u00f9 grande di lui, Irina Aleksandrovna Outchinnikova, russa bianca, figlia del gioielliere di corte dei Romanov che ha lasciato il suo paese con il marito, Jehan marchese de Monl\u00e9on, attraverso la Crimea nel 1918. Per Pietro di Grecia questa relazione segna una rottura importante con la sua famiglia ed il suo passato: mette fine alla sua analisi con Loewenstein senza averla terminata e litiga con la madre e la sorella; quanto a suo padre, non lo mette al corrente della relazione con Irina poich\u00e9 disapproverebbe dal momento che la donna \u00e8 borghese e gi\u00e0 sposata.\nRitorno in Grecia.\nNel 1935 la Grecia torna ad un regime monarchico e re Giorgio II, di ritorno al potere, chiama a corte il cugino Pietro, offrendogli alcuni posti di prestigio: terzo nell'ordine di successione al trono dopo il fratello minore del sovrano Paolo ed il proprio padre Giorgio, Pietro \u00e8 un membro importante della famiglia reale. Tuttavia, il principe rifiuta di rientrare nel suo paese poich\u00e9 Irina, sua amante, minaccia di suicidarsi se egli la lascer\u00e0. Quanto al principe Giorgio, ancora segnato dai suoi fallimentari trascorsi politici quando era alto commissario a Creta, non spinge certo il figlio ad assumere importanti funzioni ufficiali.\nAlla fine Pietro torn\u00f2 in patria nel 1936, per assistere alla sepoltura delle ceneri dei membri della Casa Reale morti in esilio: non vedeva la Grecia da quando aveva quattro anni. Tuttavia, a dicembre, Irina ottenne il divorzio ed il principe la raggiunse in Francia, diviso fra i suoi doveri ufficiali e l'amore per la donna, temendo d'apparire come il re Edoardo VIII del Regno Unito, di cui disapprovava l'atteggiamento, ma di cui tutto sommato seguiva i passi. Negli anni successivi, visse ad Atene servendo nelle file dell'esercito, passando da sottotenente a tenente di fanteria nel 1937.\nNozze.\nNel settembre 1937, Pietro part\u00ec per un lungo viaggio con Irina che dalla Grecia li condusse in Siria, Persia ed India per trovare una trib\u00f9 da studiare. In India decise di officializzare la sua relazione, sposando Irina Aleksandrovna Ov\u010dinnikova a Madras nel 1939: le nozze scandalizzarono la famiglia reale, e specialmente il padre dello sposo, che tronc\u00f2 ogni contatto con il figlio.\nSeconda guerra mondiale.\nCon la Campagna italiana di Grecia nel 1940, il principe \u00e8 mobilitato come capitano di fanteria e serve presso il quartier generale di suo cugino il re, ad Atene: poco prima dell'occupazione della Grecia da parte delle truppe italo-tedesche \u00e8 nominato aiutante di campo di Giorgio II e lo segue prima a Creta, e poi in Egitto nell'aprile-maggio 1941.\nViene promosso comandante del Battaglione Sacro, un gruppo d'ufficiali greci che continuano i combattimenti contro i nazisti affiancando i britannici: con i suoi uomini, prende cos\u00ec parte alla Campagna di Tunisia ed organizza la fusione provvisoria del Battaglione Sacro con le forze della Francia libera guidate dal generale Leclerc nel 1943.\nGiudicato dal War Office inglese come \"il pi\u00f9 intelligente dei membri della famiglia reale\" (Elena) e come \"il migliore alleato dei greci\", il principe \u00e8 tuttavia considerato un problema che mette in pericolo lo sforzo bellico combinato contro il Terzo Reich: la sensibilit\u00e0 politica di Pietro \u00e8 piuttosto tendente a sinistra ed egli non esita ad interferire nelle decisioni del governo greco in esilio. \u00c8 dunque inviato in India dai britannici, con il pretesto di completare ed aggiornare la sua formazione militare.\nCon la fine della guerra, il principe Pietro ritorna per qualche tempo in Grecia, dove viene promosso tenente colonnello, per poi tornare in Francia per sfuggire all'instabilit\u00e0 politica del suo paese.\nViaggi e studi.\nNel 1947, Pietro viaggia attraverso l'India, il Tibet e lo Sri Lanka: del viaggio trae il materiale per il libro \"D'Atene a Calcutta\" (\"\u0391\u03c0\u0384 \u0391\u03b8\u03b7\u03bd\u03ce\u03bd \u03b5\u03b9\u03c2 \u039a\u03b1\u03bb\u03ba\u03bf\u03cd\u03c4\u03b1\").\nDal 1950 al 1954, il principe prende parte, con sua moglie, alla terza spedizione scientifica danese in Asia centrale. Durante questo soggiorno, che si svolge soprattutto nella regione di Kalimpong, nel Bengala, Pietro \u00e8 incaricato dalla Reale Biblioteca di Copenaghen di procurarsi opere tibetane, compito difficile perch\u00e9 il Tibet, paese tradizionalmente chiuso al mondo, era allora invaso dalla Cina: il principe riusc\u00ec tuttavia ad ottenere documenti molto preziosi come il Canone buddista (\"Kan-gyur\") ed i suoi commenti (\"T\u00e4n-gyr\"). Oltre alle sue attivit\u00e0 legate allo studio sul Tibet, Pietro prese il comando, durato dieci settimane, di una missione scientifica danese in Afghanistan nel 1953.\nNel 1957 fu creato dottore honoris causa dall'universit\u00e0 di Atene e pronunci\u00f2 un discorso \"Sulle influenze del periodo ellenistico in Asia centrale\". Visit\u00f2 negli anni successivi l'India e l'Himalaya tra il 1974 e il 1975 e realizz\u00f2 in Tibet oltre 5.000 misurazioni antropometriche oltre a studiare la poliandria. Questo lavoro fu la base per la sua seconda laurea honoris causa, consegnatagli dall'universit\u00e0 di Londra, cui segu\u00ec, nel 1960, una presso quella di Copenaghen. Lavorando in Danimarca pot\u00e9 frequentare e collaborare con Tarab Tulku Rinpoch\u00e9.\nRapporti con la corte greca.\nDopo la morte nel 1964 di suo cugino il re Paolo I di Grecia e l'ascesa al trono di Costantino II di Grecia, le relazioni di Pietro con la famiglia reale peggiorarono. Il principe, gi\u00e0 in freddo con la regina Federica, ruppe i rapporti con il nuovo sovrano quando questi proclam\u00f2 come propria erede la sorella minore, la ventiduenne principessa Irene di Grecia. Come pi\u00f9 prossimo congiunto di sesso maschile del sovrano, Pietro era infatti convinto di avere pi\u00f9 diritti alla corona della giovane cugina. Allo stesso modo, il principe rifiut\u00f2 di riconoscere la designazione della principessa Alessia, primogenita di Costantino II, come diadoco di Grecia nel 1965.\nNei primi anni del regno di Costantino II il principe Pietro rilasci\u00f2 varie dichiarazioni ed articoli di critica alla regina Federica: alla base di questo risentimento pare ci fosse una relazione sentimentale finita male che risaliva alla loro giovinezza.\nIl principe Pietro mor\u00ec a Londra nel 1980 per emorragia cerebrale: i funerali si tennero a Londra, nella totale indifferenza della famiglia reale greca; il governo della repubblica ellenica neg\u00f2 la possibilit\u00e0 che venisse sepolto nel pantheon dinastico di Tatoi e la casa reale danese -pur avendo partecipato alle esequie- si mostr\u00f2 molto riluttante ad accettare che venisse sepolto in Danimarca. La moglie mor\u00ec dieci anni dopo a Parigi ed ambedue vennero sepolti presso Gentofte dove i discendenti del principe Valdemaro di Danimarca, grande amico del padre di Pietro, avevano una propriet\u00e0."}
{"id": "2263026", "revid": "322321", "url": "https://it.wikipedia.org/wiki?curid=2263026", "title": "Gabriel Adarzo de Santander", "text": "Biografia.\nNato a Madrid nel 1596, intraprese ancora in giovent\u00f9 la carriera ecclesiastica, entrando nell'Ordine di Santa Maria della Mercede, per il quale fu missionario in America del Sud e furono questi gli anni in cui scrisse delle famose memorie storiche, la \"Historia verdadera de la conquista de la Nueva Espa\u00f1a\".\nTrasferitosi in Italia al seguito della corte di Filippo IV di Spagna, oper\u00f2 largamente a Milano, ove venne ben visto dagli ambienti politici dell'epoca in quanto apertamente filo-spagnolo. Per questo motivo, il 9 marzo 1654, fu nominato vescovo di Vigevano, che all'epoca rappresentava una delle diocesi di confine del Ducato milanese e come tale una delle pi\u00f9 delicate anche sotto l'aspetto della gestione politica del territorio.\nSuccessivamente, il 24 settembre 1657, venne nominato arcivescovo e gli venne affidata la cura dell'arcidiocesi di Otranto, ove si trasfer\u00ec e dove rimase sino alla propria morte, avvenuta nel 1674.\nDimor\u00f2 a Galatina nel palazzo ducale della nobile famiglia Spinola ed emulando il vescovo di Lecce, Luigi Pappacoda fu mecenate delle arti commissionando nel 1670 la chiesa della Madonna della Luce e abbellendo e completando la facciata della chiesa matrice.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2263030", "revid": "196390", "url": "https://it.wikipedia.org/wiki?curid=2263030", "title": "Mister Nine", "text": ""}
{"id": "2263032", "revid": "712828", "url": "https://it.wikipedia.org/wiki?curid=2263032", "title": "Miss Wednesday", "text": ""}
{"id": "2263037", "revid": "320578", "url": "https://it.wikipedia.org/wiki?curid=2263037", "title": "RUF RK Spyder", "text": ""}
{"id": "2263038", "revid": "712828", "url": "https://it.wikipedia.org/wiki?curid=2263038", "title": "Little Garden", "text": ""}
{"id": "2263040", "revid": "22516301", "url": "https://it.wikipedia.org/wiki?curid=2263040", "title": "Parco Nazionale delle Cascate Augrabies", "text": ""}
{"id": "2263069", "revid": "77332", "url": "https://it.wikipedia.org/wiki?curid=2263069", "title": "La leggenda nera del papa di Hitler", "text": ""}
{"id": "2263074", "revid": "712828", "url": "https://it.wikipedia.org/wiki?curid=2263074", "title": "Nexu", "text": ""}
{"id": "2263083", "revid": "767487", "url": "https://it.wikipedia.org/wiki?curid=2263083", "title": "Aktuala", "text": "Aktuala \u00e8 stato un gruppo world music nato nel 1972 a Milano. Vengono considerati l'equivalente italiano della Third Ear Band.\nBiografia.\nGli Aktuala nascono su iniziativa di Walter Maioli come progetto di ricerca per la riscoperta della musica popolare africana ed asiatica. Il nome significa \"attuale\" in Esperanto La formazione del gruppo \u00e8 estremamente variabile, in funzione degli strumentisti chiamati a collaborare nei singoli brani, ma punti fermi della formazione sono Walter Maioli ed il sassofonista Daniele Cavallanti. Il primo album viene inciso per la Bla Bla nel 1973 con il titolo di \"Aktuala\" e con una formazione che prevedeva anche Antonio Cerantola alla chitarra, mentre alle percussioni c'erano Laura Maioli e Lino Vaccina.\nQuesti ultimi due percussionisti lasciano il gruppo nel 1974, mentre entrano il sassofonista e flautista Otto Corrado, il chitarrista Attilio Zanchi, l'arpista olandese Marjon Klok ed il percussionista indiano Trilok Gurtu. In questo periodo in un mulino del 1600 sulle colline di Pistoia Walter Maioli, Daniele Cavallanti, Antonio Cerantola, Alfonso Dall'Agnol, Roberto Meazza, Marjon Klok, e Michela Rangoni Machiavelli formano una comune , all'interno della quale viene sviluppato il secondo album degli Aktuala, pubblicato con il titolo di \"La terra\" al quale collaborano anche il violoncellista Marino Vismara, Maurizio Dones alla viola e Pino Massara come produttore discografico, oltre al supporto di Franco Battiato che segue da vicino il progetto.\nNel 1974 il gruppo collabora con Claudio Rocchi per la realizzazione dell'album \"Il miele dei pianeti le isole le api\".\nSempre per sviluppare le proprie conoscenze nell'ambito della musica popolare, nel 1975 il gruppo si reca in Marocco, da dove torneranno nel 1976 per registrare il loro terzo album: Tappeto volante. Nello stesso anno il gruppo si scioglie, ma Walter Maioli continua la ricerca su forme di musica arcaica presso \"Il centro del suono\", ed entra nei Futuro antico."}
{"id": "2263085", "revid": "1486428", "url": "https://it.wikipedia.org/wiki?curid=2263085", "title": "Santo Siorpaes", "text": "Biografia.\nSanto nasce a Staulin, piccola frazione di Cortina d'Ampezzo, da Pietro Siorpaes e Rosa Ghedina, primo di cinque figli. La famiglia Siorpaes risulta stanziata nella frazione di Staulin gi\u00e0 dalla fine del 1200, e conta diversi \"marighi\" della Regola Alta di Lareto, ente di governo territoriale dal medioevo alla Grande guerra. A quel tempo il comune faceva parte dell'Impero austro-ungarico ed era dal 1863, data in cui Paul Grohmann inizi\u00f2 l'attivit\u00e0 alpinistica in Ampezzo, meta estiva prediletta della nobilt\u00e0 europea. Fin da bambino Siorpaes si dedica alla caccia: la sua abilit\u00e0 nello sparare e la sua conoscenza del territorio lo inducono ad arruolarsi nelle Landwehr ampezzane, dove raggiunger\u00e0 il grado di tenente.\nNel 1864 inizia a esercitare la professione di guida alpina. Tra i suoi contemporanei nelle dolomiti fu l'unico a praticare questa professione anche al di fuori di esse, infatti fece da guida anche sui monti del vallese (Obergabelhorn, Dent d'H\u00e9rens, Cervino), nelle Alpi austriache e nel gruppo dell'Ortles salendo l'Adamello e la Presanella. Nel 1870 diventa \"Imperial Regio Maestro Stradale\" o cantoniere a \"Im Gem\u00e4rk\", ossia il passo Cimabanche.\nIn prime nozze (1863) sposa Maria Costanza Apollonio (1836-1872), da cui avr\u00e0 cinque figli: Maria Teresa (1864-1924), Maria Rosa (1866-1949), Pietro (1868-1953), Giovanni (1869-1909) e Filomena (1872-1873). Quest'ultima morir\u00e0 nel 1873, pochi mesi dopo la morte della madre, mentre Pietro e Giovanni Siorpaes diverranno degni successori del padre come alpinisti. Durante il primo matrimonio si trasferisce da Staulin in localit\u00e0 Maion, sempre in Ampezzo. Il 4 giugno 1872, appena due mesi dopo essere rimasto vedovo, Santo si risposa con Rosa Pompanin (1845-1919) da cui avr\u00e0 altri quattro figli: Costanza (1873-1940), Angelo Serafino (1877-1881), Rachele (1880-1956) e Anna (1883-1936).\nCarriera alpinistica.\nGi\u00e0 agli inizi degli anni sessanta dell'Ottocento, Siorpaes era una guida alpina affermata e ricercata; nel corso della sua vita sar\u00e0 ingaggiato da Francis Fox Tuckett, da Paul Grohmann, da Theodor Wundt e da quasi tutti gli altri pionieri dell'alpinismo. La sua prima grande impresa la svolse il 29 agosto 1864 all'et\u00e0 di trentadue anni, quando con gli alpinisti Angelo Dimai, Francesco Lacedelli ormai ultrasessantenne e con il loro committente Paul Grohmann esegu\u00ec la prima salita alla Tofana di Rozes. Fu proprio Grohmann a lanciare l'alpinismo in Ampezzo, e fu proprio lui a commissionargli le prime ascese.\nLe imprese di Siorpaes si collocano tra il 1864 ed il 1881 e fra queste si contano una trentina di nuove vie di cui 28 \"prime ascensioni assolute\", non solo nell'ampezzano o nelle vallate circostanti, ma anche alle vette delle odierne Svizzera e Austria. All'et\u00e0 di sessant'anni rimaneva una delle guide pi\u00f9 ricercate delle Dolomiti. L'alpinista Julius Meurer, fondatore dell\"'\u00d6sterreichscher Touristen Klub\", riporta che nel 1878 Siorpaes tocc\u00f2 la centoundicesima cima sopra i 3000\u00a0m s.l.m. Mor\u00ec il 12 dicembre 1900 nella sua casa di Maion, piccola frazione d'Ampezzo, d'\"angina pettorale\".\nVette conquistate per primo.\n1864\n1865\n1870\n1872\n1874\n1877\n1878\n1879\n1880\n1881\n1882"}
{"id": "2263094", "revid": "834", "url": "https://it.wikipedia.org/wiki?curid=2263094", "title": "The Dark", "text": ""}
{"id": "2263096", "revid": "1305772", "url": "https://it.wikipedia.org/wiki?curid=2263096", "title": "Francisco Romero", "text": "Biografia.\nNato a Valladolid da una famiglia di possidenti locali, Francisco Romero (in alcune fonti italiane indicato anche come \"Francesco Romero\"), intraprese giovanissimo la carriera ecclesiastica entrando nell'Ordine dei Carmelitani.\nSuccessivamente, giunse in Italia, al seguito della corte di Filippo III di Spagna che lo propose al pontefice come arcivescovo di Lanciano, ruolo che gli venne riconosciuto il 14 maggio 1618.\nViste le sue abilit\u00e0 e la sua chiara tendenza filo-spagnola, l'11 gennaio 1621 venne trasferito alla diocesi di Vigevano con il titolo personale di arcivescovo, inaugurando cos\u00ec una serie di vescovi nominati dai Re di Spagna succedutisi al governo del Ducato di Milano, che durer\u00e0 per quasi un secolo.\nNella nuova sede, che pure era un luogo di rilevanza strategica molto importante per il Ducato lombardo oltre che per l'amministrazione della Chiesa lombarda, si sa che il Romero non si occup\u00f2 mai attivamente degli affari diocesani, preferendo la vita di corte di Milano che gli garantiva continui contatti con gli ambienti politici spagnoli.\nMor\u00ec a Vigevano il 16 luglio 1635.\nGenealogia episcopale.\nLa genealogia episcopale \u00e8:"}
{"id": "2263098", "revid": "287204", "url": "https://it.wikipedia.org/wiki?curid=2263098", "title": "The Dark (film)", "text": ""}
{"id": "2263105", "revid": "6923", "url": "https://it.wikipedia.org/wiki?curid=2263105", "title": "RUF RK", "text": ""}
{"id": "2263108", "revid": "712828", "url": "https://it.wikipedia.org/wiki?curid=2263108", "title": "Sketto", "text": ""}
{"id": "2263109", "revid": "51323", "url": "https://it.wikipedia.org/wiki?curid=2263109", "title": "Waldyr Azevedo", "text": ""}
{"id": "2263118", "revid": "775372", "url": "https://it.wikipedia.org/wiki?curid=2263118", "title": "Barolong", "text": "I Barolong (o Rolong, a volte presente anche la grafia BaRolong) sono una delle principali etnie in cui si divide il popolo Tswana dell'Africa Meridionale, essi sono stanziati principalmente nella zona di Mafikeng nella Provincia del Nordovest del Sudafrica. Altre importanti comunit\u00e0 si trovano presso Lotlhakane nel distretto meridionale del Botswana e a Thaba Nchu nella provincia del Free State sudafricano.\nStoria.\nSecondo la tradizione i Barolong prendono il nome dal loro primo capo Morolong che guid\u00f2 il popolo nella migrazione dalla regione dei Grandi Laghi ai territori meridionali intorno al XV secolo. Tra i vari capi tribali che si susseguirono uno dei principali fu Tau che si distinse per le sue abilit\u00e0 di guerriero e mor\u00ec a Taung intorno al 1760. Tau ebbe dieci figli, i dissidi e le lotte tra i suoi diretti discendenti portarono alla formazione dei principali clan Barolong ancora oggi esistenti.\nAlcuni capi tribali Barolong, quali James Moroka e Silas Molema hanno avuto un ruolo primario nella creazione dell'African National Congress, il partito sudafricano che si batt\u00e9 contro l'apartheid."}
{"id": "2263119", "revid": "834", "url": "https://it.wikipedia.org/wiki?curid=2263119", "title": "MetalCarter", "text": ""}
{"id": "2263123", "revid": "110157", "url": "https://it.wikipedia.org/wiki?curid=2263123", "title": "Malaria!", "text": "Malaria! \u00e8 stato un gruppo musicale tedesco formato da sole donne, fondato nel 1981.\nStoria.\nLa loro musica \u00e8 riconducibile al movimento New Wave e alla Neue Deutsche Welle. I membri fondatori sono stati Gudrun Gut (batteria, chitarra, voce) e Bettina K\u00f6ster (voce, sassofono), in seguito si aggiunsero Manon Duursma Pepita (chitarra), Christine Hahn (tastiere, batteria, chitarra) e Susanne Kuhnke (sintetizzatore).\nIl loro titolo pi\u00f9 noto \u00e8 \"Kaltes Klares Wasser\"."}
{"id": "2263125", "revid": "22514999", "url": "https://it.wikipedia.org/wiki?curid=2263125", "title": "Snooper e Bla-bla", "text": ""}
{"id": "2263126", "revid": "254059", "url": "https://it.wikipedia.org/wiki?curid=2263126", "title": "Umeshu", "text": " \u00e8 un liquore giapponese ottenuto dalla macerazione della \"ume\" (prugna ancora acerba e di colore verde) nell' (o sak\u00e8) con aggiunta di zucchero di canna cristallizzato. Ha un sapore dolce, leggermente aspro, e un contenuto di alcool di 10-15 gradi. Marche rinomate di \"umeshu\" sono Choya e TaKaRa Shuzo. Le prugne utilizzate per questo tipo di liquore sono tra le pi\u00f9 pregiate del Giappone. Provengono principalmente da Wakayama (Kansai). Tra queste la Nankou Ume, prugna dalla polpa carnosa e osso piccolo.\nI ristoranti giapponesi servono diverse variet\u00e0 di umeshu, anche in versione cocktail. \"Umeshu On the Rocks\" (si pronuncia \"umeshu rokku\"), \"Umeshu Sour\" (si pronuncia \"umeshu Sawa\"), \"Umeshu Tonic\" (con 2 / 3 di acqua tonica) e \"Umeshu Soda\" (con 2 / 3 di acqua gassata) sono varianti molto popolari di questa bevanda. Un'usanza di moda tra i giovani \u00e8 quella di mescolare questo liquore con il t\u00e8 verde (o-cha).\nMolte persone producono il loro umeshu in casa."}
{"id": "2263131", "revid": "287204", "url": "https://it.wikipedia.org/wiki?curid=2263131", "title": "Alberto Greco", "text": "Dopo aver partecipato alla fondazione del \"informalismo argentino\" nel 1959 insieme agli artisti, Baulari, Mario Pucciarelli, Luis Wells e Luis Felipe No\u00e9, ed altri, si allontana dalla pittura e si avventura nel campo dell'arte concettuale.\nI suoi apporti sono stati fondamentali per gli inizi dell'Arte concettuale in \nSpagna, mettendo in pratica un tipo di interventi art\u00edstici che egli stesso chiama \u201c\"vivo dito\"\u201d o \"arte vivo\". Al suo aspetto di artista-pittore multiforme aggiunge quello di poeta.\nEvoluzione artistica.\nTra il 1947 e il 1948 partecipa ai laboratori di Cecilia Marcovich e Tom\u00e1s Maldonado. Nel 1950 pubblica \"Fiesta\", libro di versi, in edizione artigianale di 150 esemplari. Tra il 1954 e il 1956 data il suo primo viaggio in Europa: Italia, Austria, Londra e Francia. Nel 1954 espone per la prima volta nella galleria \"La Roue\" di Parigi. Sempre nel 1954, dopo avere portato a termine diverse e varie esperienze artistiche per poter decidere verso dove puntava la sua vocazione (aveva tentato senza molto successo la carriera di attore teatrale, pubblicato poesie, scritto racconti) inizia una vita di viaggiatore che lo porter\u00e0, negli undici anni di vita che gli restano, a percorrere mezzo mondo. Nel 1956 torna in Argentina. Dipinge un murale alla Facolt\u00e0 di Diritto dell'Universit\u00e0 di Buenos Aires ed espone alla galleria \"Ant\u00edfona\".\nL'anno seguente si trasferisce in Brasile, esponendo al Museo di Arte Contemporanea. Entusiasmato dall'arte brasiliana, ritorna a Buenos Aires dove organizza la mostra intitolata \"Artisti di San Paulo\". La sua intenzione \u00e8 formare un grande movimento di arte informale in America latina.\nNel 1959 si integra pienamente nel movimento informalista, ma rapidamente sorgono le disillusioni osservando la deriva formalista e decorativista che l'informalismo sta prendendo. \u00c8 allora che pensa di approssimarsi all'Arte concettuale. Realizza \"Vivo-Ditos\", a Parigi, a Roma, a Madrid e, soprattutto, a Piedralaves, una piccola localit\u00e0 di Avila, dove vivr\u00e0 per un po' di tempo, convertendo questa piccola comunit\u00e0 rurale in uno spazio artistico propizio alla realizzazione della sua vena artistica. Greco fa reggere agli abitanti del villaggio manifesti le cui parole o frasi sono \"Questo \u00e8 un Alberto Greco\", \"Opera d'arte segnalata da Alberto Greco\" o, semplicemente \"Alberto Greco\".\nIl suo \"Vivo Dito\" ha una chiara componente di provocazione politica. Nell'anno 1962 durante il suo ultimo viaggio in Italia, sfrutta l'inaugurazione della Biennale di Venezia di questo stesso anno, per lanciare un mucchio di topi al passaggio del Presidente della Repubblica Italiana Antonio Segni con conseguente grande scandalo. Lo spirito irriverente di Greco lo porta a mascherarsi da monaca, a Roma, mentre aveva luogo il Concilio Ecumenico Vaticano II. Questi interventi, insieme alla sua partecipazione come attore alla controversa opera teatrale \"Cristo 63\", di Carmelo Bene, offensiva per la Chiesa cattolica, fa s\u00ec che le autorit\u00e0 italiane lo invitino ad abbandonare il paese. Il 1962 data il suo manifesto \"\"Dito del Arte Vivo\".\nL'integrazione delle sue opere nell'ambito artistico dell'Arte concettuale non significa il suo abbandono dell'Informalismo. I suoi interventi pubblici furono associati a disegni, quadri e collage nei quali si trovano uniti il gesto spontaneo e incontrollato del Tachismo, con le grafie irregolari e appassionate dell'Arte Bruta e la simultaneit\u00e0 di immagini inconsce prese dal surrealismo e dal dada, dando forma a un informalismo eterogeneo e sufficientemente distante dalle maniere amabili e decorativiste di altri rappresentanti. Cos\u00ec appaiono scritture automatiche, disegni incompleti, bozzetti, macchie, pezzi di carta piegati, stampe ad inchiostro, tutto un amplissimo repertorio combinato in un vario spettro di azioni e aggressioni al supporto, espressione, che, secondo alcuni critici, sono di un'interiorit\u00e0 spirituale convulsa e agitata.\nDopo il suo peregrinare per l'Europa finisce per stabilirsi a Madrid dove entra in contatto con i membri del gruppo di \"El Paso\", con Saura e Millares soprattutto.\nLa fine.\nIn Spagna continua a lavorare ai suoi progetti \u201cvivo dito\u201d ed espone alla Galleria \"Juana Mord\u00f3\" nel 1964. Un anno dopo si suicida a Barcellona. La sua morte si converte nella pi\u00f9 radicale dei suoi interventi artistici. Nel 1965 sceglie per suicidarsi la citt\u00e0 di Barcellona, comunicando ai suoi parenti che andr\u00e0 alla Ciudad Condal per mettere fine alla sua vita. Il suo atto di morte volontaria Alberto Greco lo converte in un gesto artistico: mentre l'overdose di barbiturici che aveva preso cominciava a fare effetto, sopra il palmo della sua mano sinistra, come gi\u00e0 soleva fare nell'angolo inferiore destro di ognuno dei suoi quadri, scrisse la parola \u201c\"Fin\"\u201d e sopra la parete \u201c\"Questa \u00e8 la mia migliore opera\"\u201d (\u201cEsta es mi mejor obra\u201d).\nDalla sua morte e soprattutto a partire dalla decade degli anni novanta si \u00e8 realizzato un processo di recupero storico della sua opera. Nel 1991, all'IVAM, si allest\u00ec la pi\u00f9 grande mostra dedicata ad Alberto Greco, la stessa mostra si pot\u00e9 vedere, un anno pi\u00f9 tardi, al \"Museo Nazionale di Belle Arti\" di Buenos Aires."}
{"id": "2263132", "revid": "149727", "url": "https://it.wikipedia.org/wiki?curid=2263132", "title": "Strada statale 53 Via Postumia", "text": ""}
{"id": "2263133", "revid": "1543377", "url": "https://it.wikipedia.org/wiki?curid=2263133", "title": "Vincenzo Beretta", "text": "Biografia.\nHa frequentato un corso di scrittura creativa nel 1987 e ha terminato il liceo scientifico nel 1988. Ha iniziato a lavorare nel settore dell'editoria in una redazione di videogiochi e successivamente per la casa editrice Stratelibri.\nNel 1989 inizia a lavorare con lo Studio Vit, come redattore e recensore delle riviste \"K\", \"Game Power\" e \"Zeta\" e come responsabile della rivista \"PC Review\" nel 1991. Nel frattempo frequenta il corso di sceneggiatura della Scuola del Fumetto di Milano.\nNel 1990 propone alla Sergio Bonelli Editore la sua prima sceneggiatura per Dylan Dog, che viene rifiutata. Due anni dopo si propone ad Alfredo Castelli come sceneggiatore di Martin Myst\u00e8re, scrivendo \"La maledizione del Sahara\" (che uscir\u00e0 solo nel Gigante n\u00b04 del 1998).\nNel 1994 viene pubblicata su \"Zona X\" la sua prima storia per la Sergio Bonelli Editore, \"Le Due Sfingi\" (n\u00b08), mentre nel 1995 pubblica per Martin Myst\u00e8re \"Gli uomini Corvo\" (n\u00b0158) e per Nathan Never \"Il giorno della meteora\" (speciale n\u00b05), diventando collaboratore fisso delle due testate.\nInsieme a Alfredo Castelli crea, \"per Zona X\", le mini-serie \"Magic Patrol\" e \"Atlantis Tales\" (inedita), sviluppando lo sfondo storico della base segreta Altrove e di Atlantide. In seguito a tale collaborazione, nel 1998 idea e scrive, sempre con Alfredo Castelli, il primo numero della pubblicazione annuale Storie da Altrove, che ne svela la nascita e ne narra le vicende \"storiche\" tra il XVIII secolo e i primi anni del XX secolo.\nNel 2000 inizia a collaborare con il portale web Kataweb come responsabile dell'area di divertimento elettronico.\nIn seguito scrive due giganti di Martin Myst\u00e8re, \"Il Segreto delle Ombre Diafane\" (n\u00b08) e \"La Citt\u00e0 dei Maghi\" (n\u00b09), un gigante di Nathan Never, \"Berenice\" (inedito) e il secondo team-up tra Nathan Never e Martin Myst\u00e8re, \"Il segreto di Altrove\". Collabora inoltre con Alfredo Castelli al gigante di Martin Myst\u00e8re \"Gli Uomini in Nero\" (n\u00b03), che traccia le attivit\u00e0 dell'omonima organizzazione dalla caduta di Atlantide ai giorni nostri.\nCon Giancarlo Alessandrini crea la saga fantasy in tre volumi \"Outremer\", uscita in Francia nel 2001, in Italia, col nome di \"Oltremare\", nel 2002, nei Paesi Bassi, Danimarca e Germania.\nNel 2010 scrive (non accreditato) i dialoghi ambientali in italiano per il videogioco ', edito da Ubisoft. Nel 2011 scrive i dialoghi ambientali in greco e in turco per il suo seguito, '. Quest'ultimo lavoro gli merita, insieme agli altri componenti del gruppo di sceneggiatori, la nomination al \"Writers Guild of America Award for Excellence in Game Writing 2012\". In seguito a tale riconoscimento viene accettato nella Writers Guild of America (West).\nDopo un periodo di pausa dal fumetto, nel 2014 torna a lavorare per la Sergio Bonelli Editore con i racconti \"L'albero filosofico\" (disegni di Giancarlo Alessandrini) e \"Le porte dell'immaginazione\" (disegni di Esposito Bros e Giancarlo Alessandrini). Attualmente sta lavorando a un progetto, sempre fumettistico, di natura strettamente personale."}
{"id": "2263136", "revid": "278830", "url": "https://it.wikipedia.org/wiki?curid=2263136", "title": "7 anime", "text": ""}
{"id": "2263146", "revid": "1318658", "url": "https://it.wikipedia.org/wiki?curid=2263146", "title": "Sayn-Wittgenstein-Ludwigsburg", "text": "Il Sayn-Wittgenstein-Ludwigsburg era un ramo laterale della famiglia Sayn-Wittgenstein-Berleburg, creato dal conte Casimiro per suo fratello. La sua sede era una spettacolare residenza a Berleburg costruita dal maestro carpentiere Mannus Riedesel"}
{"id": "2263150", "revid": "44627", "url": "https://it.wikipedia.org/wiki?curid=2263150", "title": "Spazio lineare simplettico", "text": ""}
{"id": "2263152", "revid": "22515253", "url": "https://it.wikipedia.org/wiki?curid=2263152", "title": "S-ATA", "text": ""}
{"id": "2263154", "revid": "33689", "url": "https://it.wikipedia.org/wiki?curid=2263154", "title": "Fallacia argomentativa", "text": ""}
{"id": "2263156", "revid": "144796", "url": "https://it.wikipedia.org/wiki?curid=2263156", "title": "Bernardino Bricennio", "text": "Biografia.\nBernardino Bricennio (talvolta indicato nelle varianti di \"Bernardo\", \"Brisseno\" o \"Brisennio\") nacque in Roma da una famiglia legata alla corona di Castiglia con vari incarichi, ed egli stesso riusc\u00ec a distinguersi in essa trasferendosi alla corte di Milano dopo aver gi\u00e0 abbracciato la carriera ecclesiastica ed essere divenuto canonico della cattedrale di Avila.\nVersato nelle lingue, fu nunzio apostolico in Toscana per conto dei pontefici Pio IV e Pio V presso i granduchi Cosimo I e Ferdinando II, venendo infine scelto da re Filippo II di Spagna quale vice-ambasciatore alla corte della Santa Sede dal 1580 al 1582.\nEletto vescovo di Vigevano su suggerimento del re Filippo II di Spagna il 5 novembre 1582, si distinse fin dall'inizio per un discreto zelo religioso che lo port\u00f2 a compiere la propria prima visita pastorale nel 1584, ispirato dalla figura di San Carlo Borromeo del quale partecip\u00f2 ai funerali assieme ad altri quattro vescovi della sede metropolitana, fatto questo rilevante se consideriamo che ne furono invitati sedici e solo quattro presero parte alle esequie. Tra i suoi colleghi partecipanti, si ricorda anche Nicol\u00f2 Sfondrati, all'epoca vescovo di Cremona e poi eletto pontefice con il nome di Gregorio XIV.\nA Vigevano fece erigere la chiesa di San Bernardo, suo santo protettore, e demol\u00ec l'antica chiesa di Santa Maria degli Angeli fatta costruire da Galeazzo Maria Sforza, costruendovi una nuova cappella che pose a sede della Confraternita dell'Annunziata, da lui fondata. Fece erigere due ospedali per la citt\u00e0 di Vigevano, sotto i titoli dell'Immacolata Concezione e del Santissimo Sacramento.\nMor\u00ec a Vigevano il 10 agosto 1588 per causa di febbre e venne sepolto presso l'attuale altare di San Carlo nella cattedrale cittadina."}
{"id": "2263157", "revid": "88740", "url": "https://it.wikipedia.org/wiki?curid=2263157", "title": "Live in San Diego", "text": ""}
{"id": "2263161", "revid": "124816607", "url": "https://it.wikipedia.org/wiki?curid=2263161", "title": "Mani della Causa", "text": "Le Mani della Causa o Mani della Causa di Dio o informalmente Mani costituirono un gruppo di stimati Bah\u00e1'\u00ed, nominati a vita, la cui principale funzione fu di diffondere e proteggere la Fede bahai.\nLe quattro prime Mani della Causa furono nominate direttamente da Bah\u00e1'u'll\u00e1h affinch\u00e9 lo assistessero nella direzione e promozione della nuova Fede. Bah\u00e1'u'll\u00e1h li scelse tra i credenti pi\u00f9 leali e fedeli a Dio, li chiam\u00f2, appunto, \"Ay\u00e1d\u00edyi-Amru'll\u00e1h\" ossia Mani della Causa di Dio.\nA differenza di altre cariche elettive o amministrative bahai, le Mani furono credenti che si distinsero per l'alto grado di servizio nella religione bahai. \nIl Corpo della Mani della Causa fu consolidato e regolato formalmente da 'Abdu'l-Bah\u00e1 con il suo testamento in cui ne precis\u00f2 le funzioni e le caratteristiche. \nIl titolo di Mano della Causa \u00e8 ora cessato e le sue funzioni sono perlopi\u00f9 passate all'Istituzione dei Consiglieri creata nel 1968 dalla Casa Universale di Giustizia.\nCi sono state in tutto cinquanta Mani della Causa di Dio, delle quali quattro nominate da Bah\u00e1'u'll\u00e1h, quattro da 'Abdu'l-Bah\u00e1 e quarantadue da Shoghi Effendi."}
{"id": "2263165", "revid": "729019", "url": "https://it.wikipedia.org/wiki?curid=2263165", "title": "Zebulon Pike", "text": "La sua spedizione, spesso comparata alla Spedizione di Lewis e Clark, permise di cartografare fra il 1806 ed il 1807 il sud e l'ovest del territorio ceduto dalla Francia nell'acquisto della Louisiana.\nMorto nel 1813 \u00e8 stato sepolto nel cimitero militare di Sackets Harbor, New York."}
{"id": "2263172", "revid": "287204", "url": "https://it.wikipedia.org/wiki?curid=2263172", "title": "1996 (disambigua)", "text": ""}
{"id": "2263174", "revid": "729019", "url": "https://it.wikipedia.org/wiki?curid=2263174", "title": "Cristiano Luigi Casimiro di Sayn-Wittgenstein-Ludwigsburg", "text": "Biografia.\nCristiano Luigi era figlio del conte Francesco Luigi di Sayn-Wittgenstein-Ludwigsburg e della contessa Helene Emilie zu Solms-Baruth. Cristiano Luigi Casimiro fu preso prigioniero nel 1761, stabilitosi in Russia, si arruol\u00f2 nell'esercito russo e si distinse nella Rivolta di Ko\u015bciuszko, per poi servire nel Caucaso.\nSi spos\u00f2 due volte. La prima, il 13 luglio 1763, con la Contessa Amalie Ludowika Finck von Finckenstein. La seconda, il 14 febbraio 1774, con la Principessa Anna Petrovna Dolgorukova. Tutti i suoi sette figli, tra cui il principe Peter Wittgenstein, vennero dal primo matrimonio."}
{"id": "2263175", "revid": "670021", "url": "https://it.wikipedia.org/wiki?curid=2263175", "title": "Felice Battaglia", "text": "Biografia.\nIn seguito al terremoto di Messina del 1908 lasci\u00f2 la Calabria, trasferendosi con tutta la famiglia a Roma, dove intraprese il suo percorso di studi.\nNel 1925 consegu\u00ec la laurea in giurisprudenza presso \"La Sapienza\", con una tesi su Marsilio da Padova che, grazie ad un concorso vinto, pot\u00e9 pubblicare nel 1928. Ottenuta la libera docenza di filosofia del diritto, e un contratto d'insegnamento dall'ateneo capitolino, si trasfer\u00ec all'Universit\u00e0 di Siena, dove nel 1932 vinse la cattedra nella medesima disciplina.\nNel 1938 si spost\u00f2 da Siena a Bologna, dove gi\u00e0 teneva delle lezioni dalla fine del 1935. Nell'ateneo bolognese insegn\u00f2, contemporaneamente, filosofia morale nella Facolt\u00e0 di lettere e filosofia, di cui fu preside dal 1945 al 1950, e filosofia del diritto nella Facolt\u00e0 di giurisprudenza.\nNegli anni Cinquanta e Sessanta, \u00e8 stato pi\u00f9 volte rettore dell'ateneo di Bologna. In questa citt\u00e0 \u00e8 morto nel 1977. Pochi anni dopo il Comune di Bologna gli ha dedicato una strada, e l'Universit\u00e0 ha intitolato a suo nome la biblioteca del Dipartimento di filosofia. Tra i suoi allievi si segnalano Nicola Matteucci, Guglielmo Forni Rosa e Enzo Melandri.\nPensiero.\n\u00c8 stato autore di numerosi saggi in diverse branche del diritto e della filosofia e, in loro connessione, sulla storia del pensiero, sia antico che moderno: tale interesse fu declinato anche in chiave pedagogica, a testimonianza dell'intensa attenzione rivolta dallo studioso calabrese alla storia quale concreta fonte dell'organizzazione sociale umana e del complesso e diffidente approdo allo spiritualismo.\nCon i sostenitori attualisti dell'autonomia della categoria filosofica della politica, pensava \"che occorresse lasciare alla storia \"tout court\" quanto non fosse pensiero sistematico, preservando cos\u00ec la storia delle dottrine da ogni contaminazione con le dialettica sociale e istituzionale\".\nOpere principali.\nPer una completa bibliografia degli scritti di Battaglia, si rinvia a "}
{"id": "2263176", "revid": "228587", "url": "https://it.wikipedia.org/wiki?curid=2263176", "title": "I grandi successi", "text": ""}
{"id": "2263177", "revid": "767487", "url": "https://it.wikipedia.org/wiki?curid=2263177", "title": "Dodge Avenger", "text": "La Dodge Avenger \u00e8 un'autovettura segmento D prodotta dalla casa automobilistica statunitense Dodge dal 1995 al 2000 con carrozzeria coup\u00e9, mentre dal 2008 al 2013 in versione berlina 4 porte. Soltanto dalla seconda generazione la vettura \u00e8 stata importata in Europa.\nPrima serie FJ (1995-2000).\nLa prima generazione era una coup\u00e9 abbastanza compatta per i canoni americani, non importata in Europa, realizzata in collaborazione con la Mitsubishi Motors che prest\u00f2 il pianale a trazione anteriore della propria sportiva Eclipse al costruttore americano Chrysler di cui la Dodge fa parte. La vettura sostitu\u00ec la Dodge Daytona uscita di produzione nel 1993.\nL'Avenger disponeva di due propulsori benzina: il primo era una motorizzazione 2.0 con 4 cilindri, 16 valvole, capace di 140 cavalli (103 kilowatt) prodotto dalla Chrysler, mentre la seconda motorizzazione era un 2.5 V6 da 155 e 163 cavalli prodotto dalla Mitsubishi. \nLa potenza veniva trasmessa grazie ad un cambio manuale a 5 rapporti oppure ad un cambio automatico a 4 rapporti.\nNonostante la dotazione di serie abbastanza ricca con ABS e quattro freni a disco, il restyling del 1998 che ne ha aumentato le dimensioni e il prezzo non molto elevato, la vettura non riusc\u00ec ad ottenere molti consensi da parte del pubblico e venne sostituita dopo solo 5 anni di produzione dalla Dodge Stratus per riprendere la denominazione Avenger solo nel 2008.\nSeconda serie JS (2008-2013).\nPresentata come concept car nel 2007, la seconda serie \u00e8 completamente differente dalla prima, segni evidenti sono la carrozzeria ora a 4 porte quindi berlina e non pi\u00f9 coup\u00e9. Il frontale massiccio, la calandra Dodge dal disegno tipico a croce, la fiancata con passaruota muscolosi, un taglio dei finestrini piuttosto atipico danno un risultato complessivamente diverso dalle solite vetture europee.\nDerivata dalla Chrysler Sebring lanciata nel 2007, la nuova Avenger utilizza una piattaforma sviluppata ai tempi dell'alleanza DaimlerChrysler utilizzata anche dalle Mitsubishi Lancer, Outlander, Jeep Compass, Peugeot 4007 e relative derivate; la trazione \u00e8 anteriore mentre in opzione \u00e8 disponibile l'integrale a quattro ruote motrici. La lunghezza \u00e8 di 4,85 metri, con una larghezza di 1,84 m, un'altezza di 1,49 metri e un passo di 2,76 metri. Il bagagliaio \u00e8 da 438 litri mentre il peso complessivo \u00e8 attorno ai 1.600 kg.\nMotorizzazioni.\nLa Avenger in origine era disponibile con quattro motori a benzina e un motore diesel. Quest'ultimo il 2.0 \"CRD\" \u00e8 un quattro cilindri in linea di provenienza Volkswagen, con una potenza massima di 140 cavalli e una coppia motrice di 310 Nm. Con questo motore la Avenger raggiunge una velocit\u00e0 massima di 200 km/h e accelera da 0 a 100\u00a0km/h in 10,5 secondi. Il filtro antiparticolato non \u00e8 disponibile nemmeno in opzione mentre il cambio \u00e8 manuale a 6 rapporti.\nI motori benzina, non importati in Italia, comprendono un quattro cilindri 2.0 litri da 156 CV, un quattro cilindri 2.4 litri da 170 CV entrambi disponibili con cambio a variazione continua CVT e manuale e il motore V6 2.7 da 183 cavalli con trasmissione automatica a 6 rapporti e il 3.5 V6 da 235 cavalli (con cambio automatico sequenziale a 6 rapporti e trazione anteriore o integrale) utilizzato anche dalla cugina Chrysler 300C.\nL'Avenger in Italia.\nIn Italia l'Avenger \u00e8 disponibile in unica motorizzazione la 2 litri turbodiesel e in un unico allestimento con una ricca dotazione di serie tra cui figurano: airbag laterali a tendina, airbag frontali multistadio, ABS con EBD, assistente alla frenata, climatizzatore manuale, controllo di trazione, ESP e controllo della pressione degli pneumatici. In opzione, l'allestimento Sport Appearence Group, che comprende spoiler posteriore e cerchi da 18\". Come tutte le vetture Dodge anche l'Avenger venne commercializzata dalla rete commerciale \"Chrysler Italia\"."}
{"id": "2263179", "revid": "112301677", "url": "https://it.wikipedia.org/wiki?curid=2263179", "title": "Episodi di The Listener (prima stagione)", "text": "La prima stagione della serie televisiva The Listener \u00e8 andata in onda in Canada dal 3 marzo al 26 maggio 2009.\nIn Italia \u00e8 stata invece trasmessa sul canale satellitare Fox dal 5 marzo al 28 maggio 2009.\nUn dono speciale.\nTrama.\nToby Logan ha fin dalla nascita il dono della telepatia. Dopo aver passato tutta la vita a cercare di zittire le voci che pu\u00f2 sentire nella sua testa, decide di ascoltarle per aiutare una donna in pericolo. \u00c8 una donna con un figlio che ha avuto un incidente in automobile in seguito al quale un uomo le ha rapito il figlio perch\u00e9 lei lo ha visto uccidere il suo partner di lavoro e cos\u00ec minaccia suo figlio per impedirle di denunciarlo.\nToby scopre del bambino perch\u00e9 salvando la donna dall'auto che sta per esplodere le legge nel pensiero. Poche ore dopo la donna scappa dall'ospedale dove \u00e8 trattenuta per un trauma cranico dovuto all'incidente. Logan scassina la porta di casa della donna e conferma ci\u00f2 che aveva visto nella mente nella donna, lei ha un figlio che \u00e8 stato rapito, e non pu\u00f2 parlarne per paura che il rapitore gli faccia del male.\nToby investigando di nascosto e con l'aiuto del suo potere trova il rifugio del rapitore e salva il bimbo.\nSoccorso emotivo.\nTrama.\nToby Logan \u00e8 fidanzato con una dottoressa di nome Olivia che di nascosto inizia ad uscire con Tom, un pompiere molto attraente. Toby, un po' geloso, rovina il loro primo appuntamento e in quell'occasione scopre che Tom ha paura di fallire nel suo lavoro ed \u00e8 spaventato.\nIntanto molti palazzi vengono colpiti da incendi improvvisi e la polizia dopo aver trovato un uomo ancora vivo in uno dei palazzi esplosi indaga su Vince, un vecchio amico di Toby. Toby leggendogli nella mente scopre che gli incendi non sono causati da Vince, quindi inizia a credere che ci sia un piromane.\nAnche questa volta Toby indaga, e con l'aiuto dei suoi poteri risolve il caso, scopre l'identit\u00e0 del piromane che per\u00f2 si suicida, e aiuta Tom a guarire dalla sua fobia permettendogli di salvare una bambina in pericolo tra le fiamme.\nUna voce nel buio.\nTrama.\nToby sta passeggiando con il suo partner quando vede un uomo a terra, colpito alla testa da un individuo che sembra un po' folle, e un attimo prima che quell'uomo si dia alla fuga Toby vede nei suoi pensieri una ragazzina tenuta prigioniera e pensa che sia lui a tenerla prigioniera. Pi\u00f9 tardi Toby all'ospedale nota un biglietto di aiuto appeso ad una bacheca che denuncia la scomparsa di una ragazza di nome Ashley sei mesi prima, allora decide di tornare nel quartiere dove ha incontrato l'uomo, e finge di affittare un armadietto nel palazzo dove lo ha visto entrare per poterci dare un'occhiata, e poi va via.\nIl giorno successivo Toby rivede il ragazzo e lo insegue fino a un parcheggio sotterraneo dove hanno una breve colluttazione durante la quale Toby scopre che non \u00e8 lui a tenere prigioniera la ragazza e che sa dove si trova, ma non capisce perch\u00e9 non ne vuole parlare. subito dopo il ragazzo cerca di fuggire ma nel tentativo si fa male e sviene. Portatolo all'ospedale, dove viene a sapere che il motivo per cui il ragazzo non parla \u00e8 che \u00e8 afono dalla nascita, Toby riesce a vedere dove si trova la ragazzina chiedendogli di pensare al luogo in cui \u00e8 segregata, e nell'immagine che vede nella mente del ragazzo c'\u00e8 anche il vero colpevole del rapimento della ragazzina.\nPrima di partire l'amico di Toby insiste per avere spiegazioni sul suo comportamento e scopre dei poteri telepatici del partner, Toby salva la ragazza e il rapitore viene ucciso dalla polizia.\nSegreti fatali.\nTrama.\nSembra che Toby potrebbe anche avere fortuna quando le cose prendono una piega tragica. Dopo aver rimorchiato in un nightclub Mina, una bella patologa, lei viene ritrovata morta. Inizialmente sospettato della sua morte, Toby fa alcuni \"ascolti\" per trovare il vero assassino. Ma proprio quando sembra che egli possa aver trovato la verit\u00e0, scopre che Mina potrebbe avere scoperto un complotto in seno all'ufficio del medico legale.\nUna nuova vita.\nTrama.\nMentre Toby \u00e8 in servizio col suo partner vede un gruppo di ragazzi che ne aggrediscono un altro in mezzo alla strada. Al suo arrivo la banda si d\u00e0 alla fuga e Toby riesce a portare il ragazzo, di nome Daniel, in ospedale, ma appena si distrae Daniel fugge e scompare. Toby allora lo cerca per le strade, e scopre che \u00e8 invischiato con bande di strada, droga e l'omicidio di una giovane ragazza Lisa Greyson. Daniel deve essere trovato prima che sia ucciso. Rendendosi conto successivamente della scomparsa della ragazza, Toby e il detective Charlie Marks scoprono la verit\u00e0 sulla situazione che si presenta come uno shock per la madre di Lisa."}
{"id": "2263180", "revid": "1718925", "url": "https://it.wikipedia.org/wiki?curid=2263180", "title": "Il meglio", "text": ""}
{"id": "2263181", "revid": "226458", "url": "https://it.wikipedia.org/wiki?curid=2263181", "title": "Sayn-Wittgenstein-Karlsburg", "text": "I Sayn-Wittgenstein-Karlsburg erano un ramo laterale dei Sayn-Wittgenstein-Berleburg, creato nel 1694 dal Conte Casimiro per suo fratello Carlo Guglielmo."}
{"id": "2263182", "revid": "123998341", "url": "https://it.wikipedia.org/wiki?curid=2263182", "title": "Rappresentanza legale", "text": "La rappresentanza legale \u00e8 un istituto giuridico mediante il quale viene conferito il potere di rappresentanza in capo a un soggetto e nell'interesse del rappresentato. Il potere di rappresentanza pu\u00f2 essere attribuito alla legge \"ipso iure\", oppure conferibile con atto, nei rapporti tra privati, secondo norme di diritto privato. Esempio ne \u00e8 il caso tipico dei genitori che rappresentato di diritto il minorenne o del tutore che agisce per il conto di un interdetto, oppure la figura dell'avvocato che esercita la sua attivit\u00e0 a favore di uno o pi\u00f9 soggetti."}
{"id": "2263183", "revid": "1543377", "url": "https://it.wikipedia.org/wiki?curid=2263183", "title": "Locoismo", "text": "Il locoismo \u00e8 una forma di tossicodipendenza animale nei confronti di alcune specie di piante leguminose selvatiche, chiamate \"locoweed\" (\"erbe che provocano la pazzia\"), appartenenti per lo pi\u00f9 al genere delle \"Fabaceae\".\nLe specie animali colpite sono bovini, equini, ovini e suini. Gli animali affetti da locoismo spesso muoiono, non per la tossicit\u00e0 delle piante, ma a causa del digiuno causato dalla ricerca spasmodica delle locoweed, che sono psicoattive per gli animali; questi infatti, dopo aver acquisito la capacit\u00e0 di distinguere le \"locoweed\", diventa un ricercatore abituale, evitando il resto dei nutrimenti.\nTra le erbe considerate \"locoweed, tutte appartenenti al genere Astragalus,\" sono state descritte l'\"Astragalus lambertii\", l\"'Astragalus amphyoxis,\" l'\"Astragalus molissimus\", il \"Cystium diphysum. Una pianta responsabile di locoismo non appartenente alla famiglia delle Leguminosae \u00e8 stata identificata con il Dioon edule., della famiglia delle Zamiaceae.\""}
{"id": "2263184", "revid": "1924342", "url": "https://it.wikipedia.org/wiki?curid=2263184", "title": "NEXT Management", "text": "La NEXT Management \u00e8 una agenzia di moda con sedi a New York e Parigi. Fondata nel 1989 da Faith Kates, l'agenzia \u00e8 conosciuta come una delle pi\u00f9 grandi al mondo, con una capillare rete di filiali, che la mettono in competizione con agenzie \"storiche\" come la Elite, la IMG e la Women. NEXT nel corso della propria attivit\u00e0 ha contribuito al lancio di alcune importanti modelle come Molly Sims, Yasmin Warsame, e Ana Beatriz Barros.\nI servizi di NEXT sono stati ulteriormente ampliati nel 2013 con l'acquisizione di Artist Management focalizzata sull'artista della moda. Nel 2015, NEXT si \u00e8 espanso ancora una volta, acquisendo il marketing creativo digitale e l'agenzia di branding Metier Creative.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla \"NEXT Management\", in ogni epoca..\nPersonaggi di talento.\nNEXT rappresenta i seguenti influencer digitali, attori e musicisti sul proprio talent board:"}
{"id": "2263185", "revid": "767487", "url": "https://it.wikipedia.org/wiki?curid=2263185", "title": "Sobieski", "text": "La famiglia Sobieski poi Casa Reale di Sobieski \u00e8 stata una nobile famiglia polacca che annovera tra i suoi membri anche un re di Polonia, Giovanni III Sobieski.\nOrigini.\nSecondo una leggenda di famiglia, non riconosciuta per\u00f2 dalla storia moderna, i Sobieski sarebbero discendenti di Leszek II di Polonia.\nLa famiglia cominci\u00f2 a diventare importante a partire dal XVI secolo, ma divenne tra le pi\u00f9 potenti con il suo maggiore esponente, Giovanni III Sobieski, che verr\u00e0 eletto re di Polonia nel 1674.\nIl primo esponente nobile della famiglia fu Marek, nonno di Giovanni III Sobieski, mentre gli ultimi esponenti furono Jakub Ludwik Sobieski, figlio maggiore di Giovanni, morto nel 1737 e sua figlia Maria Carolina, morta nel 1740.\nGiovanni Sobieski ebbe 14 figli legittimi, ma solo 4 di questi raggiunsero l'et\u00e0 adulta. A parte Jakub, raggiunsero l'et\u00e0 adulta la figlia Teresa Kunegunda (1676-1730), sposata a Massimiliano II Emanuele di Baviera e i due figli maschi minori Aleksander Benedykt (1677-1714) e Konstanty W\u0142adys\u0142aw (1680-1726), che per\u00f2 non ebbero discendenza.\nDiscendenti.\nAttraverso Teresa Cunegonda Sobieska (1676-1730), tra gli attuali discendenti di Giovanni Sobieski, i pi\u00f9 importanti sono Otto d'Asburgo, capo della casa imperiale d'Asburgo fino al 2007 e morto nel 2011, Karl Anselm di Urach (pretendente al trono di Lituania) e Franz di Baviera (attuale pretendente al trono di Baviera).\nSono discendenti di questa famiglia anche l'attore e pittore francese Jean Sobieski e la di lui figlia, l'attrice statunitense Leelee Sobieski."}
{"id": "2263186", "revid": "75421", "url": "https://it.wikipedia.org/wiki?curid=2263186", "title": "Evilive II", "text": ""}
{"id": "2263189", "revid": "228587", "url": "https://it.wikipedia.org/wiki?curid=2263189", "title": "Le pi\u00f9 belle canzoni", "text": ""}
{"id": "2263197", "revid": "287204", "url": "https://it.wikipedia.org/wiki?curid=2263197", "title": "Soo Catwoman", "text": "Storia.\nSoo Catwoman aveva uno stile avanguardistico di vestirsi, come molti punk inglesi degli anni '70. Nel documentario sui Sex Pistols \"The Filth and the Fury\", Johnny Rotten la cita parlando della subcultura punk e la elogia per \"la sua abilit\u00e0, il suo stile e per il suo coraggio (nel look)\".\nIl suo particolare taglio di capelli fu creato nel 1976 da un barbiere ad Ealing. I capelli erano tagliati molto corti intorno ai lati e dietro alla testa, nel tradizionale stile skinhead, ma i due lati erano rialzati, simili alle orecchie di un gatto. Le diverse parti erano tinte con colori differenti (le \"orecchie\" di nero, il resto di bianco).\nHa sempre negato di aver fatto parte del Bromley Contingent, il gruppo di fan dei Sex Pistols che viveva a Bromley, nella periferia di Londra, nonostante sia stata pi\u00f9 volte accostata ad esso.\nLe foto di Soo Catwoman sono tuttora popolari nell'ambiente punk rock. Soo \u00e8 apparsa in molti documentari punk e filmati di concerti. Ha rifiutato di apparire nel film di Malcolm McLaren, \"The Great Rock 'n' Roll Swindle\", perci\u00f2 nel film il suo personaggio \u00e8 stato interpretato da un'attrice, Judy Croll. Al momento risiede a Londra con un figlio e una figlia."}
{"id": "2263198", "revid": "125960778", "url": "https://it.wikipedia.org/wiki?curid=2263198", "title": "Theodorus van der Croon", "text": "Il 22 luglio 1733 fu eletto Arcivescovo di Utrecht dal Capitolo della Cattedrale, e fu successivamente consacrato, come i suoi due predecessori, da Dominique Marie Varlet. La consacrazione ebbe luogo il 28 ottobre 1734 e comport\u00f2 la scomunica latae sententiae per consacratore e consacrato.\nGenealogia episcopale.\nLa genealogia episcopale \u00e8:"}
{"id": "2263200", "revid": "834", "url": "https://it.wikipedia.org/wiki?curid=2263200", "title": "Mim\u00ec Bert\u00e8 (raccolta Platinum Deluxe Butterfly)", "text": ""}
{"id": "2263204", "revid": "287204", "url": "https://it.wikipedia.org/wiki?curid=2263204", "title": "Ritratti (album)", "text": ""}
{"id": "2263206", "revid": "767487", "url": "https://it.wikipedia.org/wiki?curid=2263206", "title": "Ronald Rychlak", "text": "Biografia.\nNel 1980 ha conseguito a pieni voti il bachelor's degree in Economia presso il Wabash College in Indiana, e nel 1983 lo Juris Doctor degree presso la Vanderbilt University School of Law in Tennessee, venendo premiato con l\"'Order of the Coif\" per i risultati conseguiti.\nDopo una breve carriera da avvocato e da collaboratore del giudice di corte d'appello federale Harry Wellford, dal 1987 Rychlak insegna Legge all'Universit\u00e0 del Mississippi, della cui scuola di Legge \u00e8 oggi decano associato per gli affari accademici. \u00c8 membro accademico della Foundation for Defense of Democracies, fondata dopo gli attacchi terroristici dell'11 settembre 2001. Fa inoltre parte dell'Associazione Avvocati Difensori del Mississippi e della \"Society of Catholic Social Scientists\", ed era stato nominato dalla Corte Suprema del Mississippi fra i membri della commissione per la revisione del codice penale del Mississippi.\nNel 2004 fu invitato da George W. Bush a tenere un discorso sul tema della libert\u00e0 di parola in Internet presso l'Organizzazione per la sicurezza e la cooperazione in Europa.\nFa parte della delegazione diplomatica della Santa Sede presso le Nazioni Unite e per la sua attivit\u00e0 diplomatica ha ricevuto tre medaglie dal Vaticano. All'ONU si \u00e8 occupato della creazione di una Corte penale internazionale.\nPubblicazioni.\nRychlak \u00e8 editorialista per diverse riviste giuridiche accademiche e numerosi quotidiani e periodici, tra i quali \"The Washington Post\" e \"The Wall Street Journal\".\n\u00c8 inoltre autore di due saggi sul ruolo della Chiesa cattolica, e in particolare del pontefice Pio XII, nella seconda guerra mondiale, con riferimento soprattutto ai rapporti con il nazismo nel corso della Shoah. Nel 2000 ha pubblicato il volume \"Hitler, the War and the Pope\" (trad. it.: \"Hitler, la Guerra e il Papa\"), considerato dal periodico neoconservatore \"The Weekly Standard\" e dallo storico ebreo David Gil Dalin come \u00abla migliore e la pi\u00f9 accurata delle recenti opere sulla Chiesa durante la Seconda guerra mondiale\u00bb. Nel 2005 ha pubblicato il saggio \"Righteous Gentiles: How Pope Pius XII and the Catholic Church Saved Half a Million Jews from the Nazis\" (trad. it.: \"Giusti tra le nazioni: come Pio XII e la Chiesa cattolica hanno salvato mezzo milione di ebrei dai nazisti\"), per rispondere alle argomentazioni degli storici che accusano la Chiesa cattolica di non essersi impegnata sufficientemente per impedire lo sterminio degli ebrei. Quest'ultimo saggio \u00e8 stato lodato da Padre Peter Gumpel, giudice della causa di canonizzazione di Pio XII, come \u00abil pi\u00f9 completo e documentato libro nel campo\u00bb."}
{"id": "2263212", "revid": "834", "url": "https://it.wikipedia.org/wiki?curid=2263212", "title": "Trilogy Box (Mia Martini)", "text": ""}
{"id": "2263222", "revid": "247222", "url": "https://it.wikipedia.org/wiki?curid=2263222", "title": "Faith (Limp Bizkit)", "text": ""}
{"id": "2263224", "revid": "76963", "url": "https://it.wikipedia.org/wiki?curid=2263224", "title": "Adam W\u0105growicensis", "text": " \nConosciuto solo sotto il suo nome monastico, W\u0105growicensis era membro dell'Ordine Cistercense presso l'abbazia di W\u0105growiec, a nord di Pozna\u0144.\nUn manoscritto per intavolature per organo del 1618 contiene 23 suoi pezzi (si tratta per lo pi\u00f9 fantasie, ricercar e parafrasi liturgiche) e una canzona per organo a lui attribuita \u00e8 inclusa nell'intavolature di Pelplin. Le altre sue composizioni note sono un'altra canzona e alcune composizioni sacre vocali; una \"Sancta et immaculata\" per soprano, tenore e basso continuo e un \"Da pacem\" per 2 tenori e basso continuo (i manoscritti di ambedue sono conservati presso la Biblioteka Jagiello\u0144ska).\nAdam W\u0105growicensis \u00e8 riconosciuto come il pioniere dello stile del primo barocco in Polonia."}
{"id": "2263233", "revid": "767487", "url": "https://it.wikipedia.org/wiki?curid=2263233", "title": "Braccato a vita", "text": "Braccato a vita \u00e8 un film del 1976 diretto da Philippe Mora ed interpretato da Dennis Hopper, basato sulla vita del fuorilegge australiano Dan Morgan."}
{"id": "2263238", "revid": "9512", "url": "https://it.wikipedia.org/wiki?curid=2263238", "title": "Stefano III Brankovi\u0107", "text": ""}
{"id": "2263242", "revid": "838137", "url": "https://it.wikipedia.org/wiki?curid=2263242", "title": "Quinto Appuleio Pansa", "text": "Biografia.\nFu poi console nel 300 a.C., con Marco Valerio Corvo, giunto al quinto consolato. Durante il consolato i Plebei ottennero di poter eleggere quattro pontefici e cinque auguri, da affiancare ai quattro pontefici e quattro auguri patrizi.\nAl comando dell'esercito, inizi\u00f2 l'assedio alla citt\u00e0 umbra di \"Nequinum\" (l'attuale Narni), che verr\u00e0 conquistata l'anno successivo."}
{"id": "2263251", "revid": "1305772", "url": "https://it.wikipedia.org/wiki?curid=2263251", "title": "No problem", "text": ""}
{"id": "2263253", "revid": "6923", "url": "https://it.wikipedia.org/wiki?curid=2263253", "title": "Peter Stevens", "text": "Biografia.\nNasce da una genitori dediti alle arti figurative, mentre un suo zio era giornalista specializzato in motori. Tale cocktail di passioni si fuse e prese forma in maniera inequivocabile nella mente del giovane Peter, il quale, dopo la scuola dell'obbligo, frequent\u00f2 la \"St. Martin's School of Art\" dove si form\u00f2 come scultore e pittore. \nIn seguito frequent\u00f2 il \"Royal College of Art\", dove consegu\u00ec alla fine anche un master in design, al termine del quale intraprese la carriera di docente in design, esperienza che fece parte di una pi\u00f9 lunga collaborazione con l'universit\u00e0 dove si form\u00f2.\nMa gi\u00e0 poco tempo dopo i risultati ottenuti come studente, si affacci\u00f2 al mondo del design automobilistico, cominciando a collezionare una lunga serie di collaborazioni presso alcune delle pi\u00f9 prestigiose Case automobilistiche mondiali, tra cui la Jaguar, la BMW, la Lotus, la Subaru ed il gruppo MG Rover.\nLe pi\u00f9 significative tra queste esperienze sono state quella presso la Lotus, dove Stevens firm\u00f2 la linea di modelli di successo come la Esprit e la Elan M100, quella alla Subaru, dove disegn\u00f2 le famose Impreza 555 WRC, e quella presso il gruppo MG Rover, presso il quale disegn\u00f2 la MG TF, la MG XPower SV e le MG ZR, ZS e ZT, basate rispettivamente sulle Rover 25, 45 e 75.\nAttualmente Peter Stevens \u00e8 consulente in design automobilistico presso varie aziende e marchi automobilistici, tra cui la Lotus, la Subaru e la Mahindra."}
{"id": "2263257", "revid": "124123", "url": "https://it.wikipedia.org/wiki?curid=2263257", "title": "Diego D\u00e1vila", "text": ""}
{"id": "2263258", "revid": "363629", "url": "https://it.wikipedia.org/wiki?curid=2263258", "title": "Geometry of Love", "text": "Geometry of Love \u00e8 il quattordicesimo album in studio di Jean-Michel Jarre, pubblicato nel 2003 dalla Warner Music. Inizialmente sono state pubblicate solo 2000 copie dell'album, ma successivamente \u00e8 stato pubblicato come un normale cd.\nIl disco.\nL'album \u00e8 molto simile al precedente \"Sessions 2000\": entrambi infatti, sono side project di Jarre, ma quest'album mostra sonorit\u00e0 elettroniche pi\u00f9 classiche, rispetto a quelle spiccatamente electro-jazz di Sessions 2000.\nAlcune sonorit\u00e0 dell'album ricordano melodie lounge, ovvero quella musica suonata nelle aree chillout dei locali dance e delle discoteche. Quest'album \u00e8 infatti un omaggio di Jarre al \"Vip Room\", locale di Parigi situato sugli Champs-\u00c9lys\u00e9es.\nNel 2007 l'album \u00e8 stato ripubblicato con l'aggiunta di 7 nuovi brani alla tracklist. Questi sono remix in chiave lounge/chillout di alcuni successi passati di Jarre. In realt\u00e0 questa ripubblicazione pi\u00f9 quelle degli anni successivi alla prima edizione ufficiale, \u00e8 una versione bootleg.\nCopertina.\nLa copertina del disco \u00e8 un'immagine su sfondo giallo della zona pubica dell'attrice Isabel Adjani, fidanzata di Jarre al tempo della pubblicazione dell'album. L'immagine \u00e8 ruotata di 90\u00b0 e riadattata dall'artista francese Ora Ito."}
{"id": "2263259", "revid": "1632387", "url": "https://it.wikipedia.org/wiki?curid=2263259", "title": "Natoli", "text": ""}
{"id": "2263261", "revid": "1505830", "url": "https://it.wikipedia.org/wiki?curid=2263261", "title": "Kim Delaney", "text": "Biografia.\nNata in una famiglia cattolica di origine irlandese, La madre di Delaney era una casalinga e suo padre un alto funzionario sindacale nella United Auto Workers. \u00c8 stata cresciuta cattolica romana. Delaney ha quattro fratelli Ed, John, Keith e Patrick. Mentre frequentava la J. W. Hallahan Catholic Girls High School, ha lavorato come modella per l'agenzia Elite. Dopo la laurea, and\u00f2 a New York e trov\u00f2 lavoro l\u00ec come modella. Allo stesso tempo, ha studiato recitazione con William Esper. \nDelaney \u00e8 nota soprattutto per i ruoli di Jenny Gardner nella soap opera \"La valle dei pini\" e del Detective Diane Russell nella serie televisiva \"New York Police Department\". Ha interpretato una piccola parte nella serie \"The O.C.\" nel ruolo di Rebecca Bloom, il primo amore di Sandy Cohen, nella seconda stagione. Ha un ruolo di primo piano nella serie Army Wives dove interpreta Claudia Joy Holden.\nHa vinto il Premio Emmy nel 1997 come miglior attrice non protagonista.\nVita privata.\nHa alle spalle due matrimoni, con i colleghi Charles Grant (Grant Chambers in \"Beautiful\", 1984 - 1988) e Joseph Cortese (1989 - 1994)."}
{"id": "2263268", "revid": "211345", "url": "https://it.wikipedia.org/wiki?curid=2263268", "title": "Chiesa dei Santissimi Jacopo e Filippo", "text": ""}
{"id": "2263270", "revid": "767487", "url": "https://it.wikipedia.org/wiki?curid=2263270", "title": "Sam Black Church", "text": "I Sam Black Church (noti anche come SBC) sono stati un gruppo hardcore punk appartenente alla scena hardcore di Boston, attivo tra il 1988 e il 2000. La band prendeva il suo nome dalla comunit\u00e0 di Sam Black Church, nella Virginia Occidentale.\nStoria.\nI Sam Black Church erano noti per le loro energiche performance live e per la sua musica, che loro stessi definivano un misto di hardcore punk, heavy metal, e thrash metal, ispirato da Bad Brains, Clutch, Mot\u00f6rhead, Cro-Mags, TREE, Fear e Helmet.\nDopo aver pubblicato i primi tre EP su Taang! Records, i Sam Black Church ruppero con l'etichetta e firmarono con la Wonderdrug Records, con la quale pubblicarono fino allo scioglimento.\nLa band si \u00e8 riunita per un solo live il 22 settembre 2007 al \"Roxy Club\" di Boston, con Unearth, Madball e Darkbuster come \"warm-up\"."}
{"id": "2263272", "revid": "111915585", "url": "https://it.wikipedia.org/wiki?curid=2263272", "title": "Sinfonia n. 27 (Mozart)", "text": "La Sinfonia n. 27 in Sol Maggiore K199/161b di Wolfgang Amadeus Mozart fu composta a Salisburgo nell'aprile del 1773.\n\u00c8 una delle cosiddette \"Sinfonie Salisburghesi\", chiamate cos\u00ec da Alfred Einstein, il quale ipotizz\u00f2 che fossero tutte state commissionate da uno sconosciuto mecenate italiano. Le altre sono le \"n. 22\", \"n. 23\", \"n. 24\" e \"n. 26\".\nStruttura.\nLa sinfonia, secondo Bernhard Paumgartner, possiede un carattere prevalentemente tenero, la cui sonorit\u00e0 potrebbe essere paragonata a quella di un'ouverture per un'opera lirica dal carattere giocoso.\nLa strumentazione prevede due flauti, due corni e archi.\nSono presenti tre movimenti:\nLa composizione quindi si apre con un \"allegro\", giocoso e gioioso, \"pieno di trovate spiritose\". Segue un \"andantino grazioso con sordini\" che richiama le serenate che Mozart aveva frequentemente composto nella sua giovinezza ed \u00e8 costruito attorno ad un tema popolaresco esposto da violini e flauti. L'ultimo movimento, che riprende la gaiezza del primo, \u00e8 un \"presto\" in 3/4, costituito da un tema fugato e da suoni che richiamano una fanfara."}
{"id": "2263283", "revid": "287204", "url": "https://it.wikipedia.org/wiki?curid=2263283", "title": "Diego Davila", "text": ""}
{"id": "2263284", "revid": "76963", "url": "https://it.wikipedia.org/wiki?curid=2263284", "title": "Rachel Ticotin", "text": "Carriera.\nRachel Ticotin nasce nel Bronx (New York) il 1\u00ba novembre del 1958, figlia di Abe Ticotin, un venditore d'auto usate russo di origine ebraica, e di Iris Torres, un'educatrice portoricana. Debutta nel 1978 nel film \"Il re degli zingari\", ma ottiene popolarit\u00e0 nel 1981 con il film \"Bronx 41mo distretto di polizia\", in cui recita al fianco di Paul Newman, e grazie al quale ottiene un ruolo fisso nella serie televisiva della NBC \"Love and Honor\" (1983).\nFra gli altri ruoli importanti interpretati dalla Ticotin si possono ricordare quelli in \"Prognosi riservata\" (1987), \"Atto di forza\" (1990), \"Un giorno di ordinaria follia\" (1993), \"Don Juan De Marco maestro d'amore\" (1995) e \"Con Air\" (1997), grazie al quale l'attrice ha ricevuto un Alma Award.\nNel corso della sua carriera la Ticotin ha recitato in oltre 40 produzioni, ed ha avuto un ruolo nella seconda stagione del popolare serial TV \"Lost\".\nVita privata.\nLa Ticotin \u00e8 stata sposata dal 1983 al 1989 con l'attore David Caruso, dal quale ha avuto una figlia, Greta, nata nel 1984. Nel 1998 ha sposato l'attore Peter Strauss."}
{"id": "2263299", "revid": "77332", "url": "https://it.wikipedia.org/wiki?curid=2263299", "title": "Giusti fra le nazioni", "text": ""}
{"id": "2263302", "revid": "254059", "url": "https://it.wikipedia.org/wiki?curid=2263302", "title": "Diego Fern\u00e1ndez de C\u00f3rdoba", "text": "Vicer\u00e9 della Nuova Spagna.\nFern\u00e1ndez de C\u00f3rdoba fu nominato vicer\u00e9 della Nuova Spagna da re Filippo III.\nDurante i primi tempi del suo mandato in Nuova Spagna, invi\u00f2 il capitano Diego Mart\u00ednez de Hurd\u00e1iz a soffocare una rivolta dei Tehuechi a Sinaloa. Mart\u00ednez de Hurd\u00e1iz riusc\u00ec nell'impresa dopo numerose battaglie. Il vicer\u00e9 fond\u00f2 anche numerose citt\u00e0, quali Lerma (1613), C\u00f3rdoba (1618) e Guadalc\u00e1zar (1620). C\u00f3rdoba, che prendeva da lui il nome, fu fondata in parte per aiutare a sconfiggere le bande di predoni di schiavi neri che attaccavano le carovane in transito tra Veracruz e Citt\u00e0 del Messico. Complet\u00f2 anche la costruzione del Forte di San Diego ad Acapulco.\nNel 1616 la costruzione del sistema di drenaggio della valle del Messico, i cui lavori erano sospesi dal 1614, fu ripresa. Re Filippo scelse l'idrografo olandese Adri\u00e1n Boot per analizzare la situazione. Boot aveva gi\u00e0 costruito numerosi sistemi simili in Francia. Viaggi\u00f2 fino a Citt\u00e0 del Messico (con un salario di 100 ducati al mese) trovando il lavoro gi\u00e0 completato. La sua opinione fu che non sarebbe servito per drenare i laghi, ma che si sarebbe potuto utilizzare per deviare il R\u00edo Cuautitl\u00e1n, causa principale delle annuali alluvioni. L'ingegnere Enrico Mart\u00ednez si offr\u00ec di completare la deviazione con 300 uomini e 100\u00a0000 pesos, ma i lavori furono sospesi in attesa dell'accettazione del re.\nIl 16 novembre 1616, scoppi\u00f2 un'altra insurrezione indiana particolarmente sanguinosa, stavolta tra Tepehuani e le trib\u00f9 vicine del nord. La rivolta era guidata da un cacique che affermava di essere il Figlio del Sole ed il Dio del Cielo e della Terra. I ribelli uccisero alcuni missionari gesuiti e 200 spagnoli e mestizos. Il governatore di Durango, grazie all'aiuto mandato del vicer\u00e9, mise insieme una milizia. Dopo tre mesi di intensa lotta i ribelli furono sconfitti.\nSempre nel 1616 la siccit\u00e0 port\u00f2 al mancato raccolto di grano ed alla carestia in Nuova Spagna. Nel 1620 un incendio distrusse buona parte di Veracruz.\nFern\u00e1ndez miglior\u00f2 le fognature e l'impianto idrico di Citt\u00e0 del Messico, completando l'acquedotto che collegava la citt\u00e0 a Chapultepec nel 1620. Questo acquedotto era formato da 900 archi. Istitu\u00ec un tribunale per giudicare vendita, acquisto e tassazione del mercurio, che le miniere della Nuova Spagna avevano iniziato a produrre. A causa di queste opere si merit\u00f2 il soprannome di \"el Buen Virrey\" (il Buon Vicer\u00e9).\nVicer\u00e9 del Per\u00f9.\nIn Per\u00f9, Fern\u00e1ndez riform\u00f2 il sistema fiscale ponendo fine alla rivalit\u00e0 familiare che insanguinava il territorio. Fortific\u00f2 Lima contro gli attacchi dei pirati. Nel 1629 rinunci\u00f2 all'incarico tornando in Spagna, dove mor\u00ec l'anno seguente."}
{"id": "2263303", "revid": "44627", "url": "https://it.wikipedia.org/wiki?curid=2263303", "title": "Forma differenziale esatta", "text": ""}
{"id": "2263304", "revid": "287204", "url": "https://it.wikipedia.org/wiki?curid=2263304", "title": "Diego Fernandez de Cordoba", "text": ""}
{"id": "2263306", "revid": "44627", "url": "https://it.wikipedia.org/wiki?curid=2263306", "title": "Forma differenziale chiusa", "text": ""}
{"id": "2263308", "revid": "438678", "url": "https://it.wikipedia.org/wiki?curid=2263308", "title": "Capacit\u00e0 (matematica)", "text": "Una capacit\u00e0, detta anche probabilit\u00e0 non additiva, \u00e8 una funzione di insieme formula_1 definita su un'algebra formula_2 di sottoinsiemi di un insieme formula_3 che gode delle seguenti propriet\u00e0:\nInfine deve soddisfare la seguente propriet\u00e0:\nA differenza della misura di probabilit\u00e0 non \u00e8 richiesta l'additivit\u00e0.\nPropriet\u00e0 di una capacit\u00e0.\nPoich\u00e9 non \u00e8 richiesta l'additivit\u00e0, la seguente propriet\u00e0\nper formula_9, generalmente non \u00e8 soddisfatta in senso stretto. Infatti si dice che una capacit\u00e0 \u00e8 \"concava\" se\no che \u00e8 \"convessa\" se\nAmbiti di applicazione.\nLe capacit\u00e0 sono usate nell'integrale di Choquet e nella teoria delle decisioni dove costituiscono la base del modello di Schmeidler."}
{"id": "2263309", "revid": "1818965", "url": "https://it.wikipedia.org/wiki?curid=2263309", "title": "M\u00e9tamorphoses", "text": "M\u00e9tamorphoses \u00e8 il dodicesimo album in studio del compositore francese Jean-Michel Jarre, pubblicato nel 2000 dalla Disques Dreyfus.\nIl disco.\nL'album avrebbe dovuto essere originariamente prodotto con il contributo dei Kraftwerk, band tedesca, ma in seguito ad alcuni conflitti la collaborazione venne annullata.\nPer la prima volta nella sua carriera (eccezion fatta per Zoolook, dove per\u00f2 le voci erano in gran parte campionate), Jarre ha incentrato un album sull'uso della voce (in qualche brano la sua stessa, filtrata attraverso un vocoder). Tra gli ospiti vocali vi sono Natacha Atlas (in \"C'est la Vie\"), Laurie Anderson (in \"Je Me Souviens\", seconda collaborazione dopo quella in Zoolook) e Sharon Corr (\"Rendez-vous \u00e0 Paris\")."}
{"id": "2263314", "revid": "767487", "url": "https://it.wikipedia.org/wiki?curid=2263314", "title": "Forma chiusa", "text": "In matematica, per forma chiusa pu\u00f2 intendersi:\nIn musica:"}
{"id": "2263315", "revid": "287204", "url": "https://it.wikipedia.org/wiki?curid=2263315", "title": "Citroen C-Crosser", "text": ""}
{"id": "2263318", "revid": "599013", "url": "https://it.wikipedia.org/wiki?curid=2263318", "title": "Citro\u00e8n C-Crosser", "text": ""}
{"id": "2263319", "revid": "729019", "url": "https://it.wikipedia.org/wiki?curid=2263319", "title": "Archimede Mischi", "text": "Biografia.\nNacque a Forl\u00ec, il 26 marzo 1885, figlio di Ulisse e Rosa Silvagni. Arruolatosi nel Regio Esercito nel novembre 1894 fu ammesso a frequentare la Regia Accademia Militare di Fanteria e Cavalleria di Modena da cui usc\u00ec con il grado di sottotenente, assegnato all'arma di fanteria in forza al 1\u00ba Reggimento \"Granatieri di Sardegna\". Nel 1908 ricevette una menzione onorevole per l'opera di soccorso prestata alla popolazione di Messina colpite dal terremoto. Promosso tenente nel luglio 1909, a partire dal settembre 1912 oper\u00f2 in Libia con il battaglione granatieri, rientrando in Patria nel luglio del 1913. Nel settembre dello stesso anno entr\u00f2 in servizio presso il 6\u00ba Reggimento fanteria della Brigata Aosta, e il 28 dicembre successivo convol\u00f2 a nozze con la signorina Michela Vitrano, dalla quale ebbe due figli. Destinato al 19\u00ba Reggimento fanteria, fu promosso capitano nel dicembre 1914, e nel gennaio successivo fu trasferito al 142\u00ba Reggimento fanteria della Brigata Catanzaro dove prestava servizio all'atto dell'entrata in guerra del Regno d'Italia, avvenuta il 24 maggio.\nSi distinse subito il 26 luglio a Castelnuovo del Carso, dove fu decorato con la prima Medaglia d'argento al valor militare; e temporaneamente al comando di un battaglione, fu decorato con una seconda Medaglia d\u2019argento per i combattimenti avvenuti, tra il 21 ottobre e il 1\u00ba novembre 1915, a Bosco Cappuccio, dove rimase di nuovo ferito e ottenne la promozione a maggiore per merito di guerra. Il 6 agosto 1916, sul Monte San Michele, fu ferito per la terza volta, questa volta alla spalla sinistra, meritandosi la concessione di una terza Medaglia d'argento e, nel mese di ottobre, per essersi particolare distinto nella difesa del Monte Cengio, fu insignito della Croce di Cavaliere dell'Ordine militare di Savoia. Il 26 gennaio 1917 pass\u00f2 in forza al 90\u00ba Reggimento fanteria della Brigata Salerno, comandandone un battaglione rinforzato durante l'attacco alle trincee nemiche site a Hudi Log (Monte Ermada), sul Carso, venendo decorato con la quarta Medaglia d'argento al valor militare e riportando una ferita al braccio sinistro che gli caus\u00f2 una permanente invalidit\u00e0. Ricoverato in un ospedale militare, il 25 novembre fu promosso tenente colonnello e il 3 luglio 1917 fu assegnato in servizio presso il deposito fanteria di Genova. Successivamente le sue precarie condizioni di salute lo obbligarono a un lungo periodo di permanenza presso il centro fisioterapico del VII Corpo di armata, durata dal 14 agosto 1918 al 6 dicembre 1919.\nIl 6 dicembre 1919 fu assegnato in servizio presso il deposito dell'81\u00ba Reggimento fanteria \"Torino\" di guarnigione a Roma, messo a disposizione del Ministero degli interni, venendo temporaneamente trasferito al 226\u00ba Reggimento fanteria in data 19 ottobre 1920 e, dieci giorni dopo, al 6\u00ba Reggimento fanteria di stanza a Palermo. A Palermo il 7 luglio 1921 fu nominato giudice supplente presso il Tribunale militare speciale, mantenendo questo incarico fino al 4 maggio 1924. Il 22 ottobre 1922 venne assegnato alla locale Scuola allievi ufficiali di complemento e sottufficiali dove rimase fino al 14 marzo 1926 quando, a domanda, fu posto in aspettativa per la riduzione dei quadri. Posto in posizione ausiliaria, il 2 febbraio 1927 fu promosso colonnello e il 27 aprile successivo, con il grado equivalente di console, entr\u00f2 nella Milizia Volontaria Sicurezza Nazionale assumendo il comando della 171\u00aa Legione CC.NN. \"Vespri di Palermo\". Fece domanda di partire per la Libia, al fine di partecipare alle operazioni di riconquista della colonia, ma non fu accontentato. Nel 1928 incontr\u00f2 per la prima volta Benito Mussolini a Roma, che lo incaric\u00f2 di riorganizzare la 82\u00aa Legione CC.NN. \"Benito Mussolini\" di Forl\u00ec, incarico che port\u00f2 a termine nonostante alcune resistenze dell'ambiente politico locale. Nel gennaio 1929 entr\u00f2 a far parte del Direttorio federale, e nel settembre dello stesso anno divenne presidente della Federazione provinciale dei combattenti. Nel marzo 1930 fu nuovamente ricevuto da Mussolini, al quale espresse di nuovo il desiderio di partire per la Libia, ma il Duce lo destin\u00f2 al comando della 80\u00aa Legione CC.NN. \"Alessandro Farnese\" di Parma.\nNell'ottobre 1932 venne richiamato in servizio temporaneo presso il Regio Esercito per conto e a disposizione del Ministero delle Colonie, venendo inviato in Cirenaica al comando della 2\u00aa Legione libica della MVSN \"Berenice\". In Libia, tuttavia, le operazioni belliche per la riconquista della colonia erano terminate ed egli prest\u00f2 servizio di guarnigione coloniale, e nel settembre 1934 fu promosso console generale della Milizia e, il 20 giugno 1935, divenne generale di brigata del Regio Esercito per meriti eccezionali.\nIn vista dello scoppio della guerra d'Etiopia, il 3 giugno 1935 fu destinato, in qualit\u00e0 di vicecomandante, a prestare servizio presso la 3\u00aa Divisione CC.NN. \"21 aprile\", sbarcando in Eritrea il 12 settembre. Durante le operazioni belliche si distinse particolarmente il 29 febbraio 1936 ad Acab Saat, venendo decorato con la quinta Medaglia d\u2019argento al valor militare. Dopo la fine delle ostilit\u00e0 rimase Africa Orientale, assumendo il comando, il 25 settembre 1936, della 6\u00aa Divisione CC.NN. \"Tevere\" con cui partecip\u00f2 alle operazioni contro le truppe fedeli a Ras Dest\u00e0. Promosso successivamente luogotenente generale della MVSN il 21 giugno 1937, e generale di divisione dell\u2019esercito a novembre, nel mese di dicembre assunse l'incarico di Ispettore delle Camicie nere in Africa Orientale Italiana reggendo al contempo il comando della 6\u00aa Brigata mista CC.NN. \"Tevere\". Durante la sua permanenza in A.O.I. svolse anche mansioni politico-amministrative quale commissario, dapprima a Moggio e poi a Dessi\u00e8.\nRientrato in Italia il 1\u00ba settembre 1938, nel maggio dell'anno successivo fu nominato comandante della Milizia confinaria, il cui come compito istituzionale era la sorveglianza delle frontiere terrestri del Regno per impedire espatri e ingressi clandestini, che aveva il comando a Torino e disponeva di quattro legioni dislocate lungo tutto l'arco alpino con complessivi 120 ufficiali e 2.200 tra sottufficiali e militi. Tranne un periodo tra il gennaio e l'ottobre 1941, in cui fu distaccato come ufficiale di collegamento della Milizia presso l'11\u00aa Armata, sul fronte greco-albanese, fu comandante della Milizia confinaria sino al 1943. Promosso generale di corpo d'armata il 1 gennaio 1942, durante la fase finale del suo periodo di comando la Milizia confinaria fu impegnata in numerosi scontri, con i partigiani jugoslavi nella Venezia Giulia e nelle zone annesse di Fiume e Lubiana.\nPoco dopo la caduta del fascismo, il 9 agosto 1943, lasci\u00f2 il comando della Milizia confinaria passando a disposizione del comando generale della Milizia. Dopo la firma dell'armistizio dell'8 settembre 1943 si present\u00f2, a Roma, al Maresciallo d'Italia Rodolfo Graziani che il 3 ottobre lo nomin\u00f2 Comandante dell'arma dei carabinieri, incarico assunto il giorno successivo. Lasci\u00f2 la Capitale per conferire con Mussolini, che al momento si trovava alla Rocca delle Caminate, sia per motivi personali, ed era assente da Roma quando, il giorno 6, il comando tedesco impose alle locali autorit\u00e0 militari della Repubblica Sociale Italiana (RSI) il disarmo e l'internamento in Germania dei carabinieri che risultavano presenti nella Capitale. La notizia dell\u2019accaduto, diffusasi in tutta Italia, rese molto difficili i suoi tentativi di inserire l\u2019Arma nella nuova realt\u00e0 politica. Nonostante i suoi contatti con il Duce e con Karl Wolff, l'8 dicembre fu istituita la Guardia Nazionale Repubblicana dove dovevano confluire i reparti della Milizia Volontaria Sicurezza Nazionale, dei Carabinieri e della Polizia dell'Africa Italiana. Nei mesi successivi ricopr\u00ec una posizione defilata presso l'Ufficio stralcio dei carabinieri, venendo nominato il 2 gennaio 1944 presidente della commissione incaricata della revisione dei quadri degli ufficiali del Regio Esercito che volevano transitare nel neocostituito Esercito Nazionale Repubblicano. Il 14 maggio, ammalatosi il Capo di stato maggiore dell'ENR generale Gastone Gambara egli fu destinato a sostituirlo. Non avendo frequentato la Scuola di guerra, n\u00e9 alcun altro corso sostitutivo, si sentiva impreparato a ricoprire tale incarico, data anche la posizione subalterna delle forze armate della RSI rispetto ai comandi tedeschi. Lo Stato maggiore repubblichino, per quanto atteneva ai piani operativi e all'impiego delle truppe al fronte contro gli Alleati, non aveva alcuna autonomia e i suoi sforzi si orientarono principalmente al contrasto dell'attivit\u00e0 partigiana. Alla fine di luglio, pur conservando la carica di Capo di stato maggiore, ebbe l'ordine diretto da Graziani di \"normalizzare\" il Piemonte utilizzando una divisione che sarebbe stata appositamente costituita a tale scopo. In tale regione esercit\u00f2 prevalentemente la sua attivit\u00e0, continuando comunque a tenere una serie di rapporti con i comandanti delle altre zone militari, e cercando di mantenere l'unit\u00e0 di indirizzo dei diversi reparti attraverso una serie di ispezioni, l'ultima delle quali, svoltasi a fine del marzo 1945, presso le truppe, sotto il comando tedesco, dislocate lungo il litorale adriatico.\nRipiegato da Milano a Lecco, contrario al \"Ridotto della Valtellina\", il 25 aprile 1945 tent\u00f2 il suicidio tagliandosi le vene presso l'Albergo Moderno. Ricoverato in ospedale in stato di coma, appena ripresosi fu rinchiuso nel Campo di concentramento di Coltano e poi consegnato dagli Alleati alle autorit\u00e0 italiane. Rinviato a giudizio davanti alla Corte di assise speciale di Torino per una serie di reati legati alla sua attivit\u00e0 nella RSI, e al suo comando in Piemonte, il 3 giugno 1947 chiese ed ottenne che la Corte di cassazione spostasse il suo processo, per legittima suspicione, presso la sezione speciale della Corte di assise di Roma. Il processo fu celebrato tra il 13 novembre e il 3 dicembre 1947, con il pubblico ministero che richiese la pena di morte. La sentenza, che lo proscioglieva da alcuni capi di imputazione, lo condann\u00f2 a diciotto anni di carcere, di cui sei gli furono condonati, oltre alle pene accessorie. Rinchiuso nel carcere militare di Forte Boccea, un successivo ricorso in Corte di Cassazione fu respinto il 27 aprile 1949, ed egli venne definitivamente scarcerato nel gennaio 1950. Proseguendo l'iter giudiziario dei suoi ricorsi, il 3 giugno 1952 ricevette la piena riabilitazione dalla Corte di appello di Roma, e il 18 ottobre 1955 la Corte di cassazione annull\u00f2 la sentenza emessa nel 1947 \"per non aver commesso il fatto\". Stabilitosi a Forl\u00ec si iscrisse alla locale sezione del Movimento Sociale Italiano, spegnendosi nella sua citt\u00e0 il 15 agosto 1970."}
{"id": "2263322", "revid": "1543377", "url": "https://it.wikipedia.org/wiki?curid=2263322", "title": "Selezione parentale", "text": "Con il termine di selezione parentale (in inglese \"kin selection\") si definisce nel campo della biologia evolutiva e della sociobiologia il meccanismo di selezione su base evoluzionista che ha portato all'affermazione dei modelli di comportamento in cui un soggetto/organismo rinuncia ad una parte di proprie risorse (tempo e/o energie) o si assume un determinato rischio per fornire un beneficio ad un altro soggetto/organismo con cui possiede un legame di parentela ravvicinato, allo scopo di favorire la trasmissione preferenziale della propria linea genetica. Si tratta di uno dei meccanismi selettivi che hanno dato origine ai comportamenti altruistici su base parentale nel mondo animale e dunque anche nell'uomo.\nOrigini della teoria.\nGi\u00e0 Charles Darwin ne \"L'origine delle specie\" faceva notare che il comportamento altruistico negli insetti sociali poteva essere spiegato efficacemente estendendo il concetto di selezione individuale all'ambito familiare. Furono poi Ronald Fisher e J. B. S. Haldane i primi a tentare un approccio matematico al problema, operazione che William Donald Hamilton svilupp\u00f2 rigorosamente in due famose pubblicazioni nel 1963 e 1964, proponendo quella che \u00e8 stata poi definita \"regola di Hamilton\". Il termine \"selezione parentale\" (\"kin selection\") lo si deve probabilmente a John Maynard Smith.\nSelezione parentale e gene egoista.\nIl ragionamento alla base della selezione parentale pu\u00f2 essere visto come una logica conseguenza della teoria evoluzionistica del \"gene egoista\", nata dagli studi di George C. Williams, efficacemente divulgata da Richard Dawkins nel libro \"Il gene egoista\", che individua nel gene l'elemento base che tende a propagarsi nel corso delle generazioni tramite la produzione di copie esatte di se stesso, e non l'individuo o l'essere vivente, sempre diverso con il succedersi delle generazioni (eccezion fatta per il fenomeno dei gemelli). L'essere vivente, secondo questa prospettiva gene-centrica della teoria evolutiva, altro non \u00e8 che un fenotipo estremamente complesso, generato grazie alla sintesi organica di proteine codificate dal genotipo di quel determinato individuo, ossia dall'insieme dei suoi geni. E sono proprio i geni che ne costituiscono l'essenza biologica e quindi, in conclusione, l'unit\u00e0 di sopravvivenza di base. Tali geni tendono a produrre fenotipi che assicurino la perpetuazione del maggior numero di copie di se stessi, attraverso meccanismi di tipo biologico, psicologico, nonch\u00e9, come arguito sempre dallo stesso Dawkins nel suo saggio \"Il fenotipo esteso\", addirittura culturali, come frutto dell'encefalo e, quindi, dell'unit\u00e0 biologica dell'animale. L'essere vivente, da un punto di vista evoluzionistico, non \u00e8 che un meccanismo atto a passare alle generazioni successive il maggior numero di copie del maggior numero dei propri geni. In questo quadro la parentela stretta diventa la migliore garanzia per la trasmissione di un maggior numero possibile di geni in comune. Una postilla a parte si apre con la tematica dell'incesto, ossia della riproduzione tra due individui che condividono troppi geni tra di loro e, quindi, possiedono un alto rischio di far venire alla luce come dominanti nel neonato malattie genetiche talvolta latenti in quanto recessive. A questo proposito, molti studiosi, tra cui lo stesso Dawkins, suggeriscono che il tab\u00f9 dell'incesto sia riconducibile all'istinto naturale atto ad evitare la riproduzione con parenti eccessivamente stretti.\nRegola di Hamilton.\nLa regola di Hamilton formalizza matematicamente il concetto di selezione parentale, indicando quando un gene che esprime un comportamento di tipo altruistico pu\u00f2 diffondersi.\nformula_1\ndove \nStudi effettuati con simulazioni e, pi\u00f9 recentemente, utilizzando robot programmati appositamente per interagire in ambienti controllati, hanno fornito dimostrazioni della validit\u00e0 di questa regola.\nSelezione parentale e fitness inclusiva.\nIl concetto di selezione parentale \u00e8 collegato all'affine concetto di \"fitness inclusiva\" elaborato sempre da William Donald Hamilton nel 1965. Per \"fitness\", in ambito biologico ed evoluzionistico ci si riferisce alle capacit\u00e0 di adattamento che portano un essere vivente ad essere maggiormente adattabile all'ambiente circostante e, quindi, ad aumentare le sue probabilit\u00e0 di successo evolutivo, ossia di riprodursi. La fitness inclusiva \u00e8 rappresentata dalla somma della \"fitness diretta\" dell'individuo, cio\u00e8 il numero di figli generati in proprio, e della \"fitness indiretta\", cio\u00e8 il numero di figli generati da parenti pi\u00f9 o meno stretti grazie all'azione altruistica dell'individuo. La fitness inclusiva dell'individuo altruista sar\u00e0 tanto maggiore quanto maggiore \u00e8 il suo coefficiente di parentela con l'individuo aiutato, cio\u00e8 quanto maggiore sar\u00e0 la frazione di geni condivisi tra i due individui per effetto di una comune discendenza. Ad esempio tra genitori e figli il coefficiente di parentela \u00e8 0,5 e ci\u00f2 significa che padre e figlio condividono il 50% dei geni; tra fratelli \u00e8 ancora 0,5, mentre tra nonno e nipote o tra fratellastri \u00e8 solo 0,25, che corrisponde al 25% di probabilit\u00e0 media di condividere dei geni in comune. Questo spiega il motivo per cui molti dei comportamenti altruistici che gli individui manifestano nel corso della loro vita sono soprattutto diretti verso i parenti stretti, perch\u00e9 in tal modo l'altruista pu\u00f2 incrementare indirettamente la trasmissione del proprio patrimonio genetico alle future generazioni. I geni che codificano l'altruismo verso i parenti tendono quindi ad espandersi nella popolazione per effetto del numero di discendenti che possiedono tali geni. L'altruismo preferenziale verso i parenti o nepotismo \u00e8 quindi una \"strategia evolutivamente stabile\" (vedi John Maynard Smith) osservabile in tutti gli animali e in particolare nelle specie eusociali di insetti (api, formiche, termiti).\nEsempi.\nIn accordo a questa teoria, tutti i comportamenti di protezione dei piccoli e di cure parentali, e gli adattamenti fisiologici correlati presenti in natura possono essere ricondotti al meccanismo della selezione parentale. Riguardo ai rapporti altruisti meno comuni che si ritrovano al di fuori dell'ambito del rapporto genitori-figli, esempi particolarmente significativi li si ritrova negli insetti eusociali, nonch\u00e9 all'interno dello stesso consorzio umano, specialmente in tempo di estrema globalizzazione: secondo i neoevoluzionisti, infatti, tra cui di particolare autorevolezza gode Pierre Van Den Berghe, in una societ\u00e0 etnicamente sempre pi\u00f9 differenziata, tende ad emergere in maniera sempre pi\u00f9 intensa, sebbene talvolta non chiaramente percettibile, il fenomeno del nepotismo etnico, causato appunto dal meccanismo della selezione parentale: un individuo medio tender\u00e0, in ultima analisi, a favorire maggiormente, in un contesto di competizione per le risorse sempre pi\u00f9 caratterizzato da marcatori interetnici, coloro che egli reputer\u00e0, da un punto di vista fenotipico, geneticamente a lui pi\u00f9 simili, diminuendo il grado di investimento delle proprie risorse in termini altruistici in cerchi concentrici, dalla famiglia stretta a quella allargata, passando per l'etnia, fino ad arrivare al limite estremo dell'umanit\u00e0 (per una esposizione pi\u00f9 dettagliata di questa teoria, vd. Van Den Berghe, 1987).\nUna dimostrazione particolarmente significativa della validit\u00e0 di questo concetto nei gruppi sociali umani pu\u00f2 essere desunto dalle situazioni di estrema competizione che si verificano nei casi di calamit\u00e0. Analizzando due casi famosi nella storia americana, quello dei primi coloni sbarcati nel 1620 con la nave Mayflower, e quello della Spedizione Donner, che ebbero una mortalit\u00e0 in entrambi i casi vicina al 50%, risulta che le perdite maggiori si ebbero tra chi viaggiava da solo, mentre si salvarono in maggior percentuale gli appartenenti a gruppi familiari."}
{"id": "2263323", "revid": "287204", "url": "https://it.wikipedia.org/wiki?curid=2263323", "title": "Oxygene 7-13", "text": ""}
{"id": "2263328", "revid": "1543377", "url": "https://it.wikipedia.org/wiki?curid=2263328", "title": "Palorcio", "text": "Il palorcio \u00e8 un tipo di impianto di trasporto a fune di tipo estremamente semplificato, molto simile ad una teleferica. \nNella sua semplicit\u00e0 si pu\u00f2 considerare l'antenato di tutti i sistemi di funivia aerea. In Svizzera italiana viene chiamato filo a sbalzo.\nDescrizione.\nIl \"palorcio\", termine la cui etimologia rimanda al greco \"p\u00e1rolkos\", \u00e8 costituito essenzialmente di una fune stesa tra due punti di attacco, posti a differente altezza, sulla quale viene fatto scendere per gravit\u00e0, mediante carrucole, un contenitore o un piano di carico.\nPer essere definito palorcio \u00e8 essenziale che l'impianto sia a semplice filo e senza sostegni intermedi. \nPu\u00f2 essere di qualunque lunghezza e per carichi non superiori a 50\u00a0kg o, se la fune \u00e8 metallica, di 100\u00a0kg.\nViene utilizzato per lo spostamento a valle di legna o di altri prodotti agricoli e forestali dell'economia della montagna; non deve avere alcun tipo di motorizzazione e deve trasportare un solo carico per volta."}
{"id": "2263330", "revid": "144796", "url": "https://it.wikipedia.org/wiki?curid=2263330", "title": "Marsilio Landriani (vescovo)", "text": "Biografia.\nMarsilio nacque a Milano nel 1528 in seno alla nobile casata dei Landriani. Suo padre Orazio era conte di Vidigulfo, mentre sua madre era Anna Visconti. Suo fratello Fabrizio diventer\u00e0 vescovo di Pavia, mentre un altro suo fratello, Glicerio, mor\u00ec a Roma in concetto di santit\u00e0. Per volont\u00e0 della sua famiglia, venne indirizzato alla carriera ecclesiastica, entrando nei teatini. In questo ordine, divenne ben presto abate del Monastero di Sant'Antonio di Milano che era il pi\u00f9 importante dell'Italia settentrionale.\nNominato nunzio apostolico in Francia nel 1591 divenne nel contempo protonotario apostolico. Fu eletto vescovo di Vigevano il 10 novembre 1593. Nella sua diocesi si prodig\u00f2 subito per una migliore gestione degli affari ecclesiastici, convocando gi\u00e0 dal 1595 un sinodo diocesano.\nNominato da papa Clemente VIII governatore di Bologna e poi della Provincia di Romagna nel 1602, fu costretto a servirsi dei canonici vigevanesi per amministrare a distanza la propria diocesi sotto la sovrintendenza di mons. Sebastiano Cattaneo, gi\u00e0 vescovo di Chiemsee, il quale avrebbe avuto diritto a succedergli se non fosse defunto il giorno stesso della morte del vescovo di Vigevano.\nMarsilio Landriano mor\u00ec a Milano il 28 aprile 1609 e fu sepolto nella chiesa cittadina di Sant'Eustorgio.\nGenealogia episcopale.\nLa genealogia episcopale \u00e8:"}
{"id": "2263331", "revid": "913245", "url": "https://it.wikipedia.org/wiki?curid=2263331", "title": "Darvis Patton", "text": ""}
{"id": "2263335", "revid": "287204", "url": "https://it.wikipedia.org/wiki?curid=2263335", "title": "Chronologie", "text": "Chronologie \u00e8 il decimo album in studio del musicista francese Jean-Michel Jarre, pubblicato nel 1993 dalla Disques Dreyfus.\nIl disco.\n\u00c8 dedicato al saggio di divulgazione scientifica \"Dal big bang ai buchi neri. Breve storia del tempo\" di Stephen Hawking. I brani \"Chronologie Part 4\" e \"Chronologie Part 5\" sono state inizialmente composte per la compagnia di orologi svizzera Swatch. Lo stile di \"Chronologie Part 1\" \u00e8 ispirato ad un nuovo movimento musicale elettronico che si \u00e8 sviluppato intorno al 1989."}
{"id": "2263338", "revid": "19933", "url": "https://it.wikipedia.org/wiki?curid=2263338", "title": "Idrografo", "text": ""}
{"id": "2263340", "revid": "125687566", "url": "https://it.wikipedia.org/wiki?curid=2263340", "title": "Ceratotherium simum cottoni", "text": "Il rinoceronte bianco settentrionale (Ceratotherium simum cottoni ) \u00e8 una delle due sottospecie di rinoceronte bianco, nonch\u00e9 membro della famiglia dei Rinocerotidi.\nQuesta sottospecie vive nelle praterie di erba alta e nella savana. Secondo stime della IUCN, questi animali sono probabilmente estinti allo stato selvatico: nel marzo del 2018 rimanevano solamente tre esemplari (2 femmine e 1 maschio) ancora in vita, di propriet\u00e0 dello zoo di Dv\u016fr Kr\u00e1lov\u00e9, in Repubblica Ceca, ma trasferiti in Kenya dal 2009.. Di questa sottospecie per\u00f2 non \u00e8 stata confermata l'estinzione in Repubblica Democratica del Congo e Sudan del Sud, in quanto continuano a giungere segnalazioni di possibili avvistamenti specialmente dal Sudan del Sud, ancora in attesa di conferma.\nIn anni recenti, lo zoo di Dv\u016fr Kr\u00e1lov\u00e9 ha ospitato altri due esemplari, deceduti rispettivamente nel maggio del 2011 e luglio 2015. Altri due esemplari hanno fatto parte del San Diego Wild Animal Park: un maschio di nome Angalifu \u00e8 deceduto nel dicembre del 2014, mentre una femmina di nome Nola \u00e8 morta il 22 novembre 2015. Nel tentativo di preservare la sottospecie, alcuni ricercatori hanno lavorato allo sviluppo di embrioni di rinoceronte bianco meridionale del Sudafrica da impiantare nelle ultime femmine rimaste, senza per\u00f2 avere successo.\nDescrizione.\nIl rinoceronte bianco settentrionale ha un aspetto simile ai rinoceronti dell'africa del sud, ma presenta un minore dimorfismo sessuale e risulta di dimensioni mediamente pi\u00f9 piccole rispetto alla sottospecie meridionale, con un peso che si aggira intorno ai 1400-1600 kg nei maschi adulti e 1400-1500 kg nelle femmine. Tra le altre caratteristiche che lo differenziano dalla sottospecie nominale figurano il dorso meno concavo, meno peli corporei, il corno mediamente pi\u00f9 corto e orecchie e coda generalmente pi\u00f9 pelose. La lunghezza del corpo negli adulti non supera i 270 cm. Alcuni studi indicano che questa sottospecie presenti zampe pi\u00f9 ampie adatte allo spostamento in ambienti particolarmente umidi e fangosi, assai comuni nelle aree abitate da questo rinoceronte.\nPopolazione.\nIl rinoceronte bianco settentrionale, in passato, viveva in Uganda, Ciad, Sudan, parte della Repubblica Centrafricana e Repubblica Democratica del Congo. Tra il 1970 e il 1980 la popolazione di questa sottospecie si ridusse drasticamente da 500 a soli 15 esemplari.\nNel 2005 l'ultima popolazione selvatica sopravvissuta del rinoceronte bianco settentrionale si trovava nel Parco nazionale di Garamba, situato nella Repubblica Democratica del Congo. Tuttavia le continue guerre civili e la distruzione causata da esse provocarono molta preoccupazione per lo stato di quest'ultimo gruppo di rinoceronti sopravvissuto.\nNell'agosto 2005 una ricerca effettuata sotto la direzione dell'African Parks Foundation e dell'African Rhino Specialist Group (ARSG) individu\u00f2 per\u00f2 solo 4 esemplari nel territorio congolese, un maschio adulto solitario e un gruppo di 3 rinoceronti formato da un maschio e due femmine adulte. Il tentativo di salvataggio fall\u00ec durante le primi fasi del trasferimento, quando i bracconieri riuscirono ad uccidere i quattro rinoceronti. Nel giugno del 2008 venne rivelato che la sottospecie poteva essere gi\u00e0 estinta in natura.\nNel 2016 si contavano solamente tre rinoceronti: si trovavano nello Zoo di Dv\u016fr Kr\u00e1lov\u00e9 nella Repubblica Ceca. Nel 2009 vennero trasferiti a \"Ol Pejeta\", una riserva privata in Kenya, nel tentativo di farli riprodurre in natura. Le speranze di ripresa della sottospecie, comunque, sono ridotte a zero. Nel marzo del 2018 \u00e8 scomparso l'ultimo esemplare maschio della sottospecie, Sudan, a causa dell'et\u00e0 avanzata e di una grave malattia che da tempo lo aveva colpito. Ad oggi rimangono in vita due esemplari femmine, per cui la riproduzione \u00e8 limitata alle tecniche di fertilizzazione in vitro.\nHabitat.\nL'habitat naturale di questa sottospecie erano le savane paludose dell'Africa centro-orientale caratterizzate da erba alta e aree alberate.\nConservazione.\nGli ultimi esemplari in cattivit\u00e0 si trovavano al San Diego Wild Animal Park e allo Zoo di Dv\u016fr Kr\u00e1lov\u00e9, ma attualmente i rinoceronti del primo sono tutti morti: infatti il 22 novembre 2015, dopo una lunga malattia causata da un'infezione batterica, \u00e8 stata soppressa Nola, femmina di 42 anni, l'ultimo esemplare dello Zoo Safari Park di San Diego.\nGli ultimi quattro esemplari dello Zoo di Dv\u016fr Kr\u00e1lov\u00e9, nel dicembre 2009, sono stati trasferiti a Ol Pejeta Conservancy, una riserva privata in Kenya, nel tentativo di farli riprodurre in natura. Tuttavia anche Suni, un maschio di 34 anni, \u00e8 poi morto il 17 ottobre 2014. Suni era uno dei due esemplari maschi rimasti in vita di questa sottospecie, ma di fatto l'ultimo maschio ritenuto non troppo vecchio per potersi riprodurre e assicurare una discendenza. Il 19 marzo 2018 anche Sudan, l'altro rinoceronte bianco settentrionale maschio, catturato in Sudan nel 1975 all'et\u00e0 di circa 3 anni, \u00e8 deceduto a 45 anni a causa dell'et\u00e0 avanzata e di alcune complicazioni mediche."}
{"id": "2263342", "revid": "76963", "url": "https://it.wikipedia.org/wiki?curid=2263342", "title": "Tiffany Limos", "text": "Biografia e carriera.\nTiffany nacque il 31 gennaio 1980 presso il Baylor Hospital a Dallas, Texas. I suoi genitori si chiamavano Licerio e Nanette Limos ed erano immigrati filippini originari di Manila. Cresciuta all'interno della comunit\u00e0 filippina, la sua era una famiglia benestante e molto cattolica. Durante gli anni della scuola media, frequent\u00f2 assieme a sua sorella minore Janice Joy la St. Pius X Catholic School a Dallas. Successivamente la famiglia si trasfer\u00ec a Mesquite dove Tiffany venne iscritta alla North Mesquite High School, ma visto lo scarso rendimento decise di abbandonare gli studi all'et\u00e0 di 16 anni per intraprendere la carriera di modella (anche se riprender\u00e0 poi gli studi in seguito). In quello stesso periodo i genitori si trasferirono per motivi di lavoro a New York, dove Tiffany ancora sedicenne, fece le sue prime esperienze nel mondo della moda presso l'Agenzia Ford Models, comparendo in alcune riviste per ragazzi come la Sassy e la YM. Per un certo tempo, lavor\u00f2 anche come cameriera al Coffee Shop di Union Square a Manhattan. Nel 1999 ha lavorato come consulente creativa per la Visionaire e per la Rivista V.\nNel 2002 all'et\u00e0 di 22 anni, esordisce come attrice nel film horror fantascientifico del controverso regista Larry Clark, \"Adolescente delle caverne\", un film a basso costo facente parte della serie di film per la TV prodotta dalla Cinemax nel 2001, denominata \"Creature Features\". Ruolo che la vede protagonista di diverse scene di nudo integrale. Nello stesso anno il regista Clark la ricontatta per offrirle la parte di Peaches nel film \"Ken Park\", pellicola dagli espliciti contenuti sessuali e scene di sesso non simulate. Questo \u00e8 stato e rimane il ruolo pi\u00f9 noto della sua carriera. Si \u00e8 ritirata definitivamente dalle scene nel 2012. risiede a New York."}
{"id": "2263345", "revid": "919135", "url": "https://it.wikipedia.org/wiki?curid=2263345", "title": "Geometria simplettica", "text": "La geometria simplettica \u00e8 la branca della geometria differenziale e della topologia differenziale che studia le variet\u00e0 simplettiche, cio\u00e8 variet\u00e0 differenziabili equipaggiate con una 2-forma chiusa non degenere.\nHa le sue origini nella meccanica hamiltoniana, in cui lo spazio delle fasi di certi sistemi prende la struttura di variet\u00e0 simplettica.\nIl termine \"simplettica\" \u00e8 stato coniato da Hermann Weyl, traducendolo dal greco \u03c3\u03c5\u03bc\u03c0\u03bb\u03b5\u03ba\u03c4\u03b9\u03ba\u03cc\u03c2, come calco di \"complessa\", con cui il termine condivide lo stesso suffisso indo-europeo \"-plek\". Il nome \u00e8 stato scelto anche per sottolineare le profonde connessioni tra strutture simplettiche e strutture complesse."}
{"id": "2263356", "revid": "124808", "url": "https://it.wikipedia.org/wiki?curid=2263356", "title": "Terapia Intensiva", "text": ""}
{"id": "2263359", "revid": "2014155", "url": "https://it.wikipedia.org/wiki?curid=2263359", "title": "Iolanda di Dreux", "text": "Origine.\nIolanda, secondo il \"Florentii Wigorniensis monachi Chronicon\", era figlia del conte di Dreux, Roberto IV e di Beatrice di Montfort, che secondo gli \"Obituaires de la province de Sens. Tome 2\", era figlia del conte di Montfort, Giovanni I e di Giovanna, signora di Chateaudun.&lt;br&gt;Roberto IV di Dreux, secondo le \"Preuves de l'Histoire g\u00e9n\u00e9alogique de la maison royale de Dreux\", era figlio del conte di Dreux, Giovanni I e di Maria di Borbone, figlia del Signore di Borbone, Arcimbaldo VIII e di Beatrice de Montlu\u00e7on. La Casa di Dreux discendeva dai re capetingi di Francia, dal re Luigi VI, la nonna paterna Maria di Borbone discendeva dalla Casa dei Dampierre, infatti era cugina di Guido di Dampierre, conte delle Fiandre.\nBiografia.\nSecondo il capitolo XXXIX della \"cronaca di Joannis de Fordun\", Iolanda, tra il 1284 ed il 1285 fu fidanzata al re di Scozia, Alessandro III, l'unico figlio di Alessandro II di Scozia, avuto dalla sua seconda moglie Maria di Coucy e secondo il capitolo XL della \"cronaca di Joannis de Fordun\", Iolanda, spos\u00f2 Alessandro III, nell'Abbazia di Jedburgh, il 1\u00ba novembre del 1285.&lt;br&gt;Iolanda era la seconda moglie di Alessandro III di Scozia, che era vedovo di Margherita d'Inghilterra, e tra il 1281 ed il 1283, aveva perso tutti i suoi figli (2 maschi e una femmina), quindi era stata sposata, sia per avere un erede che per un avvicinamento della Scozia alla Francia, nemica del rivale inglese Edoardo I d'Inghilterra ed enfatizzava l'indipendenza scozzese dall'Inghilterra. Iolanda aveva anche antenati comuni con il marito appartenenti aiSignori di Coucy e ai Conti di Dreux.\nRe Alessandro mor\u00ec il 18 o il 19 marzo 1286, cadendo da cavallo mentre si dirigeva dalla corte di Edimburgo a Kinghorn, e sembra che nel frattempo la regina fosse incinta dell'atteso erede; per governare il regno vennero nominati dei Guardiani di Scozia da un Parlamento istituito a Scone, Perth e Kinross il 2 o il 28 aprile 1286.&lt;br&gt;Non si sa con certezza cosa sia accaduto ma molto probabilmente ha avuto un aborto e il bambino \u00e8 morto quindi prima della nascita, anche se secondo gli inglesi Iolanda ha simulato la gravidanza.\nRimasta vedova, Iolanda rientr\u00f2 in Francia e, nel 1292, si spos\u00f2, in seconde nozze, con il visconte di Limoges e di Leon, Arturo II di Bretagna, che, secondo il \"Chronicon Kemperlegiense, Stephani Baluzii Miscellaneorum, Liber I, Collectio Veterum\", Arturo era il figlio primogenito del Duca di Bretagna, Conte di Richmond e Conte di Penthi\u00e8vre, Giovanni II e di Beatrice d'Inghilterra, la quale secondo gli \"Annales Londonienses\" era la figlia del re d'Inghilterra, duca d'Aquitania e Guascogna, Enrico III e di Eleonora di Provenza.&lt;br&gt;Anche Arturo era al suo secondo matrimonio; dal 1291 era vedovo di Maria, viscontessa di Limoges, che gli aveva dato tre figli:\nNel 1311, Iolanda divenne contessa di Montfort-l'Amaury, succedendo alla madre, Giovanna di Chateaudun.\nIl suo secondo marito, Arturo II mor\u00ec a Ch\u00e2teau de L'Isle, nel 1312, il 15 agosto (\"Kalendis Augusti\") e fu sepolto in una tomba marmorea nel convento dei Cordeliers a Vannes (in ecclesia fratrum minorum Venetensium) come ci confermano le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\".&lt;br&gt;Ad Arturo, nel Ducato di Bretagna, succedette il figlio di primo letto Giovanni, mentre nella contea di Penthi\u00e8vre, gli succedette l'altro figlio di primo letto, Guido.&lt;br&gt;In quello stesso anno, Iolanda definendosi duchessa, moglie del defunto Arturo, padre del suddetto Giovanni (\"Yoland de Dreux duchesse de Bretaigne femme jadis Artur Duc de Bretaigne pere doudit Jehan\") affianc\u00f2 il figliastro, Giovanni III, nella trattativa per la dote della sua seconda moglie, Isabella di Castiglia (1283-1328).\nIolanda mor\u00ec nel 1322; secondo gli \"Obituaires de Sens Tome I.2, Abbaye de Port-Royal\", Iolanda (\"dame Yoland, royne d'Escosse, duchesse de Bretaigne et contesse de Montfort\") mor\u00ec il 2 agosto (Aougust, IV Non).&lt;br&gt;Dopo la sua morte, la contea di Montfort pass\u00f2 poi a suo figlio Giovanni, che successivamente, dopo la morte del fratellastro, Giovanni III, combatt\u00e9, senza successo, nella Guerra di successione bretone per reclamare il Ducato di Bretagna.\nFigli.\nIolanda ad Alessandro III non diede eredi.\nIolanda ad Arturo diede sei figli:"}
{"id": "2263362", "revid": "729019", "url": "https://it.wikipedia.org/wiki?curid=2263362", "title": "Stadio Olimpico (Helsinki)", "text": "Lo stadio olimpico di Helsinki (, ) \u00e8 un impianto sportivo multifunzione finlandese di Helsinki situato nel distretto di Taka-T\u00f6\u00f6l\u00f6, a circa 2 chilometri dal centro cittadino.\nUtilizzato per gli incontri interni della nazionale finlandese di calcio, lo stadio, che ha avuto una capienza massima di spettatori in occasione delle Olimpiadi del 1952, ne pu\u00f2 contenere circa .\nL'impianto \u00e8 caratterizzato da una torre adiacente alle tribune, alta 72,71 metri, che corrisponde alla lunghezza del lancio con cui l'atleta finlandese Matti J\u00e4rvinen vinse l'oro olimpico nel lancio del giavellotto alle Olimpiadi del 1932 a Los Angeles. La torre \u00e8 aperta ai visitatori ed offre una panoramica della citt\u00e0 di Helsinki ed \u00e8 possibile vedere all'interno dell'adiacente Telia 5G -areena. Il complesso olimpico ospita al suo interno un ostello della giovent\u00f9.\nStoria.\nLo stadio \u00e8 stato realizzato su progetto degli architetti Yrj\u00f6 Lindegren e Toivo J\u00e4ntti. I lavori di costruzione, iniziati nel 1934 sono stati completati nel 1938 e avrebbe dovuto ospitare i Giochi della XII Olimpiade inizialmente assegnati a Tokyo, ma riassegnati ad Helsinki in seguito allo scoppio della guerra sino-giapponese, prima di essere definitivamente annullati a causa dello scoppio della seconda guerra mondiale.\n\u00c8 stato stadio olimpico nel 1952, anno in cui vi si tennero le gare dei Giochi della XV Olimpiade. Ha ospitato la prima edizione dei campionati del mondo di atletica leggera, nel 1983, e la decima edizione, nel 2005. Ha ospitato anche i campionati europei di atletica leggera nel 1971, nel 1994 e nel 2012. Michael Jackson vi esegu\u00ec due concerti dell'HIStory World Tour, il 24 e il 26 agosto 1997, facendo il tutto esaurito, con oltre 80.000 spettatori a sera.\nNel 1991 ha ospitato il Vaahteramalja, finale del campionato finlandese di football americano.\nLo stadio \u00e8 stato interamente rimodernato tra il 1990 e il 1994 in previsione dei nel Campionati europei di atletica leggera 1994 e nuovamente rimodernato nel 2005 in occasione dei Campionati del mondo di atletica leggera.\nNella primavera del 2016 sono iniziati importanti lavori di ristrutturazioni che renderanno lo stadio inagibile fino al 2019; i lavori prevedono la copertura di tutte le tribune sar\u00e0 rinnovato il campo e la pista di atletica. All'interno delle tribune saranno realizzate nuove aree di ristorazione e spazi per eventi al chiuso."}
{"id": "2263366", "revid": "838137", "url": "https://it.wikipedia.org/wiki?curid=2263366", "title": "Juan Guti\u00e9rrez", "text": "Biografia.\nJuan Guti\u00e9rrez nacque a Madrid da una nobile famiglia dell'aristocrazia cittadina locale, vicina come altre alla corona ispanica ed alla sua corte, al seguito della quale Juan si trasfer\u00ec ancora in giovane et\u00e0 nel ducato di Milano.\nA Milano, infatti, intraprese la carriera ecclesiastica, riuscendo a divenire in breve tempo canonico della chiesa di Santa Maria della Scala (che sorgeva nel luogo ove oggi sorge il Teatro alla Scala).\nDa qui, infatti, venne prescelto per doti e tendenze filo-spagnole, dal re Filippo IV di Spagna, duca di Milano, che lo assegn\u00f2 alla diocesi di Vigevano come vescovo a partire dal 1635. Prese effettivamente governo della sua diocesi dopo la nomina effettiva da parte del pontefice, pervenuta solo il 18 maggio 1648, in quanto pi\u00f9 volte la Santa Sede aveva protestato per la continua ingerenza del governo spagnolo negli affari ecclesiastici dell'arcidiocesi milanese e delle diocesi ad essa soggette.\nRimase ad ogni modo in carica solo per breve tempo, in quanto mor\u00ec a Vigevano il 20 marzo 1649.\nGenealogia episcopale.\nLa genealogia episcopale \u00e8:"}
{"id": "2263369", "revid": "1566286", "url": "https://it.wikipedia.org/wiki?curid=2263369", "title": "Pierre Guffroy", "text": "Ha lavorato pi\u00f9 volte con Ren\u00e9 Cl\u00e9ment, Luis Bu\u00f1uel e Roman Pola\u0144ski.\nHa vinto un Premio Oscar per \"Tess\" (1979) e tre Premi C\u00e9sar per \"Che la festa cominci...\" (1975), \"Pirati\" (1986) e \"Valmont\" (1989)."}
{"id": "2263370", "revid": "599013", "url": "https://it.wikipedia.org/wiki?curid=2263370", "title": "Fran\u00e7ois Peron", "text": ""}
{"id": "2263373", "revid": "61051", "url": "https://it.wikipedia.org/wiki?curid=2263373", "title": "Fran\u00e7ois P\u00e9ron", "text": "Nel 1801 raggiunse l'Australia come naturalista nella spedizione di Nicolas Baudin. Insieme all'artista Charles Alexandre Lesueur, venne nominato zoologo di bordo dopo la morte di Maug\u00e9 de Cely. Giunti in Australia, i due naturalisti raccolsero pi\u00f9 di 100.000 esemplari zoologici.\nP\u00e9ron e Lesueur ritornarono a Parigi nel 1804 ed iniziarono a pubblicare le loro memorie in \"Voyage de d\u00e9couvertes aux Terres Australes\", il cui primo volume venne pubblicato nel 1807. P\u00e9ron scrisse anche \"M\u00e9moire sur les \u00e9stablissements anglais \u00e0 la Nouvelle Hollande\". Mor\u00ec di tubercolosi prima di poter pubblicare il secondo volume dei suoi \"Voyage\"."}
{"id": "2263375", "revid": "348618", "url": "https://it.wikipedia.org/wiki?curid=2263375", "title": "Aguinaldo", "text": ""}
{"id": "2263379", "revid": "1543377", "url": "https://it.wikipedia.org/wiki?curid=2263379", "title": "Vratislav Maz\u00e1k", "text": "Si \u00e8 specializzato in paleoantropologia e tassonomia, ed \u00e8 stato anche un pittore, illustrando spesso i suoi libri sugli animali e sugli uomini. Era professore all'Universit\u00e0 Carolina di Praga, facolt\u00e0 di Scienze ed inoltre ha lavorato come zoologo al Museo Nazionale di Praga. Insieme a Groves, Maz\u00e1k \u00e8 stato il primo a descrivere l\"'Homo ergaster\". Ha inoltre descritto la sottospecie di tigre \"Panthera tigris corbetti\"."}
{"id": "2263385", "revid": "1318658", "url": "https://it.wikipedia.org/wiki?curid=2263385", "title": "Banaue", "text": ""}
{"id": "2263394", "revid": "124496126", "url": "https://it.wikipedia.org/wiki?curid=2263394", "title": "Superstars Series", "text": "La Superstars Series \u00e8 stata una serie di competizioni automobilistiche riservate esclusivamente ad automobili derivate dalla serie con motori V8 tra i 3.000 e i 7.000 cm\u00b3 di cilindrata che potevano raggiungere oltre 450 cv di potenza. Inizialmente concepito per vetture con carrozzeria berlina \"a tre volumi\", in seguito sono stati ammessi a competere anche alcuni modelli di vetture con carrozzeria coup\u00e9.\nStoria.\nLa competizione era nata come Campionato italiano Superstars nel 2004, organizzata dalla FGSport (stesso organizzatore del Campionato mondiale Superbike) e approvata dalla CSAI. Il regolamento tecnico fino al 2013 \u00e8 stato realizzato dalla Oral Engineering presieduta da Mauro Forghieri (ex-Direttore tecnico della Scuderia Ferrari in Formula 1) ed era ispirato al contenimento dei costi ed al massimo bilanciamento delle prestazioni tra i vari modelli ammessi, allo scopo di evitare il dominio di uno di essi e ottenere quindi gare sempre combattute ed interessanti per il pubblico.\nA partire dal 2007 alla serie nazionale \u00e8 stata affiancata una International Superstars Series, i cui calendari si sovrappongono in gran parte, mentre nel 2010 si \u00e8 aggiunta la Superstars GT Sprint, una serie riservata alle \"Gran Turismo\" con funzione di \"evento di supporto\".\nA seguito della chiusura a fine 2013 della societ\u00e0 organizzatrice del campionato (la Superstars World of Racing), nel 2014 \u00e8 nata la EuroV8 Series, durata una sola stagione prima della chiusura definitiva. Nel 2014 avrebbe dovuto disputarsi anche una serie sostitutiva della GTSprint, la EuroGTSprint Series, che tuttavia non prese il via per penuria di iscritti.\nPrime stagioni.\nLa competizione si svolgeva inizialmente solo ed esclusivamente in Italia, ma a partire dall'edizione del 2007 si sono aggiunte anche gare sui circuiti europei, in Germania al N\u00fcrburgring nel 2007 ed a Valencia nel 2008. Con il campionato del 2009 si \u00e8 aggiunta una gara sul circuito portoghese di Portimao ed anche un appuntamento extra-europeo sul circuito sudafricano di Kyalami. Nel 2010 oltre a queste due trasferte erano previsti anche gli appuntamenti di Hockenheim e di Le Castellet.\nDall'anno del suo lancio, il campionato ha evidenziato una crescita esponenziale in termini di vetture al via. A BMW e Jaguar, che nel 2004 avevano tenuto a battesimo l'allora Trofeo CSAI, si sono presto aggiunte anche l'Audi ufficiale e in seguito Cadillac, Chrysler, Mercedes-Benz e Chevrolet.\nRegolamento.\nSul fronte sportivo \u00e8 stato confermato lo svolgimento della doppia gara in ciascun evento, entrambe di 25 minuti pi\u00f9 un ulteriore giro, con la possibilit\u00e0 di un secondo pilota. Oltre alle classifiche del Campionato Italiano, dell'International Series e della GT Sprint sono previste anche la classifica Team (riservata ai titolari di Licenza Csai) per ogni campionato, un trofeo per i piloti \"Over 48\" che non si sono qualificati nei primi 10 nella gara precedente e un trofeo per gli \"Under 24\" alla prima stagione nel campionato.\nNei media.\nAlle \"Superstars Series\" sono stati dedicati due videogiochi, entrambi realizzati dalla \"software house\" italiana Milestone, specializzata in simulatori di guida:\nIn televisione.\nLa Superstars \u00e8 trasmessa in Italia dal 2005, vale a dire dalla seconda stagione di vita della serie. Dal 2005 al 2008 il campionato veniva trasmesso principalmente da Nuvolari, da Sportitalia e da Sky Sport, che offrivano una rubrica (da 26' o 52') con la sintesi oppure la replica integrale della gara appena disputata.\nNel 2009, Nuvolari acquisisce i diritti per diffondere in diretta i Campionati ACI-CSAI, di cui la Superstars faceva parte, trasmettendo quindi tutte le gare della serie live, con il commento di Marco Cortesi. \nL'anno successivo, la Superstars passa all'emittente LA7, che trasmette in diretta le gare dell'International Series, con l'alternanza al commento di Ugo Francica Nava e Luigi Vignando, mentre le gare valevoli esclusivamente per l'Italiano e gli appuntamenti della GT sono trasmesse (anch'esse in diretta) sempre da Nuvolari, sempre con Cortesi in cabina di commento.\nPer la stagione successiva i diritti di trasmissione passano a Rai Sport, che diffonde in diretta (spesso per\u00f2 in differita per problemi di palinsesto) tutte le gare della Superstars Series e della GT, con il commento di Massimo Facchini.\nCon il cambio di denominazione, nel 2014 la serie \u00e8 trasmessa da Italia 2 con Ronny Mengo e Christian Montanari come voci narranti."}
{"id": "2263397", "revid": "287204", "url": "https://it.wikipedia.org/wiki?curid=2263397", "title": "Eduard Strel'cov", "text": ""}
{"id": "2263398", "revid": "838137", "url": "https://it.wikipedia.org/wiki?curid=2263398", "title": "Ifugao", "text": ""}
{"id": "2263399", "revid": "2091899", "url": "https://it.wikipedia.org/wiki?curid=2263399", "title": "Aliarto", "text": "Aliarto (, ) era un'antica citt\u00e0 della Beozia.\nStoria.\nLa citt\u00e0 antica era posta sulla sponda meridionale del Copaide, un lago prosciugato nel XIX secolo, di fronte alla citt\u00e0 di Orcomeno, quest'ultima sulla sponda settentrionale del lago. Queste localit\u00e0 sono state popolata in epoche molto antica, dall'et\u00e0 del rame e le sue pi\u00f9 antiche mura risalivano all'epoca micenea. Il mito ne attribuiva la fondazione all'eroe eponimo Aliarto, il quale venne adottato da Atamante, suo zio e re di Orcomeno, dal quale ebbe in eredit\u00e0 il regno. Si ipotizza, in base al mito e ai segni della presenza micenea, un antico ordinamento monarchico.\nIn epoca classica la storia di Aliarto appare legata con quella di Tebe e della Lega beotica di cui fece parte. Fu una delle prime citt\u00e0 della Lega a coniare monete di argento con lo scudo beota, l'emblema della Confederazione (V secolo a.C.). Non sub\u00ec danni durante l'invasione persiana di Serse del 480 a.C. Quando, in seguito alla vittoria tebana sugli ateniesi nella battaglia di Coronea (447 a.C.) venne ripristinata la Lega beotica, Aliarto fu una delle undici citt\u00e0 dello stato federale beota al quale forniva, come gli altri dieci membri, mille opliti e cento cavalieri. Il nome di Aliarto \u00e8 famoso per una battaglia, avvenuta nel 395 a.C. fra Sparta e Tebe, nella quale gli Spartani furono sconfitti e Lisandro ucciso nel tentativo di scalare le mura di Aliarto.\nAliarto fu rasa al suolo da Roma nel 171 a.C., durante la Terza guerra macedonica, in quanto alleata di Perseo. I suoi abitanti vennero venduti come schiavi e il suo territorio venne dato ad Atene, che l'amministr\u00f2 attraverso un sovrintendente (\"\u1f10\u03c0\u03b9\u03bc\u03b5\u03bb\u03b7\u03c4\u03ae\u03c2\") e vi invi\u00f2 dei coloni; ma la citt\u00e0 non venne pi\u00f9 ricostruita.\nArcheologia.\nIn prossimit\u00e0 del territorio dove sorgeva l'antica Aliarto sorge la moderna cittadina greca di Aliartos. L'acropoli dell'Aliarto beota \u00e8 situata su una collina non molto elevata a ovest della citt\u00e0 moderna, tra la strada che collega il nord e il sud della Grecia e la ferrovia. L'acropoli dell'Aliarto micenea sorgeva su un'area pi\u00f9 ristretta, di circa 250x150 m, nel punto pi\u00f9 alto della collina; il suo bastione \u00e8 conservato abbastanza bene a sud e a ovest. Sul lato occidentale della collina \u00e8 visibile un secondo tipo di muro, costituito da grandi blocchi quadrangolari disposti orizzontalmente, \u00e8 databile al VII secolo a.C. Sul pendio meridionale e nell'angolo di sud-est vi sono i resti di due torri, risalenti alla fine del VI o all'inizio del V secolo a.C. Un quarto tipo di muro, del quale rimangono solamente le fondamenta, fu costruito in mattoni attorno al IV secolo a.C. e fu distrutto dai romani nel 171 a.C. Sulla sua superficie possono essere osservate tracce di un quinto muro, romano o bizantino costruito con piccole pietre. \nScavi sulla sommit\u00e0 dell'acropoli eseguiti nel periodo 1926-30 hanno portato alla luce un tempio di Atena circondato da un peribolos, un grande edificio, e un corridoio che collegava peribolos ed edificio; il tempio, costruito nel VI secolo a.C. fu distrutto verosimilmente nel 171 a.C. A sud-est dell'acropoli, una piccola necropoli fornisce evidenza che il luogo \u00e8 stato occupato durante l'et\u00e0 romana."}
{"id": "2263416", "revid": "716642", "url": "https://it.wikipedia.org/wiki?curid=2263416", "title": "Noel Hunt", "text": "Biografia.\nAnche suo fratello maggiore, Stephen, \u00e8 un calciatore professionista, centrocampista o ala del Coventry City."}
{"id": "2263417", "revid": "599013", "url": "https://it.wikipedia.org/wiki?curid=2263417", "title": "Prin\u00ecas", "text": ""}
{"id": "2263424", "revid": "154326", "url": "https://it.wikipedia.org/wiki?curid=2263424", "title": "Casato di Sobieski", "text": ""}
{"id": "2263426", "revid": "2056951", "url": "https://it.wikipedia.org/wiki?curid=2263426", "title": "Penitenziere", "text": "Il penitenziere o penitenziero o canonico penitenziere \u00e8 un sacerdote cattolico presente nelle cattedrali, di nomina propria del vescovo o arcivescovo diocesano, autorizzato a confessare in tutti quei casi speciali di norma sottratti alla competenza del sacerdote ordinario e riservati quindi all'autorit\u00e0 episcopale. In particolare, ai sensi del codice di diritto canonico vigente, si tratta di un presbitero facente parte del capitolo di canonici e che, per delega del vescovo e nei casi non riservati alla Santa Sede, ha la facolt\u00e0 di assolvere da peccati o da colpe che \"lat\u00e6 sententi\u00e6\" farebbero incorrere nelle \"pene medicinali\" o \"censure\": scomunica, interdizione, sospensione \"a divinis\".\nIl penitenziere \u00e8 anche un presbitero presente nelle quattro Basiliche Papali Maggiori di Roma (San Giovanni in Laterano, San Pietro in Vaticano, Santa Maria Maggiore e Basilica di San Paolo fuori le Mura), a disposizione dei pellegrini. Si tratta di religiosi scelti da varie nazioni e appartenenti ai vari ordini religiosi. Risiedono nei pressi delle basiliche e sono subordinati al gran penitenziere per ci\u00f2 che riguarda il loro ufficio, mentre sono soggetti al superiore del loro ordine secolare per quanto riguarda la vita religiosa.\nIl gran penitenziere o penitenziere maggiore \u00e8 invece un cardinale preposto, secondo una nomina papale, al tribunale romano della penitenzieria Apostolica. Le sue competenze sono stabilite dagli articoli 117-120 della Costituzione apostolica \"Pastor Bonus\"."}
{"id": "2263430", "revid": "400694", "url": "https://it.wikipedia.org/wiki?curid=2263430", "title": "Aktuala (album)", "text": "Aktuala \u00e8 un album dell'omonima formazione italiana pubblicato nel 1973.\nViene considerato un anticipatore del genere world music per le sue influenze di musica mediterranea, africana e orientale.\nTracce.\nBrani composti da Walter Maioli."}
{"id": "2263434", "revid": "61051", "url": "https://it.wikipedia.org/wiki?curid=2263434", "title": "Charles Alexandre Lesueur", "text": "Biografia.\nNel 1801 si imbarc\u00f2 verso l'Australia come artista nella spedizione di Nicolas Baudin. Insieme a Fran\u00e7ois P\u00e9ron, venne nominato naturalista di bordo alla morte dello zoologo Ren\u00e9 Maug\u00e9. I due raccolsero pi\u00f9 di 100.000 esemplari zoologici. Tra il 1815 e il 1837 Lesueur visse negli Stati Uniti. Nel 1833, visit\u00f2 Vincennes, dove realizz\u00f2 il primo disegno conosciuto della Grouseland, l'abitazione di William Henry Harrison. La casa \u00e8 oggi un simbolo della storia nazionale americana. Negli anni fra il 1825 e il 1837, Lesueur visse in Indiana.\nQua Charles Willson Peale esegu\u00ec un suo ritratto ad olio. L'originale si trova nella sala di lettura della Ewell Sale Stewart Library dell'Accedemia di Scienze Naturali di Filadelfia.\nNel 1845 venne nominato curatore del Museo di Storia Naturale di Le Havre."}
{"id": "2263435", "revid": "767487", "url": "https://it.wikipedia.org/wiki?curid=2263435", "title": "DreamCatcher Interactive", "text": "La DreamCatcher Interactive Inc. o DreamCatcher Games \u00e8 stata un'azienda produttrice di videogiochi canadese, fondata nel 1996 da Richard Wah Kan, che aveva sede a Toronto.\nStoria.\nNel mese di marzo 2000, l'azienda \u00e8 stata acquistata dalla Cryo Interactive. A seguire la crescita dell'azienda, questa, nel mese di novembre del 2000, ha firmato un contratto con la Her Interactive per pubblicare il franchise Nancy Drew. Nel tardo 2002, parte degli assetti e dei team di sviluppo della Cryo Interactive sono stati \"assorbiti\" dalla DreamCatcher Interactive, formando una base per la nuova DreamCatcher Europe, con l'inclusione di un grande studio aperto. Nei primi mesi del 2003, la DreamCatcher era il decimo pubblicatore di videogiochi negli Stati Uniti, e in quello stesso tempo, dopo l'acquisizione della Cryo Interactive, la DreamCatcher cre\u00f2 una divisione pubblicativa chiamata The Adventure Company, sempre nei primi mesi del 2003. La compagnia fece anche partnership con aziende come Wanadoo Edition e Micro\u00efds, oltre che ad altri studio nello sviluppo e nella distribuzione di giochi tra cui Syberia, Still Life e ObScure. Nel 2005, lo studio primario della Micro\u00efds venne preso dalla Ubisoft, che diede alla DreamCatcher i diritti di pubblicare i giochi che ne venivano prodotti. Nel 2006, l'azienda \u00e8 divenuta sussidiaria della JoWooD Entertainment. Nel 2011, l'azienda \u00e8 finita in amministrazione insieme all'azienda parente JoWood, e tutti i suoi assetti sono stati acquistati dalla Nordic Games Holding. il marchio DreamCatcher Interactive \u00e8 usato come pellicola pubblicativa per la THQ Nordic a Vienna, in Austria.\nVideogiochi.\n\"Nota: La seguente \u00e8 la lista dei titoli editi da DreamCatcher Interactive; i videogiochi pubblicati dalla The Adventure Company non sono inclusi.\""}
{"id": "2263437", "revid": "1300584", "url": "https://it.wikipedia.org/wiki?curid=2263437", "title": "Credito italiano V.E.R.D.I.", "text": "Credito italiano V.E.R.D.I. \u00e8 un romanzo, \"quasi un racconto\", pubblicato dalla \"Sugar\" nel 1967 e scritto nel 1966 da Carmelo Bene che lo definisce \"quanto avanza di un romanzo cestinato\" e il pi\u00f9 \"spudoratamente autobiografico\" di quanto avesse mai scritto.\nAlcuni spunti tratti da \"\"Credito italiano\"...\" si riscontreranno \"virtualmente\" in \"Nostra Signora dei Turchi\" e \"Salom\u00e8\" (lo sperpero di denaro, l'\"auto-crocifissione di un cristo qualunque\", ...).\nGiacobbe e Rachele.\nIl romanzo \u00e8 incentrato sulle figure di Giacobbe principalmente e Rachele, una coppia che sembra perseguitata dalla fortuna...\nQuesto sembra essere il \"leitmotiv\" apparentemente \"insensato\" di questo \"quasi un racconto\": l'inopportunit\u00e0 della ricchezza, e tutto ci\u00f2 che possa agevolare l'agiatezza, tanto da costringere Giacobbe a bruciare letteralmente cinque miliardi di lire italiane...\nCome se ci\u00f2 non bastasse, viene ad aggiungersi uno \"strano\" dubbio misto a timore... \nCercando di cadere nella miseria pi\u00f9 bieca, o diversamente, facendo di tutto per non pi\u00f9 risollevarsi dalla loro indecente situazione, Giacobbe pens\u00f2 a un certo punto di cercarsi un padre da mantenere, un poveraccio qualunque andr\u00e0 bene ...\nQuesta impotenza e impossibilit\u00e0 a permanere o regredire sempre pi\u00f9 in uno \"stato indigente\" diventa un vero incubo e il \"credito\" diventa illimitato. \nLa \"paternit\u00e0\", \"troppo indesiderata\", \u00e8 un altro elemento portante che caratterizza l'ossatura del romanzo cos\u00ec come il \"fantasma verdiano\" che si percepisce un po' ovunque. Allo stesso modo si avverte l'incapacit\u00e0 del privato, il \"privarsi del privato\", tanto che l'epigrafe del libro riporta inconfutabilmente: \"Se il mondo fosse la visione che ne abbiamo e non quella che il mondo ha di noi saremmo forse pi\u00f9 riservati\""}
{"id": "2263438", "revid": "22475", "url": "https://it.wikipedia.org/wiki?curid=2263438", "title": "La terra (album)", "text": "La terra \u00e8 il secondo album degli Aktuala, pubblicato dalla Bla Bla nel 1974.\nTracce.\nBrani composti da Walter Maioli."}
{"id": "2263441", "revid": "767487", "url": "https://it.wikipedia.org/wiki?curid=2263441", "title": "The O.C. Supertones", "text": "I The Orange County Supertones (detti anche The O.C. Supertones o The Supertones) erano un gruppo ska punk - christian punk proveniente dalla Contea di Orange (California). La band fu messa sotto contratto dalla Tooth &amp; Nail Records prima di diventare indipendente per il loro tour di addio. Gli OC Supertones furono uno dei primi gruppi di christian ska ad avere un grande successo."}
{"id": "2263451", "revid": "75433", "url": "https://it.wikipedia.org/wiki?curid=2263451", "title": "Canonico penitenziere", "text": ""}
{"id": "2263452", "revid": "124123", "url": "https://it.wikipedia.org/wiki?curid=2263452", "title": "Paul E. P. Deraniyagala", "text": "Era specializzato nello studio della fauna e dei fossili umani del subcontinente indiano. Tra il 1939 ed il 1963 \u00e8 stato Direttore del Museo Nazionale di Ceylon, e tra il 1961 ed il 1964 \u00e8 anche stato Decano della Facolt\u00e0 di Arte alla Vydodaya University. Era sposato con Prini Molamure. Loro figlio, il Dott. Siran Upendra Deraniyagala \u00e8 anche un famoso scienziato, specializzando in archeologia.\nTra i fossili e le specie che ha descritto, troviamo:\nHa anche descritto una presunta sottospecie Africana di tigre \"Panthera tigris sudanensis\", 1951."}
{"id": "2263457", "revid": "767487", "url": "https://it.wikipedia.org/wiki?curid=2263457", "title": "Aguinaldo (Ifugao)", "text": "Aguinaldo \u00e8 una municipalit\u00e0 di Quarta classe delle Filippine, situata nella Provincia di Ifugao, nella Regione Amministrativa Cordillera.\nAguinaldo \u00e8 formata da 16 baranggay:"}
{"id": "2263458", "revid": "767487", "url": "https://it.wikipedia.org/wiki?curid=2263458", "title": "In My Eyes (gruppo musicale)", "text": "Gli In My Eyes sono stati un gruppo hardcore punk straight edge appartenente alla scena di Boston, tra i principali esponenti del revival youth crew del 1997, insieme a Ten Yard Fight, Bane, The Trust, Fastbreak e Floorpunch. La band prendeva il suo nome dall'omonima canzone dei Minor Threat."}
{"id": "2263462", "revid": "1149807", "url": "https://it.wikipedia.org/wiki?curid=2263462", "title": "Fushigi yugi Special", "text": ""}
{"id": "2263468", "revid": "184755", "url": "https://it.wikipedia.org/wiki?curid=2263468", "title": "Teoria della penetrazione", "text": "Nello studio dei fenomeni di trasporto la teoria della penetrazione stima i coefficienti di scambio lato liquido nell'operazione unitaria di assorbimento gas-liquido, e pu\u00f2 essere applicata anche ai casi di diffusione da gocce o bolle in quiete. Fu sviluppata nel 1935 da Ralph Higbie\nPi\u00f9 in generale, la teoria della penetrazione pu\u00f2 essere applicata ad una qualunque interfaccia gas-liquido, con un piccolo gradiente di velocit\u00e0.\nSecondo questa teoria, un differenziale di massa del liquido esposta per un certo tempo (chiamato appunto \"tempo di esposizione\") alla corrente gassosa modificher\u00e0 il proprio profilo di concentrazione (ovvero la distribuzione della concentrazione di soluto), seguendo una legge del tipo:\ndove:\nIl termine formula_9 \u00e8 il coefficiente di scambio di materia lato liquido \"KL\".\nSi noti che \"KL\" \u00e8 proporzionale alla radice del coefficiente di diffusione di materia, mentre secondo la teoria del film \"KL\" \u00e8 direttamente proporzionale al coefficiente di diffusione di materia. Confrontando questi due risultati teorici con i risultati sperimentali, si ottiene come la teoria della penetrazione predica con pi\u00f9 accuratezza il valore di \"KL\" rispetto alla teoria del film (o del doppio film).\nUna generalizzazione della teoria della penetrazione \u00e8 la teoria del rinnovamento superficiale (Danckwerts, 1951).\nDeterminazione del flusso di materia mediato nel tempo.\nL'equazione vista sopra \u00e8 solamente il risultato finale di una teoria molto pi\u00f9 complessa. Il procedimento analitico che ci permette di comprendere a fondo la relazione di Higbie parte dalla scrittura di un bilancio di materia per il liquido:\nin cui:\nSi ricava da questo bilancio la seconda legge di Fick:\nLa seconda legge di Fick va quindi particolarizzata, imponendo le condizioni al contorno del caso, che sono:\nRisolvendo il sistema alle derivate parziali dato dall'equazione alle derivate parziali rappresentata dalla seconda legge di Fick e dalle sue condizioni al contorno associate, si perviene alla determinazione del flusso di materia istantaneo per \"z = 0\" (cio\u00e8 il flusso in corrispondenza dell'interfaccia gas-liquido):\nA questo punto bisogna mediare lungo l'intervallo di tempo tra \"t = 0\" e \"t = texp\" per ricavare il flusso di materia mediato nel tempo:"}
{"id": "2263475", "revid": "31886", "url": "https://it.wikipedia.org/wiki?curid=2263475", "title": "En attendant Cousteau", "text": "En attendant Cousteau, pubblicato anche con il titolo inglese Waiting for Cousteau, \u00e8 il nono album in studio di Jean-Michel Jarre, pubblicato nel 1990 dalla Disques Dreyfus.\nDescrizione.\n\u00c8 dedicato al regista francese Jacques-Yves Cousteau ed \u00e8 stato pubblicato l'11 giugno 1990, nel giorno del suo 80\u00ba compleanno. Il titolo \u00e8 una citazione della commedia \"Waiting for Godot\" di Samuel Beckett.\nI due terzi della durata complessiva del CD sono occupati dal brano che porta il titolo dell'intero lavoro. Infatti esso dura quasi 47 minuti. Nelle versioni in vinile e in audiocassetta la durata del brano fu ridotta a soli 20 minuti in quanto mancava lo spazio materiale per incidere la traccia nella sua lunghezza originale.\nLa title track \u00e8 una composizione in stile Ambient e una versione modificata della musica che Jarre produsse per \"Concert d'Images\", una mostra di fotografie provenienti da alcuni suoi concerti. Il progetto originale era di realizzare la title track come CD promo, ma successivamente questo piano venne abbandonato.\nJarre ha poi utilizzato un'ulteriore versione del brano come sottofondo ambient nelle ore precedenti il suo concerto a La D\u00e9fense di Parigi e in quasi tutti i concerti successivi, diffuso da tutti i sistemi di sonorizzazione pubblici, sparsi in tutta Parigi nelle ore precedenti il concerto.\nIl primo promo dell'album doveva chiamarsi \"Cousteau sur la plage\" (\"Cousteau in spiaggia\"), ma fu poi rinominato poich\u00e9 Cousteau stesso considerava le spiagge come \"disastri ambientali\"."}
{"id": "2263480", "revid": "92723", "url": "https://it.wikipedia.org/wiki?curid=2263480", "title": "Oxyg\u00e8ne 7-13", "text": "Oxyg\u00e8ne 7-13 \u00e8 l'undicesimo album in studio del compositore francese Jean-Michel Jarre, prodotto nel 1997. \u00c8 il proseguimento di \"Oxyg\u00e8ne\", ed \u00e8 dedicato al mentore musicale di Jarre, Pierre Schaeffer.\nIl disco.\nNonostante il disco sia stato eseguito utilizzando molti degli strumenti utilizzati in \"Oxyg\u00e8ne\", e i titoli dei brani e dell'album stesso suggeriscano una continuazione dalla fine dello stesso, molti dei brani di questo disco risultano avere un tempo pi\u00f9 veloce e un sound che ricorda vagamente la musica trance. L'album non \u00e8 stato granch\u00e9 acclamato da pubblico e critica, contrariamente al predecessore.\nSingoli.\n\"Oxyg\u00e8ne 7\", \"Oxyg\u00e8ne 8\" e \"Oxyg\u00e8ne 10\" sono stati commercializzati come singoli, di cui sono stati eseguiti molti remix, alcuni raccolti nella compilation Odyssey Through O2, altri inclusi nel disco \"Re-Oxyg\u00e8ne\", contenuto esclusivamente nel box set \"The Complete Oxyg\u00e8ne\", pubblicato nel 2007.\nIl singolo \"Toxygene\" dei The Orb avrebbe dovuto essere un remix di \"Oxygene 8\", ma \u00e8 stato rifiutato da Jarre poich\u00e9 considerato troppo diverso dall'originale. The Orb hanno poi pubblicato il singolo sotto il loro nome e incluso una versione nell'album \"Orblivion\" nel 1997.\nOxyg\u00e8ne 2.\nIl 30 settembre 2016 Jean-Michel Jarre annuncia tramite il sito ufficiale e la pagina Facebook ufficiale l'imminente uscita di \"Oxyg\u00e8ne 3\", ovvero \"Oxyg\u00e8ne 14-20\", per il prossimo 2 dicembre in occasione del 40\u00ba anniversario dell'album originale. Nel contesto della trilogia, \"Oxyg\u00e8ne 7-13\" viene re-intitolato \"Oxyg\u00e8ne 2\". Al momento dell'annuncio \"Oxyg\u00e8ne 7-13\" non \u00e8 disponibile come album a s\u00e9 stante, e verr\u00e0 reso di nuovo disponibile solo con il cofanetto della trilogia.\nStrumentazione.\nJean-Michel Jarre ha utilizzato i seguenti strumenti nella registrazione dell'album:"}
{"id": "2263482", "revid": "287204", "url": "https://it.wikipedia.org/wiki?curid=2263482", "title": "Sessions 2000", "text": "Sessions 2000 \u00e8 il tredicesimo album in studio del musicista francese Jean-Michel Jarre, pubblicato nel 2002. .\nIl disco.\nLo stile \u00e8 caratterizzato da assonanze tipicamente Jazz mixate ad atmosfere Ambient e Chillout, che sfociano in un genere definibile Electro-Jazz. Le registrazioni dell'album sono state fatte tramite Jam Sessionsn e i titoli dei brani corrispondono ai giorni in cui queste sono state fatte. Nelle registrazioni sono stati utilizzati molti sintetizzatori moderni, tra i quali i pi\u00f9 noti sono Korg Triton e Roland XP-80."}
{"id": "2263486", "revid": "599013", "url": "https://it.wikipedia.org/wiki?curid=2263486", "title": "Willard Rice", "text": ""}
{"id": "2263497", "revid": "6923", "url": "https://it.wikipedia.org/wiki?curid=2263497", "title": "Tappeto volante (album)", "text": "Tappeto volante \u00e8 un album degli Aktuala pubblicato nel 1976.\nTracce.\nBrani composti dagli Aktuala, eccetto dove indicato.\nMusicisti.\nChuringa\nUgula Baliu\u00e9 African Planet / Ohnedaruth (Dedicato a John Coltrane) / Mr. Trilok / Mediterraneo / Aksak (Zoppo)\nIl ritmo del cammello\nHare\nChitarra e piffero\nEcho raga\nFlash\nNettuno dio del mare"}
{"id": "2263498", "revid": "224230", "url": "https://it.wikipedia.org/wiki?curid=2263498", "title": "Consiglio di Reggenza", "text": ""}
{"id": "2263505", "revid": "1305772", "url": "https://it.wikipedia.org/wiki?curid=2263505", "title": "Street Fighter Alpha 3", "text": "Street Fighter Alpha 3, conosciuto in Giappone, Sud America, Spagna ed Asia come Street Fighter Zero 3 (\"\u30b9\u30c8\u30ea\u30fc\u30c8\u30d5\u30a1\u30a4\u30bf\u30fcZERO 3\"), \u00e8 un videogioco di tipo picchiaduro ad incontri 2D prodotto e pubblicato nel 1998 dalla Capcom.\nIl gioco allarga notevolmente la sfilza di personaggi utilizzabili. Inoltre, ogni personaggio possiede un proprio stage con sfondo e musica personali, quest'ultima totalmente ristrumentalizzata e ricomposta; cambiamento mai effettuato sin da \"\".\nModalit\u00e0 di gioco.\nIl gameplay \u00e8 stato notevolmente revisionato, permettendo l'uso di tre stili di combattimento.\nGli stili di combattimento utilizzabili sono i seguenti:\n\u00c8 da aggiungere, inoltre, la modifica di determinati fattori, di cui parte gi\u00e0 presenti nei precedenti SF Alpha:\nPersonaggi.\nCome nel titolo precedente, sono stati aggiunti nuovi personaggi al roster: Cammy, apparsa nella serie \"Alpha\" solo nella versione speciale \"Alpha 2 Gold\", debutta ufficialmente, assieme ad E. Honda, Blanka e Vega.\nPersonaggi ideati appositamente per il nuovo titolo sono R. Mika, una wrestler professionista ammiratrice di Zangief, Karin, rivale diretta di Sakura, introdotta da principio nel manga \"Sakura Ganbaru\" di Masahiko Nakahira, e Cody da \"Final Fight\", qui ricoprente il ruolo non di giustiziere ma di evaso, accusato di corruzione ma in realt\u00e0 innocente.\nVersioni.\nPlayStation.\n\"Street Fighter Alpha 3\" fu originariamente convertito per PlayStation nel 1998. La differenza principale consiste nella reintroduzione dei personaggi apparsi in \"Super Street Fighter II: The New Challengers\", vale a dire T. Hawk, Fei Long e Dee Jay (non presenti nella versione Arcade).\nBalrog, Juni e Juli, i commilitoni della Shadaloo, sono stati aggiunti tra i personaggi selezionabili sin da principio, oltre ad aver ricevuto nuovi aspetti e storie personali. Anche Evil Ryu, Shin Akuma e Guile compaiono come giocabili, ma devono essere sbloccati attraverso l'assolvenza di determinate richieste nel World Tour, modalit\u00e0 che permette di personalizzare, durante un lungo viaggio nel mondo, il personaggio antecedentemente selezionato.\nTramite la periferica PocketStation, commercializzata solo in Giappone, \u00e8 possibile allenare il proprio personaggio migliorando la sua massa muscolare. \nA causa di una memoria RAM limitata, sono disponibili solo due coppie per gli incontri Tag-Team, ovvero Ryu &amp; Ken o Juni &amp; Juli. Tale versione verr\u00e0 riproposta sul PlayStation Network.\nDreamcast.\nUna versione del gioco approda sul Dreamcast nel 1999, intitolata \"Street Fighter Alpha 3: Saikyo Dojo\" (\"Street Fighter Zero 3: Saiky\u014d-ry\u016b D\u014dj\u014d\" in Giappone), che raccoglie tutte le caratteristiche gi\u00e0 presenti nella versione PlayStation, ma ampliandole ulteriormente. Ad essere state aggiunte sono la modalit\u00e0 Saikyo Dojo, che consente di utilizzare un personaggio debolissimo contro due potentissimi, e una modalit\u00e0 online per inviare e condividere in rete i propri punteggi migliori.\nNel 2000, in Giappone, \u00e8 uscita un'altra versione conosciuta come \"Street Fighter Zero 3: Saiky\u014d-ry\u016b D\u014dj\u014d for Matching Service\", distribuita tramite servizio Internet. Il gioco differisce dal predecessore perch\u00e9 possedente una modalit\u00e0 Versus Online.\nGame Boy Advance.\nUna versione sviluppata per il Game Boy Advance dalla Crawfish Interactive fu pubblicata nel 2002. Intitolato \"Street Fighter Alpha 3 Upper\", il gioco \u00e8 stato notevolmente compresso, comportando la rimozione di stages e musiche dalla versione Arcade, bench\u00e9 siano presenti tutti i personaggi.\nAd essere stati aggiunti Eagle, Maki e Yun, gi\u00e0 apparsi in \"Capcom vs. SNK 2\" (pubblicato l'anno precedente). Alcune delle voci sono state camuffate, come ad esempio quella di Sakura, in realt\u00e0 corrispondente alla voce di Ken Masters con un tono pi\u00f9 alto.\nPlayStation Portable.\nLa versione PSP, intitolata \"Street Fighter Alpha 3 MAX\" (\"Street Fighter Zero 3 Double Upper\" in Giappone, ufficialmente pubblicizzato come \"Street Fighter Zero 3\u2191\u2191\"), fu distribuita nel 2006, conservando i personaggi della versione per Game Boy Advance e aggiungendo Ingrid da \"Capcom Fighting Jam\".\nIl gioco si avvicina molto all'essere una conversione perfetta della versione Arcade, grazie a caricamenti molto rapidi e ad una grafica praticamente inalterata, oltre all'avere, per ogni personaggio, una storia e un finale personale.\nPlayStation 2.\n\"Street Fighter Alpha Anthology\" (\"Street Fighter Zero: Fighters' Generation\" in Giappone) fu commercializzato per PlayStation 2 nel 2006. Contiene tutti gli Street Fighter Alpha nelle loro versioni arcade, ma con le modalit\u00e0 aggiuntive delle versioni per console, incluso \"Alpha 3\" in tutta la sua completezza, ma con la modalit\u00e0 World Tour e i personaggi aggiunti della versione per Game Boy Advance rimossi, per ovvi motivi di capienza su DVD.\nAltre.\n\"Street Fighter 30th Anniversary Collection\" \u00e8 una raccolta di tutti i capitoli usciti nelle sale arcade (fino a \"Street Fighter III: 3rd Strike\") per PlayStation 4, Xbox One, Nintendo Switch e Microsoft Windows, pubblicata nel 2018. \nQuesta collezione include le versioni arcade originali di \"Street Fighter\", \"Street Fighter II\" e versioni successive fino a \"Super Turbo\" (per la Nintendo Switch una versione esclusiva di \"Super Street Fighter II\" che pu\u00f2 arrivare fino a 8 giocatori localmente), la serie \"Alpha\" e tutte le versioni di \"Street Fighter III\", modalit\u00e0 online per \"Street Fighter II Turbo: Hyper Fighting\", Super Street Fighter II Turbo, \"Street Fighter Alpha 3\" e \"Street Fighter III: 3rd Strike\", modalit\u00e0 galleria degli artwork e colonne sonore un museo della storia della serie.\nDato che \u00e8 basata sulla versione arcade originale mancano i personaggi aggiuntivi delle versioni console, alcune modalit\u00e0 e i finali nel caso di Balrog, Juni e Juli."}
{"id": "2263514", "revid": "47767", "url": "https://it.wikipedia.org/wiki?curid=2263514", "title": "Irene", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nDeriva dal sostantivo greco \u03b5\u1f30\u03c1\u03ae\u03bd\u03b7 [ei\u02c8r\u025b\u02d0n\u025b\u02d0], che vuol dire \"pace\", \"tempo di pace\"; condivide l'etimologia con il nome Ireneo ed \u00e8 per significato affine a molti altri nomi quali Pace, Concordia, Mira, Frida, Bar\u0131\u015f, Shanti e Salom\u00e8.\nIn primo luogo, va notato che nella mitologia greca Eirene \u00e8 il nome della dea della pace, una delle Ore insieme alle sorelle Diche ed Eunomia. Il nome venne adottato dai primi cristiani in riferimento alla \"pace tra i fratelli in Cristo\" e alla \"pace celeste\", venendo anche portato da numerose sante, alle quali si deve la sua buona diffusione. Il nome era comune nell'Impero Bizantino e, in generale, \u00e8 sempre stato molto popolare nell'Oriente cristiano. In Italia \u00e8 ben attestato in tutta la penisola, eccetto per le forme maschili, di diffusione molto ridotta, limitate al Centro-Nord. In inglese il nome non divenne comune fino al XIX secolo.\nVa notato che il nome Ena, oltre ad essere il diminutivo croato di Irena, rappresenta anche una forma anglicizzata del nome Eithne, mentre il nome Ira, che al maschile ha un'etimologia differente, al femminile rappresenta un diminutivo russo di Irina.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "2263515", "revid": "63727", "url": "https://it.wikipedia.org/wiki?curid=2263515", "title": "Benz 24/40 PS", "text": "La Benz 24/40 PS era un'autovettura di lusso prodotta dal 1907 al 1910 dalla Casa automobilistica tedesca Benz &amp; Cie.\nStoria e caratteristiche.\nLa \"24/40 PS\" fu introdotta in sostituzione del precedente modello 35/40 PS, rispetto al quale montava un propulsore di cilindrata leggermente pi\u00f9 alta. Si trattava di una vettura di lusso prodotta in varie configurazioni di carrozzeria. Montava un motore derivato da quello montato sulla sua progenitrice. In pratica tale motore era una versione a corsa allungata del precedente. Mentre l'alesaggio rimaneva immutato a 120 mm, la corsa fu portata da 130 a 135\u00a0mm, innalzando la cilindrata a 6105 cm\u00b3 in luogo dei precedenti 5880\u00a0cm\u00b3 del modello \"35/40 PS\". Invariata anche la struttura quadricilindrica biblocco e l'alimentazione a carburatore. La distribuzione era a valvole laterali con schema a T (aspirazione su un lato e scarico sull'altro) ed una asse a camme laterale per lato. L'accensione era a magnete e batteria, con due candele per cilindri. La potenza massima era di 40 CV a 1400 giri/min, sufficiente per spingere la vettura ad una potenza massima di 80\u00a0km/h.\nTelaisticamente, la struttura della \"24/40 PS\" era costituita da una lamiera d'acciaio stampata, sulla quale trovavano posto gli attacchi per le sospensioni ad assale rigido con molle a balestra. L'impianto frenante si avvaleva di ceppi sulla trasmissione per il freno a pedale e di freno a ganasce d'espansione per il freno a mano.\nLa trasmissione poteva essere ad albero cardanico oppure a catena: in ogni caso il cambio era a 4 marce, con frizione a cono con guarnizioni in cuoio.\nLa produzione della \"24/40 PS\" termin\u00f2 nel 1910: gi\u00e0 l'anno prima era stato introdotto il modello che l'avrebbe sostituita, la Benz 25/45 PS."}
{"id": "2263518", "revid": "6923", "url": "https://it.wikipedia.org/wiki?curid=2263518", "title": "Pei Wenzhong", "text": "\u00c8 considerato il padre fondatore dell'antropologia cinese.\nSi \u00e8 laureato alla Universit\u00e0 di Pechino nel 1928 ed and\u00f2 a lavorare per il \"Cenozoic Research Laboratory\" della Ricerca Geologica della Cina partecipando agli scavi di l'Uomo di Pechino in Zhoukoudian, dove fu nominato il direttore in campo degli scavi nell'anno successivo. Il lavoro a Zhoukoudian venne effettuato in condizioni estremamente difficili: per esempio, gli scienziati dovevano arrivare al campo, a cavallo di muli. Il primo teschio fu recuperato da Pei \"lavorando in un crepaccio profondo 40 metri nell'acqua ghiacciata con un martello in una mano e una candela nell'altra\" \", il 1\u00ba dicembre 1929, alle 4:00 del pomeriggio.\nDal 1933 al 1934 ha supervisionato gli scavi della Grotta Superiore del sito e fu direttore dell'ufficio del Cenozoic Research Laboratory della Ricerca Geologica della Cina. Ha lasciato gli scavi nel 1935 per laurearsi all'Universit\u00e0 di Parigi e gli succedette il professor Jia Lanpo. Ritorn\u00f2 agli scavi nel 1937 poco prima che cessassero.\nSin da Zhoukoudian, il professor Pei ha lavorato in molti altri siti, per esempio Djalainor o Gansu. Nel 1955 fu eletto all'Accademia Cinese delle Scienze, divenne il primo Presidente del Consiglio di Amministrazione dell'Associazione Cinese dei Musei di Scienze Naturali, e il secondo direttore del Museo di Storia Naturale di Pechino. Fino alla sua morte, ha lavorato all'Istituto di Paleontologia dei Vertebrati e Paleoantropologia dell'Accademia Cinese delle Scienze. Ha anche scritto diversi libri, fra cui il primo sulla preistoria scritto in cinese.\nLe sue ceneri sono sepolte a Zhoukoudian accanto a quelle dei suoi colleghi Yang Zhongjian e Jia Lanpo."}
{"id": "2263524", "revid": "1305772", "url": "https://it.wikipedia.org/wiki?curid=2263524", "title": "Bertil Lundman", "text": " Conosciuto soprattutto per le sue opere sulla diversit\u00e0 razziale e per l'opera \"The Races and Peoples of Europe\" in cui descrive in ogni dettaglio i risultati delle sue ricerche sulla razza e sulla distribuzione in Europa.\nStudi.\nNel 1921 si iscrive all'universit\u00e0 di Uppsala, ove negli anni di frequenza ottiene una laurea in botanica, geografia e pi\u00f9 tardi nel 1925, in meteorologia. Nel 1935 si iscrive a un corso dell'universit\u00e0 sulla teologia.\nOttiene un \"Philosophi\u00e6 Doctor\" nel 1945 per aver scritto \"Dalaallmogens antropologi\", una tesi sull'antropologia. Dal 1947 al 1970 \u00e8 stato docente di antropologia.\nTeorie razziali.\nInizia ad interessarsi della questione delle razze umane gi\u00e0 nel 1930, quando inizia a ricercare un nuovo metodo per ridefinire l'antropologia in base agli studi che decide di condurre sull'uomo moderno.\nNel 1939 stende la prima relazione sulle razze in Europa e la presenta all'universit\u00e0 di Uppsala, ove viene mostrata in un annuario insieme ad altre tesi di altri studenti.\nNella relazione descrive la storia della razza europea, dalla nascita avutasi grazie a migrazioni di popoli indoeuropei, gi\u00e0 mentalmente e fisicamente sviluppati rispetto alle altre razze. \nAnche le sue teorie, in concordanza con quelle contemporanee dell'epoca, si basano sul presupposto che determinati elementi come altezza elevata, corporatura robusta, capelli biondi e occhi azzurri siano gli aspetti che descrivono la superiorit\u00e0 della razza nordica in confronto alla mediterranea e negroide, descritte come obsolete e inferiori non solo dal punto di vista fisico ma anche intellettuale.\nPer la stesura della tesi ha viaggiato in Europa studiando la cultura dell'uomo di Cro-Magnon e piccoli popoli instauratisi in Svezia in et\u00e0 arcaica. Dalle ricerche ha anche indotto differenze tra nordici occidentali (versante atlantico e scandinavo) e orientali (territori slavi e contigui al Mar Caspio).\nL'amico e collega Herman Lundborg descrisse Lundman come una persona fantastica, ma con poca credibilit\u00e0 scientifica. L'antropologo statunitense contemporaneo a lui, Carleton Coon, parl\u00f2 di errori sistematici nelle sue scienze.\n\u00c8 conosciuto per essere stato uno dei pochi svedesi a basare le proprie ricerche antropologiche sul credo razziale, tuttavia, seppur oggi decaduto ogni genere di razzismo scientifico, i testi e le opere di Lundman sono reperibili anche in moltissime biblioteche svedesi e non."}
{"id": "2263531", "revid": "539155", "url": "https://it.wikipedia.org/wiki?curid=2263531", "title": "Aurel Milloss", "text": "Biografia.\nGli esordi.\nNasce da nobile famiglia ad Ozora - Uzdin (\u00dajozora), nella regione ungherese del Banato, che diventer\u00e0 parte della Serbia nel 1919. Appassionato di tutte le arti, coltiva gli studi di filosofia, danza, musica e arte drammatica a Budapest. Inizia studi regolari di danza soltanto nel 1925 a Berlino, dove si iscrive alla scuola di Hertha Feist, un'allieva di Rudolf von Laban. Tra il 1913 e il 1926 segue corsi di danza accademica con Nicola Guerra, Elena Poliakova e Olga Preobrajenska. Tra il 1927 e il 1928 \u00e8 allievo di Enrico Cecchetti in Italia.\nNel 1928 si diploma alla scuola della Feist e in seguito all'Istituto Coreografico diretto dallo stesso Laban, e tiene un primo importante recital alla galleria d'arte berlinese \u201cDer Sturm\u201d.\nTra il 1928 e il 1932 \u00e8 solista nella compagnia dello Staatsoper di Berlino diretta da Max Terpis. Segue classi di tecnica accademica con Victor Gsovsky. \u00c8 inoltre danzatore e assistente coreografo a Hagen, Duisburg-Hamborn/Bochum, Breslavia.\nNel 1932 crea la sua prima coreografia per il Teatro di Stato di Breslavia: \"H. M. S. Royal Oak\".\nTra il 1932 e il 1934 \u00e8 coreografo, direttore del ballo e danzatore per il Teatro di Stato di Augusta, per due stagioni. Inizia a creare proprie versioni di balletti del repertorio diaghileviano. Un suo \"Petru\u0161ka\" debutta al Magyar Kir\u00e1lyi Operah\u00e1z di Budapest nel 1933.\n\u00c8 scritturato per due stagioni dal 1934 come coreografo, direttore del ballo e danzatore nel Teatro dell'Opera di D\u00fcsseldorf. Nel dicembre 1935 fugge dalla Germania nazista.\nDal 1936 \u00e8 assistente coreografo del regista di teatro drammatico Antal N\u00e9meth al Teatro Nemz\u00e9ti di Budapest. Apre inoltre una sua scuola di danza. Entra in contatto con B\u00e9la Bart\u00f3k e inizia a lavorare su \"Il mandarino meraviglioso\". Lo stesso anno debutta in Italia al Teatro San Carlo di Napoli accanto a Bianca Gallizia. Negli anni seguenti, si impegner\u00e0 a risollevare le sorti della Scuola di Danza del San Carlo di Napoli (1937) e dell'Opera di Roma, dove diviene coreografo, direttore del ballo e primo ballerino per sette stagioni (1938-1945).\nLa carriera in Italia.\nNel 1941 debutta a Roma la sua \"La sagra della primavera\", e a Milano il suo \"Il mandarino meraviglioso\" nel 1942. Compie inoltre tourn\u00e9e in Germania e a Vienna tra aprile e ottobre.\nDiviene coreografo al Teatro alla Scala di Milano tra il 1946 e il 1947. Negli stessi anni \u00e8 coreografo ospite per i Ballets des Champs-\u00c9lys\u00e9es a Parigi. Debuttano due suoi balletti su musiche di Petrassi: \"Follia di Orlando\" e \"Ritratto di Don Chisciotte\" (1947).\n\u00c8 coreografo ospite a Roma, Buenos Aires, Venezia, Madrid, Stoccolma, Firenze. Il suo \"Orpheus\", su musica di Igor' F\u00ebdorovi\u010d Stravinskij debutta in \u201cprima europea\u201d, assieme a \"Marsia\", su musica di Luigi Dallapiccola, al Festival di musica contemporanea della Biennale di Venezia al Teatro La Fenice nel (1948). Successivamente \u00e8 coreografo ospite a Firenze, Venezia, Roma, Milano e per il Grand Ballet du Marquis de Cuevas. Realizza \"Ballata senza musica\" (1950) e \"Myst\u00e8res\" su musica di B\u00e9la Bart\u00f3k (1951), nonch\u00e9, l'anno seguente al Teatro alla Scala, \"Riflessi nell'oblio\" su musiche di Ottorino Respighi.\nNel 1953 fonda a San Paolo del Brasile la compagnia \"Ballet do IV Centen\u00e1rio\" in occasione dei festeggiamenti del IV Centenario della Citt\u00e0 di San Paolo del Brasile e chiama la danzatrice italiana Lia Dell'Ara, cui aveva affidato di interpretare i balletti \"Il figliol prodigo\" di Prokof'ev-Milloss, \"Ungheria Romantica\" di Liszt-Milloss, \"Carillon Magico\" di Pick Mangiagalli-Millos, \"La stella del circo\" di Stinco-Milloss, \"Capricci\" di Stravinskij-Milloss, \"Il mandarino meraviglioso\", Bart\u00f3k-Milloss, durante la sua permanenza romana tra il 1940 e il 1945. Lia Dell'Ara in quell'epoca era sotto contratto con il Teatro Sodre di Montevideo, quindi gi\u00e0 in Sud America, e di conseguenza accett\u00f2 immediatamente il ruolo di prima ballerina, pedagoga e assistente coreografa. L'anno seguente Milloss presenta \"Sonata dell'angoscia\" a Rio de Janeiro, sempre interpretata da Lia Dell'Ara nel ruolo di Angoscia.\nCoreografo ospite a Roma, Firenze e Perugia. Vi allestisce \"Hungarica\" su musica di B\u00e9la Bart\u00f3k nel 1956 e \"Estro arguto\" su musica di Prokof'ev nel 1957. \u00c8 inoltre coreografo e direttore del ballo del Teatro Massimo di Palermo per due stagioni.\nNel 1960 acquisisce la cittadinanza italiana. Dallo stesso anno e fino al 1963 \u00e8 coreografo e direttore del ballo per la Opernhaus di Colonia, dove realizza \"Waldlungen\" su musica di Arnold Sch\u00f6nberg, \"Die Wiederkehr\" su musica di Roman Vlad e \"Estro barbarico\" su musica di B\u00e9la Bart\u00f3k. \u00c8 anche coreografo ospite per il Teatro dell'Opera di Vienna nel novembre 1962 e per il Th\u00e9\u00e2tre Royal de la Monnaie di Bruxelles nel febbraio 1963.\nTra il 1963 e il 1966 \u00e8 direttore del ballo alla Staatsoper di Vienna, dove realizza i balletti \"Deserti\" su musica di Edgard Var\u00e8se e \"Les Noces\" su musica di Igor' F\u00ebdorovi\u010d Stravinskij. Nei successivi tre anni torna a Roma dove lavora al Teatro dell'Opera. \"Estri\", realizzato con Goffredo Petrassi, debutta al Teatro Caio Melisso di Spoleto nel 1968.\nProsegue la sua attivit\u00e0 direttiva a Firenze per il Maggio Musicale Fiorentino, dove nel 1970 realizza \"Rel\u00e2che\" su musica di Erik Satie e \"Pers\u00e9phone\" di Igor' F\u00ebdorovi\u010d Stravinskij.\nTorna al Teatro dell'Opera di Vienna per altre tre stagioni, e qui debuttano i suoi nuovi balletti \"Raramente\" con Silvano Bussotti, \"Dedalo\" su musica di Guido Turchi, \"Per aspera\" su musica di Gy\u00f6rgy Ligeti e \"Visage\" con Luciano Berio.\nL'11 maggio 1977 va in scena la sua ultima coreografia: \"La Rivolta di Sisifo\", su musica dell'Ottavo Concerto per orchestra di Goffredo Petrassi.\nRegista teatrale.\nNotevole \u00e8 inoltre la sua attivit\u00e0 come regista di teatro lirico e come pubblicista, con saggi articoli e recensioni. Bibliofilo e uomo di vasta cultura, ha apportato un fondamentale contributo alla redazione delle voci di danza della Enciclopedia dello Spettacolo. Nel 1981 interviene a Fiuggi Terme alla I Conferenza Nazionale sulla Danza con una relazione, rimasta inedita, dal titolo \"Discorso sull'evoluzione storica del balletto in Italia\".\nCome ha notato Patrizia Veroli, la principale studiosa di Milloss in Italia, \nA Milloss, fra gli altri, si sono ispirati Ivana Gattei, sua collaboratrice al Teatro dell'Opera di Roma, Lia Dell'Ara e Ugo Dell'Ara, Giuseppe Urbani, Amedeo Amodio e Giancarlo Vantaggio."}
{"id": "2263533", "revid": "121325319", "url": "https://it.wikipedia.org/wiki?curid=2263533", "title": "YKK (azienda)", "text": "Il \u00e8 un'azienda giapponese tra i maggiori produttori mondiali di accessori da chiusura (cerniere lampo e fibbie in primis). YKK \u00e8 l'acronimo di , l'originario nome della societ\u00e0 viene modificato in YKK Corporation nel 1994.\nIl marchio YKK si trova impresso su entrambi i lati del cursore delle cerniere prodotte dall'azienda.\nStoria.\nIl gruppo giapponese ha iniziato l'attivit\u00e0 nel 1934 sotto la guida del fondatore Tadao Yoshida. Negli anni sessanta \u00e8 iniziata la diversificazione produttiva che ha portato l'azienda nel settore dei prodotti per l'edilizia.\nOggi YKK \u00e8 una multinazionale con sede a Tokyo e presente in 73 nazioni. Nel 2017 ha raggiunto un fatturato di 747,76 miliardi di yen, pari a circa 6 miliardi di euro.\nNel 2007 la YKK viene indagata dalla Commissione europea per cartello assieme ad altre aziende come la Prym Group."}
{"id": "2263538", "revid": "729019", "url": "https://it.wikipedia.org/wiki?curid=2263538", "title": "Autostrada A7 (Svizzera)", "text": "L'autostrada A7 \u00e8 un'autostrada della Svizzera che collega Winterthur al confine tedesco presso Kreuzlingen. \u00c8 lunga 35\u00a0km."}
{"id": "2263539", "revid": "1543377", "url": "https://it.wikipedia.org/wiki?curid=2263539", "title": "Voce (rete televisiva)", "text": "Voce \u00e8 stato un canale di musica del bouquet di Sky Italia, posizionato sul canale 711.\nIl canale ha cominciato le proprie trasmissioni il 20 dicembre 2008. Era dedicato alla musica leggera vocale, al crossover jazz e soul, al country e alla classica popolare.\nLe trasmissioni si sono concluse il 1\u00ba marzo 2011.\nPalinsesto.\nIl palinsesto di Voce era organizzato secondo fasce di orario:\nInoltre il canale mandava in onda registrazioni di concerti dal vivo il sabato e gioved\u00ec sera, alle ore 21.00."}
{"id": "2263546", "revid": "729019", "url": "https://it.wikipedia.org/wiki?curid=2263546", "title": "Autostrada A8 (Svizzera)", "text": "L'autostrada A8 \u00e8 un'autostrada della Svizzera che collega Spiez a Lucerna. \u00c8 lunga 94\u00a0km. In alcuni tratti \u00e8 una semi-autostrada ad una corsia per direzione.\nAlcune parti non sono state ancora costruite."}
{"id": "2263547", "revid": "352448", "url": "https://it.wikipedia.org/wiki?curid=2263547", "title": "Cristo 63", "text": ""}
{"id": "2263549", "revid": "86500", "url": "https://it.wikipedia.org/wiki?curid=2263549", "title": "Alfredo Rigodanzo", "text": " \nBiografia.\nA 22 anni entra a far parte della brigata partigiana di ispirazione comunista \"Stefano Stella\" guidata da Luigi Pierobon \"Dante\"; da ragazzo negli studi era stato mediocre, anche a militare era rimasto soldato semplice.\nEntrato nella Resistenza vicentina, diventa commissario politico dopo pochi mesi e la sua carriera progredisce in modo veloce, infatti diventa commissario di battaglione. In quattro mesi da studente \"fuori corso\" diventa commissario di una delle formazioni partigiane pi\u00f9 organizzate e combattive del vicentino. \nNella notte tra il 23 e il 24 luglio 1944 fa parte del gruppo che attacca il Sottosegretariato alla Marina della RSI che ha sede a Montecchio Maggiore; nell'attacco la squadra riesce a sottrarre materiale bellico.\n\u00c8 lui che diventer\u00e0 il responsabile di tutta la documentazione riguardante la brigata Stella, documentazione che alla fine della guerra permetter\u00e0 di avere un quadro complessivo dell'attivit\u00e0 resistenziale della brigata e non solo. \nDurante il rastrellamento di Posina del 9-12 settembre 1944, i fascisti della Leg. Tagliamento rinvengono l'archivio contenente i dati dettagliati di 155 partigiani della Bgt. Stella. Il fatto ha pesanti ripercussioni sulle persone coinvolte; i partigiani sono costretti a cambiare subito il loro nome di battaglia e non possono pi\u00f9 iscriversi a lavorare per l'Organizzazione TODT durante la stagione invernale.\nMuore a Selva di Trissino nel 1973."}
{"id": "2263554", "revid": "104458", "url": "https://it.wikipedia.org/wiki?curid=2263554", "title": "Boing + 1", "text": ""}
{"id": "2263557", "revid": "729019", "url": "https://it.wikipedia.org/wiki?curid=2263557", "title": "Autostrada A3 (Svizzera)", "text": "L'autostrada A3 \u00e8 un'autostrada della Svizzera che collega Basilea a Sargans dove si raccorda con l'A13. \u00c8 lunga 180\u00a0km."}
{"id": "2263558", "revid": "729019", "url": "https://it.wikipedia.org/wiki?curid=2263558", "title": "Autostrada A4 (Svizzera)", "text": "L'autostrada A4 \u00e8 un'autostrada della Svizzera che collega Sciaffusa a Fl\u00fcelen dove si raccorda con l'A2. \u00c8 lunga 165\u00a0km. Mancano ancora alcuni tratti che saranno costruiti in futuro.\nGermania - Brunnen.\nDal confine con la Germania fino allo svincolo 70 dell'Autostrada A1 la A4 \u00e8 classificata come semiautostrada essendo per gran parte a carreggiata unica. Dallo svincolo 70 (Winterthur) il traffico della A4 pu\u00f2 proseguire sull'autostrada A1 fino allo svincolo 59 (Limmattaler Kreuz), e poi sull'autostrada A3 fino allo svincolo 31 (Zurigo Ovest) dove si innesta la A4 in direzione sud.\nBrunnen - Fl\u00fcelen.\nOltrepassato la cittadina di Brunnen l'autostrada A4 si inserisce sulla Strada principale 2 in direzione sud costeggiando il lago di Lucerna per circa 9\u00a0km. Poco prima dell'ingresso di Fl\u00fcelen la A4 si ripresenta come semiautostrada che passa tangente l'abitato con una galleria di 2470m per poi terminare inserendosi sullo svincolo di Altdorf dell'autostrada A2."}
{"id": "2263559", "revid": "365184", "url": "https://it.wikipedia.org/wiki?curid=2263559", "title": "Angelo Donati", "text": "Biografia.\nDi religione ebraica, si distinse per la sua opera di salvataggio degli ebrei dalla persecuzione nazista nella parte di Francia occupata dagli italiani tra il 1942 ed il 1943.\nProveniva da una delle famiglie pi\u00f9 importanti della Comunit\u00e0 Ebraica di Modena, le cui origini risalgono alla seconda met\u00e0 del Cinquecento, quando Donato Donati, allora abitante a Finale Emilia, ottenne l'autorizzazione di introdurre negli Stati Estensi il grano saraceno.\nIl padre di Angelo, Salvatore, fu imprenditore e cavaliere del lavoro dal 1914, tra i suoi sette fratelli, Lazzaro fu banchiere, Mandolino gerente della Conceria Pellami, Amedeo presidente del Collegio dei Ragionieri, Federico avvocato, Benvenuto ordinario di filosofia del diritto, Nino industriale dei cappelli di paglia a Firenze. Tra i cugini Donato divenne rettore dell'Universit\u00e0 di Macerata, Mario chirurgo di fama mondiale, Pio avvocato e per due legislature deputato del Partito Socialista Italiano ed antifascista. Tra gli zii Lazzaro fu banchiere e dal 1911 al 1932 consigliere della Cassa di Risparmio delle Provincie Lombarde, Augusto fu avvocato e presidente del Pio Albergo Trivulzio e degli orfanotrofi dei Martinitt e Stelline dal 1900 alla sua morte improvvisa nel 1903. Il nipote Enrico fu un importante artista surrealista.\nDopo essersi laureato in giurisprudenza e fatto pratica bancaria a Milano e Torino part\u00ec per il fronte nel maggio 1915, combatt\u00e9 in trincea con il grado di capitano di fanteria, nel 1916 divenne pilota e comp\u00ec numerose missioni di guerra, poi fu inviato in Francia con compiti di collegamento tra l'esercito italiano e quello francese. Nel 1919 si stabil\u00ec a Parigi e divenne abile amministratore di societ\u00e0 di ogni genere, sia in Italia che in Francia. Dal 1925 al 1932 fu Console generale della Repubblica di San Marino, dal 1932 al 1939 fu presidente della Camera di Commercio italiana di Parigi, carica che dovette lasciare per le leggi razziali contro gli ebrei. Fu insignito della onorificenza di Grand'Ufficiale della Corona d'Italia e di quella sammarinese di Commendatore dell'Ordine di Sant'Agata, mentre il Governo francese lo nomin\u00f2 nel 1936 Commendatore della Legion d'Onore.\nL'aiuto agli ebrei nel periodo 1942-1943.\nNell'agosto 1940 Donati lasci\u00f2 Parigi prima dell'ingresso delle truppe tedesche, si rec\u00f2 a Cauterets negli Alti Pirenei e poi a Marsiglia dove fu testimone di nozze del matrimonio del cugino Piero Sacerdoti con Ilse Klein il 14 agosto 1940 e si rifugi\u00f2 a Nizza, che fu occupata dalle truppe italiane l'11 novembre 1942 insieme ai dipartimenti dell'Is\u00e8re, Hautes-Alpes, Basses-Alpes, Alpes-Maritimes, Haute-Savoie, Var e Corsica, e parzialmente di Vaucluse e Dr\u00f4me, in seguito allo sbarco alleato in Algeria e Marocco. A Nizza era direttore della Banca Franco-Italiana.\nDopo l'ingresso delle truppe italiane a Nizza Donati, che aggiungeva al prestigio personale anche buone relazioni e conoscenze negli ambienti militari e diplomatici italiani, prese in mano le sorti degli ebrei. Ogni mattina due membri del Comitato di aiuto ai rifugiati (\u201cComitato Dubouchage\u201d) insieme al rabbino Saltiel gli portavano documenti, richiedevano visti, lasciapassare e discutevano con lui sui provvedimenti da adottare per la protezione degli ebrei nei Dipartimenti occupati.\nGrazie alle informazioni avute da Donati, il console generale d'Italia Alberto Calisse riusc\u00ec ad opporsi efficacemente alle disposizioni delle autorit\u00e0 francesi per la deportazione degli ebrei in Polonia su pressione dei tedeschi, tanto che il \u201cComitato Dubouchage\u201d stamp\u00f2 un documento con visto della sinagoga di cui la polizia francese doveva accettare la validit\u00e0, perch\u00e9 legittimato dagli italiani.\nLe proteste delle autorit\u00e0 tedesche a Roma spinsero Mussolini a creare il Regio Ufficio di Polizia Razziale a Nizza, affidato all'Ispettore Guido Lospinoso. Giunto a Nizza Lospinoso incontr\u00f2 Donati, che gli espose la delicata situazione e gli fece capire di essere la persona meglio informata sui fatti.\nQuando il Governo di Vichy, su pressione tedesca, ordin\u00f2 al prefetto di Nizza, Marcel Rubi\u00e8re, di arrestare tutti gli ebrei stranieri della Costa Azzurra, il generale Averna di Gualtieri, che rappresentava il comando supremo italiano a Vichy, annull\u00f2 tutti i provvedimenti contro gli ebrei presenti nella zona di occupazione italiana poich\u00e9 \u201ctali provvedimenti sono di esclusiva competenza della autorit\u00e0 militari di occupazione\u201d.\nInoltre, dopo che due giovani della milizia francese avevano cercato di aggredire i fedeli che uscivano dal tempio ebraico, Barranco, capo della polizia italiana, fece proteggere la sinagoga da quattro carabinieri.\nQueste azioni furono un modo tutto italiano per manifestare la propria indipendenza rispetto ai tedeschi, ma \u00e8 ravvisabile l'azione instancabile, intelligente, da abile diplomatico di Donati. Tutti i telegrammi e informative tedesche esprimevano rabbia e indignazione.\nNonostante il mandato di cattura emesso dalla polizia tedesca per individuarlo e catturarlo, Donati continu\u00f2 la sua opera di salvataggio: riusc\u00ec a far allontanare da Nizza pi\u00f9 di 2.500 ebrei che furono trasferiti, evitando le zone occupate dai tedeschi, nella \u201cresidenza forzata\u201d di Saint-Martin-V\u00e9subie. Le autorit\u00e0 francesi avevano ricevuto l'ordine di non interferire nei trasferimenti. Sull'episodio il regista francese Andr\u00e9 Waksman ha girato il film per la televisione \"1943, Le temps d'un r\u00e9pit\", presentato a Parigi il 4 dicembre 2009.\nL'attivit\u00e0 di Donati a Nizza assunse contorni leggendari, il suo nome divenne un faro. Agli appartenenti alla milizia francese e ai suoi detrattori Donati era noto con il nome dispregiativo di \u201cPapa degli ebrei\u201d.\nIl piano di salvataggio del 1943.\nNei primi mesi del 1943 Donati mise a punto un ambizioso piano per trasferire migliaia di ebrei dalla Francia del Sud alla Palestina, contando sul sostegno delle autorit\u00e0 italiane, del Vaticano e di quelle inglesi e americane e ne parl\u00f2 a Roma all'inizio di agosto in Vaticano con gli ambasciatori inglese e americano presso la Santa Sede, Osborne e Titman, grazie all'opera instancabile e riservata del padre cappuccino francese Maria Benedetto, che si occupava della DELASEM (organizzazione di soccorso ebraica).\nIl progetto prevedeva di far entrare in Italia il maggior numero possibile di profughi ebrei, che sarebbero poi stati trasportati in Nord-Africa con quattro navi (Duilio, Giulio Cesare, Saturnia, Vulcania) pagate dai fondi del Joint Committee ebraico. A Roma si stavano preparando i passaporti e il Governo Badoglio aveva individuato le localit\u00e0 in cui sarebbero stati ospitati i profughi e aveva fornito assicurazioni sulla fattibilit\u00e0 dell'operazione, poich\u00e9 dovevano trascorrere settimane prima che l'armistizio firmato il 3 settembre con gli alleati fosse reso noto, in modo che gli italiani potessero preparare la difesa dai tedeschi.\nL'8 settembre invece il generale Eisenhower, senza informare il Governo italiano, comunic\u00f2 la notizia dell'armistizio. Donati, che doveva tornare a Nizza per organizzare il trasferimento, rimase per fortuna bloccato a Firenze perch\u00e9 a Nizza la Gestapo lo stava aspettando per catturarlo, il suo appartamento fu devastato e svaligiato. Ricercato dai tedeschi anche in Italia, per tre mesi rimase nascosto, prima in Toscana e successivamente in Lombardia, poi riusc\u00ec a riparare in Svizzera il 14 ottobre del 1943 vicino a Stabio con alcuni nipoti.\nDa Montreux, dove viveva, Donati si adoper\u00f2 per appurare quale sorte toccasse ai correligionari deportati facendo intervenire la Croce Rossa Internazionale e incontrando a Berna il Nunzio Apostolico e diplomatici inglesi, americani e italiani.\nIl diplomatico 1945-1960.\nNel 1945 il Governo Italiano invit\u00f2 Donati a rientrare in Francia e lo nomin\u00f2 Delegato generale aggiunto della Croce Rossa.\nIn accordo con l'allora ambasciatore Italiano a Parigi Giuseppe Saragat, successivamente presidente della Repubblica Italiana, condusse le trattative con il Governo francese per l'assistenza e la liberazione dei prigionieri e degli internati civili italiani. Fu inoltre nominato Incaricato d'Affari della Repubblica di San Marino a Parigi e, nel novembre 1953, promosso Ministro plenipotenziario.\nGrazie ai buoni rapporti intrattenuti con il Nunzio Apostolico a Parigi Angelo Roncalli (poi Papa Giovanni XXIII), intervenne nel 1953 nella soluzione dell'affare Finaly, due bambini ebrei che erano stati salvati dalla deportazione da suore cattoliche, ma che queste dopo la guerra non volevano restituire agli zii in quanto erano stati nel frattempo battezzati.\nDonati rifiut\u00f2 energicamente sia il ruolo d'eroe sia gli attestati di gratitudine ma ricevette attestati e lettere di riconoscenza dalle organizzazioni ebraiche di Nizza e singoli ebrei.\nAdott\u00f2 due bambini ebrei di otto e nove anni, Marianne e Rolf Spier, i cui genitori Carl e Hilde Spier, ebrei tedeschi, erano stati deportati dalla Francia e uccisi nei campi di concentramento nazisti. Il domestico di Donati, Francesco Moraldo, li nascose in Liguria a Creppo nel comune di Triora, suo paese di origine, dopo la fuga in Svizzera di Donati.\nIl 27 gennaio 2004 il Comune di Modena, la Fondazione Cassa di Risparmio di Modena, l'Istituto Storico di Modena e la Comunit\u00e0 ebraica di Modena e Reggio Emilia organizzarono un convegno di studi in memoria di Angelo Donati ed una mostra fotografica.\nIl 3 e 4 febbraio 2016 la citt\u00e0 di Nizza ha organizzato delle celebrazioni in suo ricordo. Un appuntamento solenne, che si \u00e8 aperto in sinagoga \u2013 alla presenza delle pi\u00f9 alte autorit\u00e0 cittadine \u2013 per concludersi con lo svelamento di una targa commemorativa sulla importante via Promenade des Anglais all'angolo con Rue Cronstadt, di fronte all'H\u00f4tel N\u00e9gresco."}
{"id": "2263560", "revid": "446353", "url": "https://it.wikipedia.org/wiki?curid=2263560", "title": "Classe U-205", "text": "La classe U-205 fu una classe di sottomarini della Bundesmarine, sviluppati a partire dal progetto Type 201; furono i primi battelli costruiti in Germania dopo il secondo conflitto mondiale.\nNel dopoguerra l'industria navale tedesca non ebbe il permesso di ricominciare la costruzione di sommergibili, ma dopo una quindicina d'anni, dato il clima di Guerra Fredda che contrapponeva est e ovest, e con l'ingresso della Germania nella NATO tale divieto venne meno.\nI tedeschi a partire dagli anni sessanta realizzarono numerosi battelli, spesso dalle caratteristiche molto originali, derivati dalla Classe U-201 dei quali i pi\u00f9 importanti sono stati i sommergibili Type 205 e Type 206 prodotti per le proprie esigenze, mentre i battelli Type 207 sono stati realizzati per la Norvegia.\nDa queste esperienze deriver\u00e0 la classe Type 209 che pi\u00f9 che una classe \u00e8 in realt\u00e0 una famiglia di sotto-classi dall'aspetto proteiforme, in quanto il loro dislocamento, come anche conseguentemente le dimensioni, varia tra le 650 e le oltre 1500 tonnellate, che diverr\u00e0 il punto di riferimento della produzione mondiale in tema di sommergibili diesel-elettrici.\nLa \"Classe U-205\" costituiva la diretta evoluzione del \"Type U-201\" che era stato costruita con lo scafo in acciaio amagnetico, mentre i battelli \"Type 205\" vennero costruiti in acciaio non amagnetico, con uno scafo pi\u00f9 lungo, apparato di propulsione pi\u00f9 potente e sensori pi\u00f9 moderni. In particolare l'apparato motore Diesel-elettrico era costituito da due motori diesel Mercedes-Benz, ciascuno dei quali accoppiato ad un generatore Brown Boveri che agivano su un motore elettrico Siemens-Schuckertwerke collegato ad un'elica a cinque pale.\nLa classe \"U-201\" era stata costruita con lo scafo in acciaio amagnetico per sventare la minaccia delle mine navali, ma non essendo stato il materiale testato accuratamente i battelli mostrarono notevoli problemi di resistenza alle alte pressioni operando in profondit\u00e0, cos\u00ec delle dodici unit\u00e0 previste solo tre furono quelle realizzate, mentre la costruzione della quarta unit\u00e0 venne interrotta e successivamente ripresa come \"Type 205\", mentre dei tre battelli immessi in servizio, il terzo venne ceduto alla Norvegia nel 1967 ed i primi due vennero sottoposti ad ammodernamenti e rimasero in servizio come battelli \"Type 205\" sino all'inizio degli anni novanta con il sommergibile \"U-1\" che nel 1988 ebbe l'apparato motore ricostruito con il sistema di propulsione AIP e fu il primo sommergibile al mondo con propulsione a celle a combustibile. Il successo delle prova \u00e8 stata una condizione indispensabile per lo sviluppo e la costruzione della Classe U-212.\nLa successiva evoluzione del \"Type 205\" sarebbe stato il \"Type 206\", realizzato finalmente in acciaio amagnetico.\nI primi sottomarini \"Type 205\" sono stati costruiti negli stabilimenti Howaldtswerke di Kiel e sono entrati in servizio nella Marina Tedesca nella prima met\u00e0 degli anni sessanta mentre gli ultimi sono andati in disarmo all'inizio del XXI secolo, l'ultimo dei quali nel 2005.\nAltri due battelli sono stati realizzati anche per la Danimarca, costruiti su licenza in un cantiere navale di Copenaghen e sono andati in disarmo tra la fine del 2003 e l'inizio del 2004.\nI sottomarini tedeschi \"U-9\" e \"U-10\" sono stati preservati come battelli museo rispettivamente al Museo della Tecnica di Speyer e al Museo Marittimo di Wilhelmshaven."}
{"id": "2263561", "revid": "767487", "url": "https://it.wikipedia.org/wiki?curid=2263561", "title": "U.S.A. contro John Lennon", "text": "U.S.A. contro John Lennon (\"The US vs John Lennon\") \u00e8 un film documentario sul celebre cantante John Lennon, diretto da David Leaf e distribuito nel 2006.\nIn Italia il film venne distribuito il 1\u00ba giugno 2007 sottotitolato in italiano.\nTrama.\nIl film \u00e8 un documentario sul periodo dell'attivismo politico di John Lennon, soprattutto negli anni che vanno dal 1966 al 1976 e si costituisce di numerose interviste a parenti, amici, collaboratori o autorevoli opinionisti.\nLa prima parte del documentario descrive brevemente le origini familiari del cantante, sostenendo che siano state la base per le sue idee ribellistiche ed anti-autoritarie. Lo spazio dedicato alla sua carriera artistica con i Beatles \u00e8 piuttosto sintetico: vengono sottolineate soprattutto le violente reazioni dell'opinione pubblica americana pi\u00f9 conservatrice alla sua celebre e contestata frase \"\"I Beatles sono pi\u00f9 popolari di Ges\u00f9 Cristo!\" e viene mostrato anche qualche tentativo di riconciliazione da parte del cantante.\nLa seconda parte, sicuramente pi\u00f9 approfondita, descrive non solo le eclatanti proteste per la pace fatte da Lennon e sua moglie Y\u014dko Ono ma pure le continue \"pressioni\" da lui subite da parte dell'amministrazione Nixon affinch\u00e9 lasciasse gli USA.\nPassaggi televisivi.\nIl documentario fu trasmesso da Raiuno in \"Prima visione tv\" in chiaro Venerd\u00ec 15 giugno 2012 alle 2:10 circa."}
{"id": "2263562", "revid": "3829", "url": "https://it.wikipedia.org/wiki?curid=2263562", "title": "Madride", "text": ""}
{"id": "2263567", "revid": "729019", "url": "https://it.wikipedia.org/wiki?curid=2263567", "title": "Autostrada A6 (Svizzera)", "text": "L'autostrada A6 \u00e8 un'autostrada della Svizzera che collega Biel/Bienne, Berna e Thun dove si raccorda con l'A8. \u00c8 lunga 71\u00a0km. Finisce improvvisamente a Wimmis nella Simmental in quanto il progettato prolungamento fino al Vallese \u00e8 stato abbandonato.\nAvrebbe dovuto seguire la valle della Simmental, oltrepassare il passo del Rawil con una galleria di 10\u00a0km e scendere attraverso Leukerbad. Attualmente tale passo (2429 metri) \u00e8 percorso solo da un sentiero. Gli unici collegamenti stradali fra il Vallese ed il resto della Svizzera sono l'A9, le navette per automobili attraverso il Traforo del L\u00f6tschberg e quelle attraverso il Furka di Base. Esistono anche strade attraverso i passi del Grimsel e della Novena, ma sono aperte solo in estate."}
{"id": "2263568", "revid": "247222", "url": "https://it.wikipedia.org/wiki?curid=2263568", "title": "Electron Beam Melting", "text": ""}
{"id": "2263572", "revid": "339392", "url": "https://it.wikipedia.org/wiki?curid=2263572", "title": "Classe U-201 (sottomarino)", "text": ""}
{"id": "2263578", "revid": "481666", "url": "https://it.wikipedia.org/wiki?curid=2263578", "title": "Mitchell Leisen", "text": "Biografia.\nEntr\u00f2 nel cinema nel 1920 facendo anche la comparsa in alcune pellicole mute. Nel 1941 si ritagli\u00f2 il ruolo del regista Dwight Saxon in una sua opera, \"La porta d'oro\", girata con la tecnica del \"flashback\", che peraltro ricevette una \"nomination\" al Premio Oscar come miglior film; in lingua italiana venne doppiato da Sandro Ruffini. Mor\u00ec all'et\u00e0 di 74 anni a causa di un infarto e fu cremato al \"Chapel of the Pines Crematory\".\nRiconoscimenti.\n\"Nomination\" all'Oscar alla migliore scenografia nel 1930, per il film \"Dinamite\" diretto da Cecil B. DeMille."}
{"id": "2263580", "revid": "339392", "url": "https://it.wikipedia.org/wiki?curid=2263580", "title": "M\u00e1o Z\u00e9d\u014dng", "text": ""}
{"id": "2263581", "revid": "36426", "url": "https://it.wikipedia.org/wiki?curid=2263581", "title": "Streghe all'estero", "text": "Streghe all'estero \u00e8 il dodicesimo romanzo di Terry Pratchett ambientato nel \"Mondo Disco\". \u00c8 la terza storia incentrata sulle streghe, Nonnina Weatherwax, Tata Ogg e la giovane Magrat Garlick. Il titolo appare come un riferimento al romanzo di Mark Twain \"Innocents Abroad\" (\"Racconti di viaggio\"). \nTrama.\nIn questa storia incontriamo Nonnina Weatherwax (introdotta nell\"'Arte della magia\"), e le sue due colleghe streghe, Tata Ogg e Magrat Garlick (introdotte nel libro \"Sorellanza stregonesca\"). Le tre streghe partono per visitare la citt\u00e0 di Genua, situata dall'altro lato del continente, dove affrontano la strega \"Lilith\", che sta manipolando le persone utilizzando il potere delle storie (per lo pi\u00f9 fiabe classiche). \nLa trama contiene riferimenti a moltissime fiabe e racconti fantasy, da \"Cappuccetto Rosso\", \"La bella addormentata\", \"Cenerentola\" e \"Il principe ranocchio\". Ci sono anche brevi riferimenti a Gollum e a \"Il mago di Oz\".\nUn altro tema principale \u00e8 quello del Voodoo. Uno dei personaggi \u00e8 una strega voodoo di nome \"Erzulie Gogol\" (Erzulie \u00e8 il nome di una dea del voodoo, mentre Gogol' \u00e8 il nome dell'autore delle \"Anime Morte\"), e uno zombie di nome \"Baron Saturday\" (lett. \"Barone Sabato\", ovvio riferimento al Baron Samedi)."}
{"id": "2263593", "revid": "1516566", "url": "https://it.wikipedia.org/wiki?curid=2263593", "title": "Fluminimaggiore", "text": "Fluminimaggiore (\"Fr\u00f9mini Majori\" in sardo) \u00e8 un comune italiano di abitanti della provincia del Sud Sardegna, nella regione dell'Iglesiente.\nGeografia fisica.\nCale, coste e spiagge del comune.\nNel litorale del comune di Fluminimaggiore, partendo da nord verso sud, si hanno le seguenti cale, coste e spiagge pi\u00f9 conosciute:\nStoria.\nNella zona sono presenti testimonianze di et\u00e0 prenuragica, nuragica, fenicio-punica e romana. Nel medioevo il villaggio appartenne al giudicato di Cagliari, e fece parte della curatoria del Sigerro. Alla caduta del giudicato (1258) pass\u00f2 ai pisani, e successivamente (1324) venne inglobato dagli aragonesi nel regno di Sardegna, sotto il quale il feudo divenne una viscontea, assegnata nel 1421 dal Re Alfonso V d'Aragona a Nicol\u00f2 Gessa. Dai Gessa pass\u00f2 poi agli Asquer. Nel 1650 il paese venne distrutto da un'incursione barbaresca, per essere poi ricostruito nel 1704 un po' pi\u00f9 lontano dal mare, quando il visconte Asquer e la moglie Eleonora Gessa concessero l'atto di ricostruire l'antico villaggio di \"Flumini Major\". I primi abitanti provenivano dalla zona di Terralba, oggi in provincia di Oristano.\nIl paese fu riscattato agli Asquer, ultimi feudatari, nel 1839 con la soppressione del sistema feudale.\nIl paese ebbe un notevole incremento demografico nella seconda met\u00e0 del XIX secolo, dovuto soprattutto alla crescente attivit\u00e0 mineraria.\nNei primi anni del 1900 Fluminimaggiore e Buggerru entrarono nel vivo delle rivendicazioni operaie, con vicende anche cruente, che culminarono con l'eccidio di Buggerru del settembre 1904.\nLa crisi mineraria a partire dalla fine del '900 ha colpito duramente il paese che ha pagato con un aumento della disoccupazione e dell'emigrazione.\nSimboli.\nLo stemma e il gonfalone del comune di Fluminimaggiore sono stati concessi con decreto del presidente della Repubblica dell'11 maggio 2004.\nIl gonfalone municipale \u00e8 costituito da un drappo partito di rosso e di bianco.\nMonumenti e luoghi d'interesse.\nSiti archeologici.\nNelle vicinanze del paese (a circa una decina di chilometri) \u00e8 situato il tempio di Antas e la zona archeologica circostante \u00e8 di particolare interesse per i reperti punici e romani rinvenuti. Nei pressi del sito \u00e8 visitabile anche un villaggio nuragico e le antiche cave romane.\nLuoghi di interesse naturalistico.\nCollegate al tempio anche da un'antica strada romana poco distante sulla SS 126 si trovano le grotte di Su Mannau. Attrezzate e rese turistiche per le visite guidate, costituiscono un meraviglioso spettacolo per le loro concrezioni, i laghi pensili, i suggestivi giochi di luce.\nIl suo vasto territorio ricco di boschi si innalza dal mare di Portixeddu fino alle pendici del monte Linas, evidenziando angoli e paesaggi stupendi, rare essenze vegetali, una fauna varia che comprende l'aquila, il cervo, il cinghiale.\nMiniere.\nNel territorio comunale di Fluminimaggiore sono presenti le seguenti miniere dismesse:\nSociet\u00e0.\nLingue e dialetti.\nLa variante di sardo parlata a Fluminimaggiore \u00e8 il campidanese occidentale."}
{"id": "2263594", "revid": "288031", "url": "https://it.wikipedia.org/wiki?curid=2263594", "title": "Gavril Derzavin", "text": ""}
{"id": "2263596", "revid": "838137", "url": "https://it.wikipedia.org/wiki?curid=2263596", "title": "Giovanni Stefano Donghi", "text": "Biografia.\nGiovanni Stefano Donghi era rampollo di una nobile famiglia nobile della Repubblica di Genova. Suo padre era Bartolomeo Donghi e sua madre Giacoma Bernardi ed erano entrambi originari di Voltri e nobili di nascita, anche se si erano iscritti alla nobilt\u00e0 genovese solo nel 1581.\nIntrapresa la carriera ecclesiastica, frequent\u00f2 le Universit\u00e0 di Bologna e Salamanca, venendo nominato protonotario apostolico partecipante a partire dal 15 giugno 1635. Entrato nella cerchia della curia romana, divenne Prefetto dell'annona e Referendario dei tribunali della Segnatura Apostolica e di Grazia e Giustizia. Nominato presidente della Camera Apostolica e della Camera Apostolica dei Chierici nel 1638, divenne commissario residente di tre legazioni per conto del cardinale Antonio Barberini, il quale non poteva fisicamente risiedervi in quanto preso da altri incarichi pastorali.\nIn seguito, venne creato cardinale diacono nel concistoro del 14 luglio 1643 e ricevette la diaconia di San Giorgio in Velabro il 31 agosto di quello stesso anno. Confermato quindi Prefetto dell'annona il 17 luglio di quello stesso 1643, divenne Ministro Plenipotenziario della guerra in Italia per conto di Sua Santit\u00e0, riuscendo ad ottenere tra i successi in questo incarico anche la pace con i principi tedeschi confederati. Nominato legato a Ferrara (1644-1648), partecip\u00f2 al conclave del 1644 che elesse papa Innocenzo X. Fu nominato Governatore della Legazione di Romagna; nel triennio 1651-1654 fu Legato pontificio nella stessa Legazione.\nEletto vescovo di Ajaccio il 27 novembre 1651, venne quindi consacrato vescovo. Partecip\u00f2 quindi al conclave del 1655 che elesse pontefice Alessandro VII. Dopo questo conclave, decise di optare per la diaconia di Sant'Agata dei Goti il 14 maggio 1655. Successivamente lasci\u00f2 la sede episcopale di Vigevano per quella di Imola (2 agosto 1655). Trasferito alla sede di Ferrara il 26 febbraio 1663, partecip\u00f2 al conclave del 1667 ove venne eletto papa Clemente IX.\nNei suoi ultimi anni di vita fu cardinale protodiacono e mor\u00ec a Roma il 26 novembre 1669, alle 23.00 circa. Fu sepolto nella Cappella della Madonna della chiesa del Santissimo Nome di Ges\u00f9 di Roma.\nGenealogia episcopale.\nLa genealogia episcopale \u00e8:"}
{"id": "2263602", "revid": "22416", "url": "https://it.wikipedia.org/wiki?curid=2263602", "title": "Musei (Italia)", "text": "Musei (\"Musei\" in sardo) \u00e8 un comune italiano di abitanti della provincia del Sud Sardegna.\nGeografia fisica.\nTerritorio.\nIl centro \u00e8 disposto nella piana del Cixerri e si colloca lungo la vecchia viabilit\u00e0 tra Iglesias, i centri del basso Campidano e Cagliari, nelle vicinanze del Riu s'Acqua Sassa.\nStoria.\nL'area fu abitata gi\u00e0 in epoca nuragica, punica e romana, per la presenza nel territorio di alcune rovine e di siti archeologici.\nNel medioevo appartenne al Giudicato di Cagliari e fece parte della curatoria del Sigerro (Cixerri). Alla caduta del giudicato (1258) pass\u00f2 sotto il dominio dei conti della Gherardesca e poi del comune di Pisa, e successivamente, dal 1324, sotto quello aragonese.\nNel 1336 il re d'Aragona Alfonso IV \"il Buono\" lo diede in feudo ad Arnaldo Massa. Nel 1350 pass\u00f2 ai Carroz e da questi ai Cardona, che lo ebbero a titolo di pagamento di un credito. Una discendente dei Cardona, Beatrice, lo vendette all'iglesiente Antonio Serra, ma un figlio di Beatrice lo ricompr\u00f2. Pass\u00f2 poi ad Adriana Carbonell e pi\u00f9 tardi ad Elena Rossell\u00f3n: da questa a Monserrato Rossell\u00f3n, quindi alla Compagnia di Ges\u00f9, sotto la cui guida nacque nel XVII secolo l'odierno abitato, e che vi fece costruire la chiesa tardobarocca ed il convento di Sant'Ignazio di Loyola, intorno ai quali si raggrupparono le abitazioni. In quei tempi Musei si chiamava \"Villa di Prato\". I gesuiti restarono nel paese fino al 1773. Ritornato alla Corona, nel 1785 venne dato in feudo ai Bon Crespi di Valdaura, marchesi di Villacidro e Palmas.\nIl paese venne riscattato agli ultimi feudatari nel 1839, con l'abolizione del feudalesimo.\nMonumenti e luoghi d'interesse.\nSiti archeologici.\nMusei preserva nuraghi e reperti punici e romani, a testimonianza della fertilit\u00e0 dei terreni irrigati dalle acque del Cixerri e dei suoi affluenti.\nSociet\u00e0.\nLingue e dialetti.\nLa variante del sardo parlata a \u00e8 il campidanese comune."}
{"id": "2263603", "revid": "1543377", "url": "https://it.wikipedia.org/wiki?curid=2263603", "title": "Valencia Club de F\u00fatbol 1979-1980", "text": "La pagina racchiude la rosa del Valencia nella stagione 1979-80."}
{"id": "2263608", "revid": "357641", "url": "https://it.wikipedia.org/wiki?curid=2263608", "title": "RK coupe", "text": ""}
{"id": "2263609", "revid": "357641", "url": "https://it.wikipedia.org/wiki?curid=2263609", "title": "RK Spyder", "text": ""}
{"id": "2263610", "revid": "1718925", "url": "https://it.wikipedia.org/wiki?curid=2263610", "title": "Savuto (fiume)", "text": "Il Savuto \u00e8 un fiume della Calabria, che nasce in Sila e si getta nel mar Tirreno dopo un corso di 48\u00a0km.\nDecorso.\nLa sorgente si trova in localit\u00e0 \"Spineto\", nel territorio di Aprigliano e con precisione sul KM 0 della strada provinciale 61 a 1260 metri d'altezza; e la sorgente segna il punto preciso in cui si dividono i due versanti: a est sfocia sullo Ionio mentre a ovest sfocia nel Mar Tirreno, nei pressi di Nocera Terinese. Lungo il tragitto il Savuto riceve numerosi affluenti, fra i quali il \"Tarsitano\",il Piciaro, il \"Tassitello\", il \"Merone\", il \"Cannavina\", il \"Mola\", il \"Lara\", il \"Bisirico\", il \"Mentaro\", il torrente Della Valle e il \"Calabrice\". Il Savuto attraversa i territori di ben sedici comuni: Aprigliano, Parenti, Rogliano, Santo Stefano di Rogliano, Marzi, Carpanzano, Malito, Scigliano, Pedivigliano, Altilia, Grimaldi, Aiello Calabro, Martirano, San Mango d'Aquino, Cleto e Nocera Terinese, e sfocia infine nel Golfo di Sant'Eufemia, alcuni km a nord di Capo Suvero, dando luogo ad una piccola pianura costiera.\nStoria.\nChiamato dai latini \"Sabutus\", si suppone corrisponda al fiume chiamato dai Greci \"Ocinaros\" (\"che scorre velocemente\"), non lontano dalla cui foce, sul lato sinistro, viene localizzata l'antica citt\u00e0 di Terina secondo alcuni, l'altrettanta citt\u00e0 antica di Temesa secondo altri studiosi. La querelle \u00e8 aperta da molto tempo e di recente \u00e8 stata rinfocolata da coloro che fanno sorgere Terina in territorio di Lamezia Terme e pongono Temesa sulla collina, Piano di Terina, che si eleva appunto sulla sinistra della foce del Savuto.\nL'accidentato corso del Savuto fu causa della morte di Isabella d'Aragona (1247-1271), moglie di Filippo III di Francia. Di ritorno, assieme al marito, dall'Ottava crociata, incinta del quinto figlio, mentre attraversava il fiume nei pressi di Martirano, cadde da cavallo l'11 gennaio 1271 e mor\u00ec a Cosenza qualche giorno dopo. Gabriele D'Annunzio, nelle \"Laudi\", definir\u00e0 \u00abmaligno / il guado che lei travolse e la corona\u00bb.\nPonti.\nIl Savuto, nel tratto pi\u00f9 a monte del proprio corso, quello compreso nel territorio della Provincia di Cosenza, \u00e8 attraversato da una serie di ponti, ciascuno dei quali \u00e8 dotato di una propria rilevanza storica, ma che versano tutti in un pessimo stato di conservazione."}
{"id": "2263615", "revid": "123658373", "url": "https://it.wikipedia.org/wiki?curid=2263615", "title": "Eugenia di Grecia", "text": "In quanto cugina dello sposo, era uno degli ospiti principali al matrimonio della principessa Elisabetta e Filippo, duca di Edimburgo del 1947.\nFu autrice di \"Le Tsarevitch, Enfant Martyr\", una biografia di Aleksej Nikolaevi\u010d, Zarevich di Russia, scritta in francese, che fu pubblicata nel 1990.\nMatrimonio e figli.\nSpos\u00f2 il Principe Dominic Radziwi\u0142\u0142, figlio del principe Hieronim Radziwi\u0142\u0142 e dell'Arciduchessa Renata d'Austria, il 30 maggio 1938 a Parigi. Divorziarono nel 1946. Ebbero due figli:\nEugenia si rispos\u00f2 il 28 novembre 1949 con il Principe Raimondo della Torre e Tasso, Duca di Castel Duino. Anche il loro matrimonio termin\u00f2 con un divorzio nel 1965. Ebbero un figlio maschio:"}
{"id": "2263616", "revid": "838137", "url": "https://it.wikipedia.org/wiki?curid=2263616", "title": "Attilio Pietrasanta", "text": "Biografia.\nAttilio Pietrasanta nacque a Milano dalla nobile famiglia feudataria di Robecco sul Naviglio. Entrato sin dalla giovent\u00f9 nell'Ordine cistercense, divenne prima abate di diversi monasteri e poi padre generale dell'Ordine.\nIl 28 luglio 1659 venne eletto vescovo di Vigevano e gi\u00e0 dal 26 dicembre del 1665 inizi\u00f2 la propria visita pastorale nella diocesi, preoccupandosi delle esigenze della stessa in maniera attiva e zelante, ponendo il 4 maggio di quello stesso anno la prima pietra per la chiesa vigevanese del convento di Santa Chiara, affidato appunto alle clarisse.\nSuccessivamente si rec\u00f2 a Roma per consegnare la relazione relativa alla propria diocesi, recandosi quindi a Napoli dove contrasse un male imprecisato che lo spinse a fare ritorno alla citt\u00e0 eterna, dove mor\u00ec il 23 novembre 1666, all'ospizio dei cistercensi. La sua salma venne deposta nella cappella di San Giorgio della chiesa di Santa Croce di Roma.\nGenealogia episcopale.\nLa genealogia episcopale \u00e8:"}
{"id": "2263621", "revid": "287204", "url": "https://it.wikipedia.org/wiki?curid=2263621", "title": "WD 0346+246", "text": "WD 0346+246 \u00e8 una nana bianca situata nella costellazione del Toro.\nFu scoperta nel 1997 quando un esame delle fotografie riprese durante una \"survey\" per lo studio delle nane brune nell'ammasso aperto delle Pleiadi rivel\u00f2 una debole stellina con un alto moto proprio. \u00c8 una delle nane bianche pi\u00f9 fredde conosciute, data la sua temperatura effettiva stimata sui 3900 K."}
{"id": "2263629", "revid": "599013", "url": "https://it.wikipedia.org/wiki?curid=2263629", "title": "Savo \u0110ikanovi\u0107", "text": ""}
{"id": "2263630", "revid": "1543377", "url": "https://it.wikipedia.org/wiki?curid=2263630", "title": "Municipalit\u00e0 locale di Kwa-Sani", "text": "La municipalit\u00e0 locale di Kwa-Sani (in inglese Kwa-Sani Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Harry Gwala, nella provincia di KwaZulu-Natal. In base al censimento del 2001 la sua popolazione era di 15.309 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Ingwe per costituire la municipalit\u00e0 locale di Dr Nkosazana Dlamini-Zuma.\nLa sede amministrativa e legislativa era la citt\u00e0 di Himeville e il suo territorio si estendeva su una superficie di ed il suo codice di distretto era KZN432.\nGeografia fisica.\nConfini.\nLa municipalit\u00e0 locale di Kwa-Sani confinava a nord con quella di Impendle (Umgungundlovu), a est con quella di Ingwe a sud con quelle di Umzimkhulu e Greater Kokstad e a ovest con il District Management Areas KZDMA43."}
{"id": "2263638", "revid": "144796", "url": "https://it.wikipedia.org/wiki?curid=2263638", "title": "Gerolamo Visconti", "text": "Biografia.\nGerolamo Visconti nacque nella nobilissima stirpe dei Visconti di Milano, antichi signori della citt\u00e0. Figlio secondogenito, intraprese la carriera ecclesiastica divenendo ben presto vicario generale della diocesi di Alessandria in Piemonte e passando successivamente al vicariato della diocesi di Cremona dove suo zio, Francesco Visconti, era vescovo.\nTornato a Milano, divenne vicario generale dell'arcivescovo e successivamente ottenne i titoli di primicerio e poi di arciprete della Cattedrale milanese dal 1662. Papa Alessandro VII, successivamente, lo propose per la sede episcopale di Novara, ma questa venne affidata a Giuseppe Maria Maraviglia e Gerolamo Visconti venne destinato alla diocesi di Vigevano, ove fece il proprio ingresso solenne il 5 ottobre 1667.\nNel 1668 inizi\u00f2 una visita pastorale all'interno della propria diocesi, che per\u00f2 non pot\u00e9 completare a causa della sopraggiunta morte che lo colse il 26 ottobre 1670. Fu sepolto nella cattedrale di Vigevano, davanti all'altare della Cappella della Madonna.\nGenealogia episcopale.\nLa genealogia episcopale \u00e8:"}
{"id": "2263640", "revid": "834", "url": "https://it.wikipedia.org/wiki?curid=2263640", "title": "Adrian, Michigan", "text": ""}
{"id": "2263647", "revid": "22520564", "url": "https://it.wikipedia.org/wiki?curid=2263647", "title": "Ipocrita", "text": ""}
{"id": "2263648", "revid": "767487", "url": "https://it.wikipedia.org/wiki?curid=2263648", "title": "Stephen Marley", "text": " Ha vinto per otto volte i Grammy Award, tre volte come solista, due volte come produttore del fratello minore Damian Marley negli album \"Halfway Tree\" e \"Welcome to Jamrock\", e altre tre volte con suo fratello maggiore Ziggy Marley con il gruppo Ziggy Marley &amp; The Melody Makers.\nL'album del 2011 di Marley \"Revelation Pt. 1 - The Root of Life\" ha vinto il Grammy Award come \"miglior album di reggae\" nel 2012. Il suo seguito, \"Revelation Pt. 2 - The Fruit of Life\", \u00e8 stato rilasciato il 22 luglio 2016.\nIn molti dei suoi album solisti autoprodotti \"Mind Control\" (2007), \"Mind Control Acoustic\" (2008), \"Revelation Part I: The Root of Life\" (2011) e \"Revelation Part II: The Fruit of Life\" (2016) ha composto e prodotto tutte le canzoni del suo album e ha suonato lui stesso una variet\u00e0 di strumenti musicali.\nIl 3 aprile 2017, Marley e Pitbull si sono esibiti al \"The Tonight Show Starring Jimmy Fallon\", suonando il loro singolo \"Options\".\nBiografia.\nMarley \u00e8 nato a Wilmington, Delaware e cresciuto a Kingston, in Giamaica. \u00c8 il secondogenito di Bob Marley e di sua moglie Rita Marley.\nCarriera.\nLa sua prima apparizione in un disco arriva all'et\u00e0 di 6 anni, nel 1979, assieme al fratello Ziggy. La canzone s'intitola \"Children Playing in the Streets\" ed \u00e8 registrata per beneficenza alle Nazioni Unite per l'Anno Internazionale del Bambino. Il pezzo \u00e8 anche il primo pezzo della band Ziggy Marley and the Melody Makers, a cui Stephen partecipa assieme al fratello Ziggy e alle sorelle Cedella e Sharon. Nella band Stephen \u00e8 chitarrista, cantante e occasionalmente collabora nella stesura dei testi.\nPer soddisfare la sua creativit\u00e0 l'artista collabora anche con altri artisti al di fuori della band, i primi sono, nel 1996, i suoi fratelli Julian e Damian. Lo stesso anno remixa un brano dei Fugees, facendo cos\u00ec notare per la prima volta il suo amore per l'hip hop e l'R'n'B. Successivamente lavora con Eve, Krayzie Bone, e Erykah Badu, e prende parte in qualit\u00e0 di produttore esecutivo alla compilation in onore di suo padre, \"Chant Down Babylon\", pubblicata nel 1999. La compilation attrae critiche negative dai puristi del reggae, che pensano che la mescolanza tra l'hip hop e la musica di suo padre sia blasfema; l'album per\u00f2 ha un buon successo, che incoraggia il giovane produttore.\nNel 2001 cura la produzione pee l'album \"Halfway Tree\", che vincer\u00e0 il Grammy Award come Best Reggae Album. Successivamente collabora ancora con i fratelli, e pubblica tre album solisti: \"Got Music?\" nel 2006, \"Stephen Marley\" e \"Mind Control\" nel 2007. Quest'ultimo album \u00e8 stato il pi\u00f9 grande successo dell'artista e ha vinto il Grammy come miglior album reggae. Nel 2008 ne pubblica una versione acustica, anch'essa premiata con un Grammy Award. Una tra i suoi successi pi\u00f9 famose \u00e8 \"Hey Baby\", presente anche come colonna sonora del videogioco \"NBA Live 08\".\nVita privata.\nVive a Miami, in Florida, dove ha una casa e uno studio di registrazione privato.\nIl suo figlio maggiore, Jo Mersa Marley, \u00e8 un musicista che ha recentemente pubblicato il suo EP, \"\"Comfortable\". Sua figlia, Mystic Marley, ha pubblicato l'EP \"Beatdown\"\", il suo singolo di debutto e il video musicale il 6 giugno 2018."}
{"id": "2263652", "revid": "767487", "url": "https://it.wikipedia.org/wiki?curid=2263652", "title": "Roy Pugh", "text": ""}
{"id": "2263653", "revid": "110157", "url": "https://it.wikipedia.org/wiki?curid=2263653", "title": "As If to Nothing", "text": "As If to Nothing \u00e8 il secondo album studio del compositore scozzese Craig Armstrong, pubblicato il 19 febbraio 2002."}
{"id": "2263657", "revid": "29244", "url": "https://it.wikipedia.org/wiki?curid=2263657", "title": "Tranvia Milano-Carate", "text": ""}
{"id": "2263659", "revid": "838137", "url": "https://it.wikipedia.org/wiki?curid=2263659", "title": "Giovanni Rasini", "text": "Biografia.\nGiovanni Rasini nacque a Milano da una famiglia della nobilt\u00e0 locale di rango comitale e intraprese ancora in giovent\u00f9 la carriera ecclesiastica.\nIl 22 giugno 1671 venne preconizzato da papa Clemente X vescovo di Vigevano, ove fece il proprio solenne ingresso il 28 ottobre di quell'anno. Tra le sue prime azioni nella nuova diocesi si ricorda l'istituzione di una prebenda teologale da destinarsi appunto al teologo tra i canonici della cattedrale.\nIl suo episcopato fu del resto piuttosto breve in quanto mor\u00ec a Vigevano il 18 novembre 1672.\nGenealogia episcopale.\nLa genealogia episcopale \u00e8:"}
{"id": "2263664", "revid": "729019", "url": "https://it.wikipedia.org/wiki?curid=2263664", "title": "Spedizione di Jameson", "text": "La spedizione di Jameson (29 dicembre 1895 - 2 gennaio 1896) fu una fallita operazione militare, condotta intorno al capodanno del 1896 dallo statista coloniale britannico Leander Starr Jameson, unitamente ai corpi di polizia privata della Rhodesia e del Bechuanaland, contro la Repubblica del Transvaal del presidente Paul Kruger.\nSuo scopo era provocare la sollevazione degli \"uitlanders\", cio\u00e8 i lavoratori stranieri, principalmente britannici, immigrati nel Transvaal, ma limitati nei loro diritti dal governo boero. Ci si aspettava infatti che il Comitato di Riforma di Johannesburg (noto anche come \"i cospiratori di Johannesburg\") reclutasse fra loro un esercito e si preparasse all'insurrezione, cosa che per\u00f2 non avvenne. Anche se il raid ebbe un esito fallimentare sotto questo punto di vista, esso si rivel\u00f2 un fattore scatenante sia della seconda guerra matabele (1896-1897), che della seconda guerra boera (1899-1902).\nPresupposti politici ed economici.\nSul finire dell'Ottocento il territorio che oggi chiamiamo Sudafrica non costituiva un'unica nazione, ma era suddiviso in quattro entit\u00e0 politiche: due colonie britanniche (la Colonia del Capo e il Natal) e due repubbliche boere (lo Stato Libero dell'Orange e la Repubblica Sudafricana, pi\u00f9 comunemente chiamata Transvaal).\nColonie e repubbliche.\nIl Capo - pi\u00f9 specificamente la modesta area intorno all'attuale Citt\u00e0 del Capo - fu il primo territorio sudafricano a essere colonizzato dagli europei: nel 1652 la Compagnia olandese delle Indie occidentali vi trasport\u00f2 i primi immigranti olandesi che crearono gli iniziali insediamenti agricoli e che i loro discendenti (i boeri) nei successivi 150 anni ebbero modo di consolidare mentre andavano occupando sempre nuove terre a nord e soprattutto ad est.\nAll'inizio dell'Ottocento la potenza olandese si era ormai dissolta e nel 1806 la Gran Bretagna s'impadron\u00ec della Colonia del Capo per evitare che cadesse nelle mani di Napoleone e per assicurarsi il controllo delle importanti rotte commerciali verso l'Estremo Oriente; l'occupazione inglese venne poi riconosciuta e ratificata anche formalmente dal Congresso di Vienna nel 1815.\nGran parte della comunit\u00e0 boera era per\u00f2 ostile al dominio britannico e ai suoi nuovi ordinamenti, in particolare ai provvedimenti contro lo schiavismo. Nel 1828 le autorit\u00e0 britanniche approvarono una legislazione che garantiva un trattamento ugualitario per tutti, indipendentemente dalla rispettiva razza; nel 1830 una nuova ordinanza impose pene severe per le crudelt\u00e0 sugli schiavi; nel 1834 la schiavit\u00f9 venne infine abolita. Queste misure si scontrarono con l'opposizione dei boeri, che ritenevano indispensabile il lavoro degli schiavi nelle loro fattorie e giudicarono insufficienti le compensazioni concesse ai proprietari di schiavi per la loro emancipazione e il relativo metodo di pagamento. Il risentimento culmin\u00f2 nel ventennio 1830-1850 con una migrazione di massa dei boeri (passata alla storia come \"Die Groot Trek\", ovvero \"la grande marcia\" o Grande Trek) verso l'allora inesplorata frontiera orientale, nella speranza di sfuggire al controllo britannico.\nNon tutti i boeri della Colonia del Capo parteciparono alla \"grande marcia\" e in pochi si mossero dalla regione occidentale. Furono piuttosto i \"voortrekkers\", cio\u00e8 i \"trekboers\" (pastori seminomadi) e i \"grensboere\" (coloni di confine) della regione orientale, da sempre in prima linea nell'espansione verso est, a spostarsi ancora pi\u00f9 ad oriente; qui nel 1839 fondarono la Repubblica di Natalia, subito osteggiata, invasa e annessa dopo soli quattro anni dai britannici che ne fecero la Colonia del Natal. Successivamente, altri gruppi di \"voortrekkers\" si spostarono pi\u00f9 a nord, stabilendosi oltre i fiumi Vaal (Repubblica del Transvaal, 1848) e Orange (Stato Libero dell'Orange, 1854). La Gran Bretagna cerc\u00f2 di opporsi con la forza a queste espansioni ma, dopo alcuni tentativi di annessione non riusciti, fu costretta a riconoscerne l'indipendenza (del Transvaal nel 1852 e dello Stato Libero dell'Orange nel 1854).\nUn nuovo tentativo di annessione del Transvaal (12 aprile 1877) port\u00f2 alla prima guerra anglo-boera (1880-1881): con il trattato di Pretoria prima (1881) e la convenzione di Londra poi (1884), gli inglesi, sconfitti, accettarono di ripristinare l'autogoverno del Transvaal, sotto una teorica supervisione britannica.\nEconomia.\nNonostante gli aspri scontri e le divisioni politiche, i quattro territori sudafricani erano fortemente legati e interdipendenti l'uno dall'altro. In effetti erano stati popolati tutti da emigranti europei o dai loro discendenti. La Colonia del Capo, il paese pi\u00f9 esteso e antico, era anche superiore dal punto di vista economico, culturale e sociale, dato che le popolazioni del Natal e delle due repubbliche boere erano formate principalmente da coloni dediti alla pastorizia, a un'agricoltura di sussistenza e poco di pi\u00f9.\nQuesta semplice dinamica economica fu sconvolta a partire dal 1869, quando vennero scoperti vasti giacimenti di diamanti nel Griqualand West, la regione intorno all'attuale Kimberley, storicamente sottoposta all'autorit\u00e0 dello Stato Libero dell'Orange. Nondimeno il governo coloniale del Capo, assistito dal governo britannico, riusc\u00ec ad annettersi quel territorio ottenendo cos\u00ec il controllo della sua enorme ricchezza mineraria.\nLa scoperta dell'oro.\nNel 1886 un filone d'oro venne scoperto nel Witwatersrand, l'area nei dintorni della moderna Johannesburg, e le ricerche svolte nella zona riscontrarono giacimenti enormi. Dall'oggi al domani quella scoperta rese il Transvaal lo stato pi\u00f9 ricco e virtualmente anche il pi\u00f9 potente di tutta l'Africa meridionale (e forse anche il pi\u00f9 corrotto), ma la corsa all'oro port\u00f2 nella regione un numero spropositato di \"uitlanders\", soprattutto di origine britannica, in cerca di lavoro e di fortuna: nel 1896 erano circa 60.000, esattamente il doppio dei circa 30.000 boeri maschi con diritto di voto.\nDi fronte a tale situazione, temendo di perdere l'indipendenza e diventare una colonia britannica, il governo boero del Transvaal adott\u00f2 provvedimenti restrittivi nei confronti degli immigrati (stabilendo ad esempio un lungo periodo di residenza prima di poter ottenere l'affrancamento e il diritto di voto) e tass\u00f2 pesantemente la nascente industria mineraria. Ci\u00f2 provoc\u00f2 un crescente malcontento fra gli \"uitlanders\" e qualcuno di loro a Johannesburg, citt\u00e0 \"uitlander\" per eccellenza, inizi\u00f2 a preparare un'insurrezione per rovesciare il governo boero.\nIl progetto di Cecil Rhodes.\nCecil Rhodes, allora governatore della Colonia del Capo, progett\u00f2 di incorporare anche il Transvaal e lo Stato Libero dell'Orange per formare un'unica federazione sotto il controllo britannico. Straordinario uomo d'affari, ricchissimo e senza scrupoli, Rhodes aveva investito gran parte del suo denaro in concessioni minerarie per l'estrazione dei diamanti a Kimberley, dando vita nel 1888 alla multinazionale De Beers (che allora controllava il 90% del mercato mondiale dei diamanti) e ora intendeva espandersi anche in quello dell'oro. A tale scopo Rhodes ricopr\u00ec un ruolo fondamentale nel fomentare le proteste degli \"uitlanders\" del Transvaal e, a met\u00e0 del 1895, pianific\u00f2 una spedizione armata che, dalla \"sua\" Rhodesia, avrebbe puntato su Johannesburg per \"ristabilirvi l'ordine\" durante una contemporanea insurrezione degli \"uitlanders\" contro il governo boero. Il \"controllo\" su Johannesburg avrebbe comportato di conseguenza anche il controllo sulle sue miniere d'oro.\nIl \"raid\" venne rimandato a causa delle esitazioni dei capi \"uitlanders\"; nondimeno, per ordine di Rhodes, a novembre un contingente armato venne dislocato nella Striscia di Pitsani (una porzione esigua del Protettorato del Bechuanaland ma strategicamente importante perch\u00e9 situata proprio al confine con il Transvaal) allo scopo di poter intervenire rapidamente al momento della sommossa. Il contingente fu posto sotto il comando di Leander Starr Jameson, un noto medico di origine scozzese, divenuto amministratore generale (con Rhodes presidente) della Societ\u00e0 Commerciale per il Matabeleland. Le sue forze erano costituite da circa 600 uomini, per due terzi provenienti dalla Polizia a cavallo del Matabeleland, a cui si sarebbe aggiunto un centinaio di guardie di frontiera del Matabeleland agli ordini del colonnello Raleigh Grey, e per il resto da volontari, tutti equipaggiati con fucili, otto o forse sedici mitragliatrici Maxim e dai tre agli undici pezzi di artiglieria leggera.\nLo svolgimento.\nMentre Jameson attendeva la notizia dello scoppio dell'insurrezione per dare il via all'esecuzione del progetto, a Johannesburg sorsero disparit\u00e0 di vedute fra il Comitato di Riforma e gli \"uitlanders\" sulla forma di governo da adottare dopo il colpo di stato. L'attesa quindi si protrasse ulteriormente, ma Jameson, frustrato dai continui rinvii e dalla necessit\u00e0 di gestire e mantenere in allerta i suoi uomini, decise di muoversi comunque, nella convinzione che la sua iniziativa sarebbe riuscita a spingere all'azione anche gli \"uitlanders\" pi\u00f9 riluttanti. Sabato 28 dicembre invi\u00f2 un telegramma a Rhodes avvisandolo delle proprie intenzioni (\u00abA meno di contrordini, ci muoveremo domani sera\u00bb) e ribadendole l'indomani (\u00abStasera partiremo per il Transvaal\u00bb). In realt\u00e0 la trasmissione del primo telegramma fu rinviata e vennero spediti entrambi la domenica ma, poche ore dopo, i suoi uomini tagliarono i fili del telegrafo isolando di fatto il contingente che, intorno alle 19, lasci\u00f2 il campo dirigendosi verso il confine con il Transvaal. Alle 6 del mattino seguente s'incontrarono a Malmani, gi\u00e0 oltre il confine, con gli squadroni del colonnello Grey, e insieme puntarono su Johannesburg, che intendevano raggiungere in tre giorni di marcia forzata prima che i commando boeri potessero mobilitarsi.\nIl ministro per le colonie britannico Joseph Chamberlain venne informato dell'operazione in corso nel Transvaal marted\u00ec 31 dicembre (l'ultimo giorno dell'anno, comunque, la notizia era sui giornali di mezzo mondo) e, bench\u00e9 avesse condiviso con Rhodes gli obiettivi finali del raid, rimase imbarazzato dalla scelta dei modi e dei tempi dell'invasione dai quali traspariva l'intenzione inglese di rovesciare il governo boero per annettersi il Transvaal. Dopo aver sottolineato che \u00abse avr\u00e0 successo, mi roviner\u00e0. Vado a Londra per sventarla\u00bb, ordin\u00f2 al governatore generale della Colonia del Capo, sir Hercules Robinson, di ripudiare l'azione di Jameson e avvert\u00ec Rhodes che l'accordo con la sua Societ\u00e0 Commerciale sarebbe stato in pericolo se si fosse scoperto che il primo ministro del Capo era coinvolto nel raid. Chamberlain istru\u00ec quindi i rappresentanti britannici locali di avvertire i propri coloni di non offrire alcun aiuto al raid.\nAnche se gli uomini di Jameson avevano interrotto tutte le comunicazioni telegrafiche, per errore tagliarono i fili di una recinzione anzich\u00e9 quelli del telegrafo verso Pretoria, dove la notizia della loro incursione pot\u00e9 cos\u00ec giungere molto rapidamente. Di conseguenza il loro contingente militare fu tenuto sotto costante controllo dalle forze boere fin dal momento in cui attravers\u00f2 il confine. La prima manifestazione di resistenza avvenne per\u00f2 solo all'alba di mercoled\u00ec 1\u00ba gennaio, quando ebbe luogo un breve scontro a fuoco con gli avamposti boeri. Verso mezzogiorno la milizia di Jameson era avanzata di circa 35 chilometri fino a Krugersdorp, dove una piccola forza di soldati boeri aveva bloccato la strada per Johannesburg con trincee e opere di difesa. Lo squadrone di Jameson impieg\u00f2 diverse ore a scambiare colpi con gli avversari, perdendo diversi uomini e molti cavalli nella scaramuccia finch\u00e9, verso sera, ripieg\u00f2 a sud-est tentando di prendere sul fianco le forze boere. Queste se ne resero conto nel corso della notte, cosicch\u00e9 gioved\u00ec 2 gennaio alle prime luci del giorno, quando Jameson raggiunse Doornkop, trov\u00f2 ad attenderlo un imponente spiegamento di soldati boeri equipaggiati anche con qualche pezzo di artiglieria. I suoi incursori, pur affaticati, diedero battaglia ma, dopo aver perso una trentina di uomini, Jameson comprese che la sua situazione era insostenibile e si arrese al comandante Piet Cronje.\nEsiti e conseguenze.\nI partecipanti al raid furono incarcerati a Pretoria ma, in seguito alle trattative con il governatore della Colonia del Capo Hercules Robinson, il governo boero (che venne indennizzato con quasi un milione di sterline pagato dalla Compagnia Britannica del Sudafrica di Cecil Rhodes) consegn\u00f2 i prigionieri britannici alle autorit\u00e0 inglesi per il processo, che si tenne a Londra. Venerd\u00ec 3 gennaio, per\u00f2, il kaiser Guglielmo II di Germania invi\u00f2 un telegramma di congratulazioni (rimasto celebre come il \"telegramma di Kruger\") al presidente Paul Kruger e al governo del Transvaal per il loro successo nello sventare \u00abl'attacco di bande armate\u00bb \u00abcon le proprie forze\u00bb, \u00absenza ricorrere all'aiuto di potenze amiche\u00bb, alludendo con queste parole al possibile sostegno della Germania. La notizia provoc\u00f2 sulla stampa e nell'opinione pubblica britannica un'ondata di violenti sentimenti anti-germanici. Il dottor Jameson fu pertanto idolatrato sia dalla societ\u00e0 che dai giornali londinesi, infiammati da un'esasperata ostilit\u00e0 contro i boeri e contro i tedeschi in un irrefrenabile impeto di sciovinismo. Jameson fin\u00ec per essere condannato a soli 15 mesi di carcere per aver guidato il raid e scont\u00f2 la pena nella prigione di Holloway.\nPer aver cospirato con Jameson, i membri del Comitato di Riforma di Johannesburg, compresi il colonnello Frank Rhodes (fratello maggiore di Cecil) e John Hays Hammond (l'ingegnere minerario responsabile dei successi finanziari delle miniere di Cecil Rhodes), furono imprigionati in condizioni deplorevoli, ritenuti colpevoli di alto tradimento e condannati a morte per impiccagione. La sentenza fu poi commutata in 15 anni di prigione e, nel giugno del 1896, tutti i membri sopravvissuti del Comitato furono rilasciati dietro pagamento di multe salate. Come ulteriore punizione per il sostegno fornito a Jameson, il pluridecorato colonnello Rhodes fu posto in pensione dall'esercito britannico ed escluso da qualsiasi partecipazione diretta alle questioni militari. Dopo il suo rilascio dalla prigione il colonnello Rhodes si un\u00ec immediatamente al fratello Cecil e alla Compagnia Britannica del Sudafrica nella Seconda guerra matabele (1896-1897) allora in corso a nord del Transvaal.\nDopo oltre due anni di processi, commissioni parlamentari, dibattiti, inchieste, discorsi di politici e di avvocati a Pretoria, Citt\u00e0 del Capo e Londra, solo due pubblici ufficiali (sir Graham Bower e sir Francis Newton) furono sanzionati ed ebbero la carriera rovinata; alcuni militari furono imprigionati per pochi anni; la brillante carriera politica di Cecil Rhodes nella Colonia del Capo fu sensibilmente abbreviata (nel 1896 fu costretto a dimettersi dalla carica di primo ministro); Joseph Chamberlain sopravvisse pressoch\u00e9 indenne, anche se il suo ruolo non fu mai completamente chiarito agli occhi della pubblica opinione.\nLa seconda guerra matabele.\nNel Matabeleland il raid di Jameson aveva privato la Compagnia Britannica del Sudafrica di molte delle sue truppe, rendendo cos\u00ec quel territorio particolarmente vulnerabile. Puntando proprio su tale debolezza e su una diffusa avversione nei confronti della Compagnia (ritenuta responsabile della siccit\u00e0, dell'invasione di locuste e della peste bovina che stavano devastando il paese), gli Ndebele si ribellarono nel mese di marzo del 1896 in quella che oggi viene celebrata nello Zimbabwe come la \"prima guerra d'indipendenza\" o la \"prima \"chimurenga\"\" (vale a dire, la \"prima lotta di liberazione\"), ma \u00e8 pi\u00f9 conosciuta nel resto del mondo come la Seconda guerra matabele.\nNel corso delle settimane iniziali della rivolta, cui si erano subito uniti anche gli Shona, centinaia di coloni europei furono massacrati e molti di pi\u00f9 sarebbero caduti nel successivo anno e mezzo. Con poche truppe a loro difesa e senza possibilit\u00e0 di aiuti esterni, i coloni cercarono rifugio nella citt\u00e0 di Bulawayo, al cui centro realizzarono frettolosamente un accampamento fortificato con carri riempiti di sacchi di sabbia sul tipo dei \"laager\". Qui resistettero per oltre un mese, finch\u00e9 a maggio giunsero le prime colonne inglesi di soccorso che spezzarono l'assedio di circa 10.000 Ndebele intorno alla citt\u00e0. A quel punto le parti si invertirono e circa 50.000 Ndebele si arroccarono sulle vicine Matobo Hills, che per oltre quindici mesi divennero lo scenario dei continui e feroci scontri fra gli indigeni e le pattuglie a cavallo organizzate dai coloni e poste agli ordini di Frederick Russell Burnham, Robert Baden-Powell e Frederick Selous. Soltanto nell'ottobre del 1897 Ndebele e Shona deporranno infine le armi.\nIl successo politico di Jameson.\nNonostante il fallimento, la sua spedizione frutt\u00f2 a Jameson rispetto, onori e una carriera politica di successo. Tornato infatti in Sudafrica, nel 1903 balz\u00f2 alla ribalta come leader del Partito Progressista Britannico e, vinte le elezioni, divenne primo ministro della Colonia del Capo dal 1904 al 1908 alla testa di un governo composto unicamente da politici inglesi. In seguito fu leader del Partito Unionista del Sudafrica dalla sua fondazione nel 1910 fino al 1912. Creato baronetto nel 1911, ritorn\u00f2 in Inghilterra nel 1912. Alla sua morte, avvenuta nel 1917, fu sepolto nel cimitero londinese di Kensal Green e, dopo la prima guerra mondiale, trasportato in Rhodesia e tumulato accanto a Cecil Rhodes e ai soldati del 34\u00ba Reggimento BSAC (British South African Constabulary) sulle Matobo Hills, nei pressi di Bulawayo.\nStando allo stesso Rudyard Kipling, la sua poesia \"Se\" (\"If\"), tanto celebre da venir tradotta in una trentina di lingue, fu scritta in onore di Jameson per celebrarne le qualit\u00e0 personali nell'affrontare e superare le difficolt\u00e0 connesse al raid. La spedizione nel Transvaal \u00e8 ricordata in alcune strofe della poesia, come ad esempio nella terza: \u00abSe puoi fare un solo mucchio di tutte le tue fortune / e rischiarlo in un unico lancio a testa e croce, / e perdere, e ricominciare dal principio / e non dire mai una parola sulla tua perdita\u00bb. Dato che Jameson fu molto discreto circa il coinvolgimento del governo britannico, soprattutto di Chamberlain, nel raid e si addoss\u00f2 la colpa dell'intera faccenda, sembra che anche i versi iniziali della poesia - \u00abSe riesci a tenere la testa a posto quando tutti intorno a te / L'hanno persa e danno la colpa a te\u00bb - vadano intesi come un richiamo al suo coraggio e al suo dignitoso silenzio.\nLe relazioni anglo-boere.\nIl Jameson Raid port\u00f2 le relazioni anglo-boere a un pericoloso livello di tensione e il reciproco risentimento si acu\u00ec ulteriormente a causa del famigerato \"telegramma di Kruger\", inviato dal kaiser Guglielmo II di Germania al presidente e al governo del Transvaal. In esso l'imperatore tedesco si congratulava \"sinceramente\" con Paul Kruger per la sconfitta degli incursori di Jameson, facendo trapelare un riconoscimento della repubblica boera e un'offerta di sostegno. Se il kaiser era gi\u00e0 inviso di per s\u00e9 agli inglesi per i suoi sentimenti anti-britannici, all'epoca l'ostilit\u00e0 fra il Secondo Reich e la Gran Bretagna si era accentuata per via della corsa agli armamenti navali che stava interessando entrambe le nazioni. Di conseguenza, il telegramma tedesco allarm\u00f2 e irrit\u00f2 ulteriormente i britannici.\nIl Transvaal inizi\u00f2 ad importare grosse quantit\u00e0 di armi e nel 1897 firm\u00f2 un'alleanza con lo Stato Libero dell'Orange. Lo statista sudafricano Jan Christiaan Smuts scrisse nel 1906: \u00abIl Jameson Raid rappresent\u00f2 una vera e propria dichiarazione di guerra ... nonostante i quattro anni di tregua che lo seguirono ... gli aggressori consolidarono la loro alleanza ... i difensori, d'altro canto, silenziosamente e risolutamente si prepararono all'inevitabile\u00bb.\nJoseph Chamberlain condann\u00f2 ufficialmente il raid nonostante in precedenza avesse approvato i piani di Rhodes di inviare assistenza armata nel caso di una sollevazione degli \"uitlanders\" a Johannesburg. A Londra, sia pure con qualche rara condanna o critica da parte della stampa, la maggior parte dei giornali sfrutt\u00f2 l'episodio come un'occasione per alimentare i sentimenti anti-boeri dei propri lettori e Jameson con i suoi incursori finirono con l'essere considerati quasi come degli eroi pubblici. D'altro canto Chamberlain salut\u00f2 con favore l'escalation militare da parte del Transvaal - e con essa l'avvicinarsi della crisi diplomatica - vedendo nella guerra sempre pi\u00f9 imminente la possibilit\u00e0 di annettere all'impero britannico i due stati boeri.\nValutazioni moderne.\nLe riflessioni e le ricerche sulla vera natura dei retroscena della spedizione di Jameson sono continuate per oltre un secolo dopo i fatti e proseguono tuttora. Fino ad oggi gli eventi intorno al coinvolgimento di Jameson nell'omonimo raid, essendo in certo qual modo estranei alla precedente storia del personaggio e al resto della sua vita, compresa la sua successiva e fortunata carriera politica, lasciano ancora perplessi gli storici che, nello sforzo di chiarire natura e motivazioni degli avvenimenti, hanno avanzato nuove ipotesi interpretative. Ad esempio Deryck Marshall Schreuder e Jeffrey Butler, nel loro saggio del 2002 (\"op. cit\"), hanno fornito ulteriori testimonianze del fatto che le accuse e l'incarcerazione degli uomini di Jameson all'atto del processo furono ingiuste, convalidando cos\u00ec le recenti analisi storiche che le considerano come una calcolata manovra politica da parte di Joseph Chamberlain e del suo staff per nascondere il proprio coinvolgimento nel raid o, quanto meno, per negare di averne conosciuta l'esistenza.\nIn una recensione a questo saggio Alan Cousins osserva che dagli scritti di Graham Bower, che all'epoca dei fatti era segretario del governatore generale della Colonia del Capo Hercules Robinson, \u00abemergono un certo numero di importanti argomenti di discussione ... fra cui il pi\u00f9 stimolante \u00e8 probabilmente il suo racconto di come venne trasformato in capro espiatorio all'indomani del raid: \"dato che si pretendeva di trovare un capro espiatorio, mi disposi a servire il mio paese anche in tale veste\"\u00bb e fa notare come \u00abappaia molto evidente un chiaro senso del suo rigido codice d'onore, oltre alla convinzione che non solo l'unit\u00e0, la pace e il benessere del Sudafrica, ma anche la pace in Europa sarebbero state in pericolo se avesse rivelato la verit\u00e0. Egli riteneva che, avendo dato a Cecil Rhodes la propria parola di non divulgare certe conversazioni private, non potesse fare altro che tener fede a tale promessa; nello stesso tempo si era convinto che sarebbe risultato molto dannoso per la Gran Bretagna se egli avesse riferito alla commissione parlamentare qualcosa riguardo allo stretto coinvolgimento di Hercules Robinson e Joseph Chamberlain nel loro disdicevole incoraggiamento alle macchinazioni per provocare una rivolta a Johannesburg.\u00bb\nDa ultimo Cousins considera che \u00abnelle sue riflessioni, Bower esprime un giudizio di condanna nei confronti di Chamberlain, accusandolo di aver \"mentito spudoratamente\" al parlamento e di aver esposto falsit\u00e0 nei documenti resi pubblici per l'inchiesta. Nella relazione della commissione Bower fu considerato colpevole di complicit\u00e0, mentre nessuna accusa venne mossa contro Chamberlain o Robinson. Il nome di Bower non venne mai riabilitato nel corso della sua vita, e non fu mai pi\u00f9 reintegrato in quella che egli riteneva la sua giusta posizione nel servizio coloniale: in effetti, fu degradato al ruolo di segretario coloniale nelle Mauritius. Dai suoi commenti traspaiono chiaramente amarezza e disinganno.\u00bb"}
{"id": "2263666", "revid": "767487", "url": "https://it.wikipedia.org/wiki?curid=2263666", "title": "Tex Ritter (cestista)", "text": ""}
{"id": "2263672", "revid": "53453", "url": "https://it.wikipedia.org/wiki?curid=2263672", "title": "Cartometro", "text": ""}
{"id": "2263673", "revid": "1543377", "url": "https://it.wikipedia.org/wiki?curid=2263673", "title": "James D. Lynch", "text": " \nFu il primo afroamericano a ricoprire la carica di Segretario di Stato del Mississippi oltre ad essere ministro di culto dell'African Methodist Episcopal (AME) Church.\nFrequent\u00f2 la Kimball Union Academy in New Hampshire, dove trascorse due anni prima di trasferirsi ad Indianapolis, dove si dedic\u00f2 alla sua vocazione religiosa."}
{"id": "2263675", "revid": "287204", "url": "https://it.wikipedia.org/wiki?curid=2263675", "title": "Abernathy", "text": "Persone.\nAbernathy \u00e8 anche il cognome di diverse persone:"}
{"id": "2263679", "revid": "1543377", "url": "https://it.wikipedia.org/wiki?curid=2263679", "title": "Henry Eyring", "text": "Si occup\u00f2 di chimica fisica, dando il suo maggiore contributo allo studio delle velocit\u00e0 delle reazioni chimiche e degli intermedi di reazione. Fu anche un prolifico scrittore, avendo pubblicato pi\u00f9 di 600 articoli scientifici, dieci libri scientifici, e alcuni libri riguardanti il rapporto tra scienza e religione. Ricevette il premio Wolf per la chimica nel 1980 e la National Medal of Science nel 1966 per avere sviluppato la Teoria delle Velocit\u00e0 Assolute delle reazioni chimiche, uno dei pi\u00f9 importanti sviluppi della chimica del ventesimo secolo. Diversi altri chimici ricevettero successivamente il premio Nobel per studi basati su questa teoria, e la mancata assegnazione del Nobel a Eyring suscit\u00f2 sorpresa in molti.\nFu anche eletto presidente della American Chemical Society nel 1963 e della American Association for the Advancement of Science nel 1965.\nBiografia.\nEyring venne allevato in una fattoria di bestiame a Colonia Ju\u00e1rez, Messico, per i primi 11 anni della sua vita. Nel luglio 1912, la sua famiglia e circa altri 4.200 emigranti furono cacciati via dal Messico dai violenti ribelli durante la rivoluzione messicana e si trasferirono a El Paso, Texas. Dopo avere vissuto a El Paso per circa un anno, la famiglia Eyring si stabil\u00ec a Pima, Arizona, dove Henry complet\u00f2 la scuola superiore e mostr\u00f2 una speciale attitudine per la matematica e le scienze. Studi\u00f2 anche alla Gila Academy di Thatcher, Arizona, adesso nota come Eastern Arizona College, dove uno dei pilastri di fronte all'edificio principale porta ancora il suo nome, insieme a quello di suo cognato Spencer W. Kimball.\nNel 1919, Eyring usufru\u00ec di una borsa di studio all'Universit\u00e0 dell'Arizona dove consegu\u00ec le lauree in ingegneria mineraria, metallurgia e chimica. Successivamente consegu\u00ec il dottorato in chimica all'Universit\u00e0 di Berkeley nel 1927 con una tesi intitolata \"A Comparison of the Ionization by, and Stopping Power for, Alpha Particles of Elements and Compounds\".\nDopo avere esaminato la sua dissertazione, l'Universit\u00e0 di Princeton recrut\u00f2 Eyring come docente nel 1931. Continu\u00f2 la sua attivit\u00e0 a Princeton fino al 1946 quando gli fu offerta una posizione di decano della scuola di perfezionamento all'Universit\u00e0 dello Utah. L'edificio di chimica all'interno della cittadella universitaria porta il suo nome in suo onore.\nEbbe tre figli da sua moglie Mildred Bennion. Il pi\u00f9 grande, Edward M. \"Ted\" Eyring \u00e8 professore di chimica all'Universit\u00e0 dello Utah. Henry B. Eyring \u00e8 Primo Consigliere della Prima Presidenza della Chiesa di Ges\u00f9 Cristo dei santi degli ultimi giorni. Harden B. Eyring \u00e8 un dirigente dell'educazione superiore per lo Stato dello Utah."}
{"id": "2263681", "revid": "144796", "url": "https://it.wikipedia.org/wiki?curid=2263681", "title": "Alessandro Casale", "text": "Biografia.\nNato a Bologna dal conte Andrea Casale, Cavaliere dell'Ordine Gerosolimitano di San Giovanni e Senatore, Alessandro Casale aveva intrapreso ancora giovane la carriera ecclesiastica, trovandosi a vivere nella seconda citt\u00e0 per importanza dello Stato della Chiesa.\nFu eletto due volte alla carica di nunzio apostolico in Spagna, sotto il regno di Filippo II per conto dei pontefici Pio V e Gregorio XIII, venendo successivamente eletto vescovo di Vigevano il 1\u00ba luglio 1577.\nGiunto nella nuova diocesi, inaugur\u00f2 un ciclo di visite pastorali ai paesi che componevano il territorio della giurisdizione religiosa, ponendosi anche il linea col concilio di Trento propugnato in Lombardia da San Carlo Borromeo, arcivescovo milanese. In seno a questo sentimento, nel 1570 presenzi\u00f2 al concilio metropolitano tenutosi a Milano.\nDurante i suoi anni di episcopati si verific\u00f2 inoltre un grave problema di ordine interno alla diocesi: nelle citt\u00e0 di Mortara e Gambol\u00f2, infatti, esistevano due chiese parrocchiali nello stesso paese, che per\u00f2 ricadevano sotto due diocesi differenti, l'una a Vigevano e l'altra a Pavia. Questa controversia venne risolta da Gregorio XIII, ma solo momentaneamente e solo nel 1817 entrambe le parrocchie di ciascuna citt\u00e0 vennero affidate alla diocesi di Vigevano ponendo termine alla questione.\nAlessandro Casale, inoltre, provvide all'ampliamento del palazzo vescovile di Vigevano, costruendovi un maestoso scalone d'onore, una cappella personale e facendovi realizzare un grande giardino per gli svaghi della corte episcopale.\nMor\u00ec a Vigevano il 16 febbraio 1582."}
{"id": "2263682", "revid": "857138", "url": "https://it.wikipedia.org/wiki?curid=2263682", "title": "Parte positiva e parte negativa di una funzione", "text": "In matematica, per ogni funzione reale si possono definire due funzioni \"componenti\", dette parte positiva e parte negativa della funzione, date rispettivamente da\nIntuitivamente, il grafico per esempio della parte positiva \u00e8 ottenuto troncando il grafico di formula_3 quando esso passa sotto l'asse delle ascisse, ponendolo a 0 in quei punti e lasciando inalterato il resto.\nUna peculiarit\u00e0 della definizione \u00e8 che la \"parte negativa\" non \u00e8 negativa, anzi, \u00e8 ovunque positiva o al pi\u00f9 nulla. La scomposizione di una funzione qualsiasi in due funzioni sempre non negative si rivela utile in determinati casi.\nRelazioni con la funzione originaria.\nLe parti positiva e negativa sono legati alla funzione originaria tramite queste due relazioni:\nUsando queste due uguaglianze si possono esprimere formula_6 e formula_7 in un altro modo\nUso in teoria della misura.\nUna funzione definita su uno spazio misurabile \u00e8 misurabile se e solo se lo sono la sua parte positiva e la sua parte negativa. Se dunque formula_3 \u00e8 misurabile, lo \u00e8 anche il suo valore assoluto, essendo la somma di funzioni misurabili per la relazione precedente. Il viceversa non \u00e8 in generale vero: se ad esempio\ndove formula_12 \u00e8 un insieme di Vitali e 1\"V\" \u00e8 la funzione indicatrice dell'insieme \"V\", allora formula_3 non \u00e8 misurabile (poich\u00e9 non lo \u00e8 formula_12), ma il suo valore assoluto s\u00ec perch\u00e9 \u00e8 costantemente uguale a .\nParte positiva e parte negativa sono utilizzate inoltre nella definizione di integrale di Lebesgue di una funzione misurabile."}
{"id": "2263684", "revid": "599013", "url": "https://it.wikipedia.org/wiki?curid=2263684", "title": "Clump", "text": "Clump \u00e8 un'appendice che si trova nella prora di numerose navi sotto la chiglia, al cui erano uniti i cavi di rimorchio per i paramine del dragaggio protettivo.\nStoria.\nClump \u00e8 nato come termine inglese utilizzato poi anche in Italia, lo si ritrova comunemente negli incrociatori, in navi da battaglia e alcuni incrociatori ausiliari."}
{"id": "2263691", "revid": "25152", "url": "https://it.wikipedia.org/wiki?curid=2263691", "title": "Mani della Causa di Dio", "text": ""}
{"id": "2263692", "revid": "25152", "url": "https://it.wikipedia.org/wiki?curid=2263692", "title": "Mano della Causa", "text": ""}
{"id": "2263693", "revid": "25152", "url": "https://it.wikipedia.org/wiki?curid=2263693", "title": "Mano della Causa di Dio", "text": ""}
{"id": "2263694", "revid": "144796", "url": "https://it.wikipedia.org/wiki?curid=2263694", "title": "Maurizio Pietra", "text": "Biografia.\nMaurizio Pietra nacque da una nobile famiglia milanese presso il castello di Cremona il 21 settembre 1514. Figlio di Francesco Pietra e di sua moglie Caterina Stampa. A soli 14 anni, nel 1528, venne ammesso come paggio alla corte del duca di Mantova con l'intento di intraprendere la carriera delle armi, rimanendovi stabilmente per cinque anni, per poi entrare dapprima nelle milizie del duca di Milano e poi di quelle dell'imperatore Carlo V. Decise quindi di abbandonare il tutto e intraprendere la carriera ecclesiastica.\nEra nipote di Galeazzo Pietra, suo predecessore alla cattedra episcopale vigevanese, al quale succedette alla morte di questi nel 1552. Gi\u00e0 da dodici anni svolgeva il compito di vescovo coadiutore di Vigevano, coadiuvando l'anziano zio nell'amministrazione della diocesi affidatagli ed assicurandosi nel contempo il diritto a succedergli.\nSucceduto a questa carica il 27 ottobre 1552, vi celebr\u00f2 la prima messa solo nel 1554 disinteressandosi inizialmente al governo effettivo della diocesi che venne affidata a Melchiorre Crivelli, vescovo titolare di Tagaste e vescovo coadiutore di Vigevano. Di Maurizio Pietra sappiamo che per\u00f2 prese parte, la seconda domenica di aprile dell'anno 1556, ad una seduta del concilio di Trento, del quale approv\u00f2 molte delle riforme e le riport\u00f2 nella propria diocesi, dando subito il via ad un ciclo di visite pastorali e fondando il primo seminario diocesano.\nNel 1572 tenne per la prima volta un sinodo diocesano, coadiuvato in questo da San Carlo Borromeo il quale pi\u00f9 volte lo invit\u00f2 a partecipare ai sinodi metropolitani tenutisi in Milano. Nel 1574 ospit\u00f2 presso il palazzo vescovile di Vigevano il nobile principe Giovanni d'Austria dopo la vittoriosa battaglia di Lepanto.\nMor\u00ec a Vigevano il 20 maggio 1576 dopo aver contratto una febbre tifoidea e venne sepolto presso l'altare del duomo cittadino, vicino al trono episcopale.\nGenealogia episcopale.\nLa genealogia episcopale \u00e8:"}
{"id": "2263696", "revid": "767487", "url": "https://it.wikipedia.org/wiki?curid=2263696", "title": "Ed Peterson", "text": ""}
{"id": "2263697", "revid": "110157", "url": "https://it.wikipedia.org/wiki?curid=2263697", "title": "Howaldtswerke-Deutsche Werft", "text": "Howaldtswerke-Deutsche Werft AG, HDW o semplicemente Howaldtswerke, \u00e8 il pi\u00f9 grande cantiere navale di Kiel in Germania e dal 2005 fa parte di ThyssenKrupp Marine Systems.\nL'azienda \u00e8 stata fondata il 1\u00ba ottobre 1838 dall'ingegnere August Howaldt e dall'uomo d'affari Johann Schweffel con il nome \"Schweffel &amp; Howaldt\".\nNel 1850 l'azienda ha costruito il primo sommergibile al mondo.\nDurante la prima guerra mondiale vennero realizzate numerose unit\u00e0 per la Marina Imperiale tedesca. Gli anni venti furono molto problematici e la societ\u00e0 nel 1926 \u00e8 stata vicina alla bancarotta. Negli anni trenta venne aperta una filiale ad Amburgo.\nNel 1937 la Kriegsmarine \u00e8 entrata a far parte della gestione della societ\u00e0.\nDopo la seconda guerra mondiale, in seguito alla chiusura dello stabilimento Germaniawerft di propriet\u00e0 dei Krupp, lo stabilimento della societ\u00e0 \u00e8 rimasto l'unico cantiere navale di Kiel.\nA partire dagli anni sessanta, con lo sviluppo di sommergibili per la Marina della Germania Ovest, la societ\u00e0 \u00e8 diventata un leader mondiale nella costruzione di piccoli sommergibili convenzionali: i sottomarini prodotti dalla societ\u00e0 sono stati consegnati a flotte di sedici paesi diversi.\nNel 1968 la societ\u00e0 ha assunto il suo attuale nome quando la societ\u00e0 Howaldtswerke AG \u00e8 stata fusa con la Deutsche Werft di Amburgo.\nAlla fine degli anni sessanta la societ\u00e0 acquist\u00f2 il terreno dove sorgeva lo stabilimento \"Germaniawerft\", che venne destinato alla produzione di sottomarini.\nDagli anni settanta, con la forte concorrenza dei cantieri navali asiatici, l'azienda ha dovuto ridurre le sue dimensioni e le maestranze che un tempo raggiungevano le unit\u00e0 sono scese alle attuali , inclusi i lavoratori delle societ\u00e0 acquisite, tra cui quelli di Kockums in Svezia e quelli in Grecia, mentre negli anni ottanta diversi impianti sono stati dismessi, tra cui il cantiere navale di Amburgo, rilevato nel 1985 da Blohm und Voss."}
{"id": "2263698", "revid": "767487", "url": "https://it.wikipedia.org/wiki?curid=2263698", "title": "Mel McGaha", "text": ""}
{"id": "2263701", "revid": "712828", "url": "https://it.wikipedia.org/wiki?curid=2263701", "title": "Nautolani", "text": ""}
{"id": "2263707", "revid": "1892390", "url": "https://it.wikipedia.org/wiki?curid=2263707", "title": "George Moscone", "text": " Ricopr\u00ec la carica di sindaco di San Francisco, California, dal gennaio 1976 fino al suo assassinio, nel 1978, avvenuto per mano dell'ex consigliere comunale Dan White, contemporaneo a quello del consigliere comunale e attivista gay Harvey Milk.\nBiografia.\nOrigini e formazione.\nDi origini liguri, precisamente di Fontanarossa, Moscone nacque a San Francisco. Suo padre, George Joseph Moscone, era una guardia carceraria nel carcere di San Quintino, mentre sua madre, Lena, era una casalinga. Frequent\u00f2 la St. Brigid's ed in seguito il St. Ignatius College Preparatory, dove divent\u00f2 un campione di basket. Dopo di che, frequent\u00f2 la University of the Pacific, dove fece amicizia con John L. Burton, il quale, pi\u00f9 avanti, divent\u00f2 un membro della Camera dei Rappresentanti americana. Si laure\u00f2 in legge all Hastings College of the Law e nel 1954 incontr\u00f2 e spos\u00f2 Gina Bondanza.\nL'ingresso in politica.\nIl fratello di John Burton, membro del Parlamento californiano, convinse Moscone a candidarsi per un seggio in quello stesso Parlamento nel 1960, tra le file del Partito democratico. Nonostante la sconfitta, Moscone si assicur\u00f2 un posto nel consiglio comunale della citt\u00e0 di San Francisco nel 1963, all'interno del quale si distinse per le sue battaglie in difesa dei poveri e delle minoranze etniche. Nel 1966, Moscone fu eletto al Senato della California, in rappresentanza del decimo distretto della Contea di San Francisco e, poco dopo, fu nominato dal suo partito leader della maggioranza.\nL'attentato e la morte.\nIl sindaco Moscone fu ucciso da Dan White il 27 novembre 1978, in un assassinio in cui perse la vita anche il consigliere e attivista gay Harvey Milk.\nInfluenza nella cultura di massa.\nIl sindaco Moscone \u00e8 interpretato nel film \"Milk\" del 2008 dall'attore Victor Garber."}
{"id": "2263715", "revid": "599013", "url": "https://it.wikipedia.org/wiki?curid=2263715", "title": "Dee Gibson", "text": ""}
{"id": "2263721", "revid": "767487", "url": "https://it.wikipedia.org/wiki?curid=2263721", "title": "Earl Gardner", "text": ""}
{"id": "2263727", "revid": "767487", "url": "https://it.wikipedia.org/wiki?curid=2263727", "title": "Arnie Ferrin", "text": ""}
{"id": "2263728", "revid": "22475", "url": "https://it.wikipedia.org/wiki?curid=2263728", "title": "Coccyzinae", "text": "I Coccizini (Coccyzinae) sono una sottofamiglia di uccelli cuculiformi della famiglia Cuculidae.\nDescrizione.\nI Coccizini vivono esclusivamente nel Nuovo Mondo ed \u00e8 la sottofamiglia di Cuculidi che si spinge pi\u00f9 a nord, nidificando anche in Canada. Sono inoltre presenti anche su molte isole dei Caraibi. Le specie settentrionali sono comunque grandi migratrici e passano il periodo non riproduttivo in America Centrale o Meridionale. Frequentano soprattutto le zone boscose e le foreste fitte.Sono uccelli arboricoli, con lunghe code, zampe forti e quasi sempre un sottocoda bianco. Si nutrono di grossi insetti e rettili; le specie insulari, anche a causa della mancanza di uccelli rapaci a minacciarle, sono specializzate nella cattura delle lucertole. A differenza di numerosi cuculi del Vecchio Mondo i Coccizini non sono parassiti di cova obbligati (anche se talvolta alcune specie possono depositare le proprie uova in nidi di altri uccelli), costruiscono un proprio nido sugli alberi e vi depongono due o pi\u00f9 uova.\nSpecie.\nLa sottofamiglia, che attualmente non ha valore tassonomico per Taxonomy in Flux (TiF) e per l'Unione Ornitologica Internazionale (IOC), comprendeva 2-5 generi ora inseriti nella sottofamiglia Cuculinae.\nAlla sottofamiglia appartenevano:\nI cuculi lucertola vengono talvolta inseriti nel genere \"Saurothera\", mentre il cuculo panciacastana e il cuculo pettobaio vengono inseriti nel genere \"Hyetornis\"; invece il cuculo scoiattolo nano, il cuculo nano e il cuculo cenerino, vengono talvolta inseriti nel genere \"Coccyzus\"."}
{"id": "2263729", "revid": "287204", "url": "https://it.wikipedia.org/wiki?curid=2263729", "title": "Japan Soccer League 1978", "text": "La stagione 1978 \u00e8 stata la quattordicesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl Mitsubishi Heavy Industries continu\u00f2 a riscuotere successo promuovendo giovani come Noboru Nagao, premiato come miglior esordiente del torneo. Sul fronte allenatori, lo Yanmar Diesel promosse il cannoniere Kunishige Kamamoto alla guida tecnica.\nDal punto di vista regolamentare, il match del girone di andata tra i campioni in carica e i vincitori della coppa nazionale venne reso valido per l'assegnazione della Supercoppa nazionale. Fu inoltre ripristinato il periodo di svolgimento del torneo precedente al 1976, con inizio ad aprile, conclusione a novembre e pausa estiva.\nIl campionato.\nL'avvio della competizione vide la supremazia dei campioni in carica del Fujita Kogyo che, galvanizzati dalla Supercoppa guadagnata dopo la prima giornata, presero subito il comando della classifica arrivando al termine del girone di andata (conclusosi il 15 maggio) con tre punti di vantaggio su Yanmar Diesel e Mitsubishi Heavy Industries. Nel corso del girone di ritorno (iniziato l'8 settembre), la capolista cal\u00f2 il ritmo e il club della divisione motori Mitsubishi (che nel corso della pausa estiva aveva cambiato i colori societari passando da blu a rosso) ne approfitt\u00f2, prendendo il comando della classifica e accumulando, al termine del torneo, un consistente vantaggio nei confronti delle altre pretendenti al titolo.\nNelle posizioni appena successive il neopromosso Yomiuri, all'esordio in massima divisione, riusc\u00ec ad andare oltre l'obiettivo salvezza grazie ad un girone di ritorno di alto livello, mentre a fondo classifica figur\u00f2 il nome del Furukawa Electric, inchiodato sul fondo della classifica per buona parte del torneo e salvo solo grazie alla vittoria nei play-off contro l'Honda Motor dominatore della seconda divisione. Nel secondo confronto promozione/salvezza il\nNissan Motors ottenne la sua seconda promozione consecutiva grazie ad un 2-0 inflitto al Fujitsu nella gara di andata. Nelle parti basse della seconda divisione il Kyoto Shiko, rimasto arenato in fondo alla graduatoria, sub\u00ec una doppia sconfitta nel playoff con lo Yamaha Motors; si salv\u00f2 invece da un doppio tonfo il Toyota Motors, a scapito del Toho Titanium.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n\u00a0\u00a0\u00a0\u00a0\u00a0 Retrocessa in Japan Soccer League Division 2 1979\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1979\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2263730", "revid": "111971706", "url": "https://it.wikipedia.org/wiki?curid=2263730", "title": "Margheritine di Stresa", "text": "Le margheritine di Stresa sono biscotti tipici di Stresa, creati nel 1857 dal pasticcere Pietro Antonio Bolongaro titolare dell'omonima pasticceria. Derivano il nome da quello della principessa futura regina Margherita, alla quale erano stati offerti in occasione della sua prima comunione, celebratasi appunto nel 1857.\nTalmente le piacquero che, un tempo divenuta regina, stabil\u00ec che quei biscotti fossero i dolci tradizionali da offrire ogni anno per il ricevimento di Ferragosto di Casa Savoia.\nGli ingredienti sono tuorlo d'uovo sodo setacciato, burro, farina, fecola, vaniglia e buccia di limone grattugiata."}
{"id": "2263733", "revid": "22521760", "url": "https://it.wikipedia.org/wiki?curid=2263733", "title": "Gian Maria Testa", "text": ""}
{"id": "2263736", "revid": "767487", "url": "https://it.wikipedia.org/wiki?curid=2263736", "title": "Ray Lumpp", "text": ""}
{"id": "2263743", "revid": "599013", "url": "https://it.wikipedia.org/wiki?curid=2263743", "title": "Andy Kostecka", "text": ""}
{"id": "2263744", "revid": "1446238", "url": "https://it.wikipedia.org/wiki?curid=2263744", "title": "Iceland Defense Force", "text": "La Iceland Defense Force (IDF) \u00e8 stato un corpo militare attivo dal 1951 al 2006, voluto dalle autorit\u00e0 islandesi per la tutela militare dell'isola. La sua sede centrale \u00e8 stata la citt\u00e0 di Keflav\u00edk. Guidata dagli Stati Uniti d'America, la struttura militare del corpo era formata da 1350 soldati americani, 100 civili del Dipartimento della difesa degli Stati Uniti e 650 islandesi sia civili che militari, ma hanno prestato servizio in essa anche soldati provenienti da Norvegia, Danimarca, Canada, Paesi Bassi e Regno Unito.\nUn contingente di Marines era responsabile per la difesa del suolo, la difesa aerea era invece affidata al gruppo 85, parte integrante dell'Aviazione degli Stati Uniti. In caso di minaccia o attacco dell'isola, la Marina degli Stati Uniti d'America era autorizzata ad intervenire.\nIl 15 marzo 2006 l'ambasciata statunitense, ha annunciato il ritiro degli Stati Uniti d'America dall'isola, ritiro che viene ultimato verso la fine di settembre del 2006."}
{"id": "2263754", "revid": "300067", "url": "https://it.wikipedia.org/wiki?curid=2263754", "title": "Murray Wier", "text": ""}
{"id": "2263757", "revid": "61051", "url": "https://it.wikipedia.org/wiki?curid=2263757", "title": "Cassut Special", "text": ""}
{"id": "2263761", "revid": "767487", "url": "https://it.wikipedia.org/wiki?curid=2263761", "title": "Coppa del Presidente dell'AFC 2005", "text": "La AFC President's Cup 2005 \u00e8 stata la stagione inaugurale della Coppa del Presidente dell'AFC, una competizione riservata alle societ\u00e0 calcistiche asiatiche provenienti da quelle nazioni categorizzate come \"emergenti\" dall'Asian Football Confederation. Le otto squadre partecipanti sono state suddivise in due gruppi. Le prime due di ogni girone si qualificano alle semifinali. Non si \u00e8 disputata una finale per il terzo posto. Tutte le partite della competizione vennero disputate nel maggio 2005 a Kathmandu, Nepal."}
{"id": "2263763", "revid": "599013", "url": "https://it.wikipedia.org/wiki?curid=2263763", "title": "Bobby Cook", "text": ""}
{"id": "2263764", "revid": "1345938", "url": "https://it.wikipedia.org/wiki?curid=2263764", "title": "Franco Marcoaldi", "text": "Biografia.\nFranco Marcoaldi \u00e8 nato nel 1955 e vive da tempo sulla laguna di Orbetello. \nNel corso degli anni ha fondato riviste (\"Leggere\"), \u00e8 stato consulente di case editrici (Donzelli, Mondadori), ha scritto per il teatro (\"Benjaminowo\" e \"Sconcerto\" con Toni Servillo), per la musica (lavorando con Fabio Vacchi e Giorgio Battistelli), per la televisione (i \u2018Dieci Comandamenti\u2019 di Roberto Benigni, la serie di documentari Grand'Italia per Rai Cultura). \nHa curato il Meridiano Mondadori di Fosco Maraini e introdotto opere di Cesare Brandi, Pierpaolo Pasolini, Beniamino Placido. Ha collaborato con il fotografo Mario Dondero e la pittrice Giosetta Fioroni. \n\u00c8 autore della serie di documentari \"Grand'Italia\" - 12 ritratti di italiani che negli ambiti pi\u00f9 diversi hanno reso grande l'Italia nel mondo - andata in onda su Rai Storia e in programmazione nel 2016 su Sky Arte.\nHa scritto libri di viaggio (\"Un mese col Buddha\", \"Prove di viaggio\" e \"Viaggio al centro della provincia\"), saggi e romanzi (tra gli altri, \"Voci rubate\" e \"Il vergine\"). Ma il centro della sua attivit\u00e0 \u00e8 la poesia. \nMolti i suoi libri in versi, che hanno vinto i pi\u00f9 importanti premi - dal Viareggio al Montale, dal Pavese al Brancati: \u2018Mosca cieca\u2019, \"Amore non Amore\", \"L'isola celeste\", \"Benjaminowo\", \"Celibi al limbo\", \"Animali in versi\", \"Il tempo ormai breve\", \"La trappola\". il 1\u00ba settembre 2015 \u00e8 stato pubblicato per Einaudi il suo ultimo poemetto: \"Il mondo sia lodato\". Diversi suoi libri sono stati tradotti all'estero.\nCollabora da molti anni al quotidiano La Repubblica."}
{"id": "2263769", "revid": "74801", "url": "https://it.wikipedia.org/wiki?curid=2263769", "title": "Odie Spears", "text": ""}
{"id": "2263771", "revid": "599013", "url": "https://it.wikipedia.org/wiki?curid=2263771", "title": "Congregazione elveto-americana", "text": "La Congregazione elveto-americana (in latino \"Congregatio Helveto-americana\") \u00e8 una delle congregazioni monastiche di diritto pontificio che compongono la confederazione benedettina.\nStoria.\nNel 1853 Enrico Schmid, abate di Einsiedeln, invi\u00f2 nell'Indiana alcuni monaci per ergervi un monastero: la situazione politica in Svizzera, per la guerra del Sonderbund, aveva reso opportuno una fondazione all'estero dove i monaci di Einsielden avrebbero potuto trovare rifugio; inoltre la soppressione del collegio di Bellinzona, diretto dai monaci di Einsielden, aveva messo a disposizione dell'abate numerosi monaci per la nuova fondazione.\nGiunti nella diocesi di Vincennes, i benedettini di Einsielden presero a dedicarsi alla formazione del clero diocesano e alla cura d'anime. Il 21 marzo 1854 fu fondato presso un monastero dedicato al santo eremita svizzero Meginrado (Meinrad).\nI benedettini di Saint Meinrad si resero autonomi dall'abbazia madre di Eisielden nel 1869. Il monastero rifiut\u00f2 l'offerta di Bonifacio Wimmer di aderire alla congregazione americano-cassinese (di cui i benedettini svizzeri non condividevano il carattere accentrato, il noviziato comune e la possibilit\u00e0 dei monaci di trasferirsi da un monastero a un altro) e chiesero alla Santa Sede di rimanere all'interno della congregazione di Svizzera o di iniziarne una nuova, avente come base la forma di governo della congregazione svizzera (pi\u00f9 legata all'ideale di san Benedetto dell'autonomia dei singoli monasteri e della \"stabilitas loci\"): con breve del 30 settembre 1870 la Sede apostolica costitu\u00ec l'abbazia di Saint Meinrad capo di una congregazione separata, detta elveto-americana, affiliata a quella di Svizzera.\nNel 1871 anche l'abate benedettino di Engelberg, Anselmo Villiger, decise di aprire una fondazione negli Stati Uniti d'America e nel 1873 venne eretto il monastero di Conception, nel Missouri. Con breve del 5 aprile 1881 il monastero venne unito a quello di Saint Meinrad, dando ufficialmente inizio alla congregazione.\nGoverno della congregazione.\nLe costituzioni della congregazione (approvate definitivamente il 9 febbraio 1901) sono modellate su quelle delle congregazioni di Svizzera e di Beuron.\nLa congregazione \u00e8 governata da un abate presidente e due abati assistenti, tutti scelti tra gli abati dei monasteri congregati, affiancati da due monaci periti; i membri del governo sono eletti con mandato di sei anni dal capitolo generale della congregazione, composto dai superiori di tutte le abbazie e i priorati della congregazione e da un monaco delegato per ciascun monastero.\nIl 21 marzo 1954 il monastero di Saint Meinrad \u00e8 stato elevato al grado di arciabbazia: pur avendo un primato d'onore sugli altri monasteri della congregazione, la casa generalizia della congregazione \u00e8, \"de facto\", il monastero retto dall'abate che presiede \"pro tempore\" la congregazione.\nAttivit\u00e0 e diffusione.\nOgni monastero della congregazione \u00e8 indipendente e ha un proprio spirito e una propria attivit\u00e0: presso numerosi monasteri sono attivi seminari (quello di Conception \u00e8 rinomato per la formazione liturgica) e collegi (presso l'abbazia di Marmion ha sede un'accademia militare che i monaci dirigono sotto la supervisione dell'esercito statunitense); alcuni monasteri (Blue Could) curano le missioni tra le popolazioni native.\nNel 2004 le case aderenti alla congregazione erano presenti negli Stati Uniti (Arkansas, California, Dakota del Sud, Idaho, Illinois, Indiana, Louisiana, Massachusetts, Missouri, Nebraska, Oregon, Texas, Wisconsin), Canada, Guatemala e Messico.\nAlla fine del 2008 alla congregazione appartenevano 17 monasteri \"sui iuris\" e 558 tra novizi e monaci professi, 315 dei quali sacerdoti."}
{"id": "2263773", "revid": "287204", "url": "https://it.wikipedia.org/wiki?curid=2263773", "title": "Fiat 16-20 HP", "text": "La 16-20 HP \u00e8 un'autovettura costruita dalla Fiat dal 1903 al 1906. Furono allestite quattro serie, e la seconda fu denominata 16-24 HP. Tutte le serie montavano un motore a quattro cilindri in linea da 4179 cm\u00b3 e 4503\u00a0cm\u00b3 di cilindrata. La trazione era posteriore.\nFurono costruite diverse versioni:"}
{"id": "2263775", "revid": "22522140", "url": "https://it.wikipedia.org/wiki?curid=2263775", "title": "Fiat 16-24 HP", "text": ""}
{"id": "2263777", "revid": "767487", "url": "https://it.wikipedia.org/wiki?curid=2263777", "title": "Whitey Kachan", "text": ""}
{"id": "2263780", "revid": "599013", "url": "https://it.wikipedia.org/wiki?curid=2263780", "title": "Hook Dillon", "text": ""}
{"id": "2263786", "revid": "363629", "url": "https://it.wikipedia.org/wiki?curid=2263786", "title": "Willem Schouten", "text": "Biografia.\nNel 1615 part\u00ec con Jacob Le Maire da Texel, nei Paesi Bassi, al comando di una spedizione sponsorizzata da Isaac Le Maire e la sua \"Australische Compagnie\", codiretta in parti uguali anche da Schouten. Scopo principale della spedizione era trovare la \"Terra Australis\", scopo fallito. Altro obiettivo era fugare le restrizioni commerciali imposte dalla Compagnia Olandese delle Indie Orientali, cercando una nuova rotta per il Pacifico. Nel 1616 Schouten doppi\u00f2 Capo Horn, a cui diede il nome della sua citt\u00e0 natale. Segu\u00ec le coste della Nuova Irlanda e della Nuova Guinea e visit\u00f2 le isole vicine, comprese quelle che verranno poi battezzate Isole Meridionali.\nNonostante avesse tracciato una nuova rotta, la Compagnia delle Indie lo addit\u00f2 di aver infranto il loro monopolio di commercio. Schouten fu arrestato, e dopo rilasciato, e la sua nave confiscata a Giava. Al suo ritorno volle passare per la rotta delle Indie e in uno dei viaggi mor\u00ec, al largo delle coste del Madagascar.\nPubblicazioni.\nSchouten descrisse i suoi viaggi nel \"Journal\" pubblicato in lingua olandese ad Amsterdam nel 1618 e subito tradotto in molte lingue.\nTra gli storici non c'\u00e8 unanime consenso sulla paternit\u00e0 del \"Journal\" da parte di Schouten. Le edizioni olandese, francese, tedesca e latina contengono nove carte dense di informazioni preziosissime, carte non presenti nella versione inglese."}
{"id": "2263787", "revid": "1573940", "url": "https://it.wikipedia.org/wiki?curid=2263787", "title": "Couinae", "text": "I Cuini (Couinae ) sono una sottofamiglia di uccelli cuculiformi della famiglia Cuculidae.\nDescrizione.\nI Cuini vivono in Madagascar (il genere \"Coua\") e in Asia sudorientale e Indonesia (il genere \"Carpococcyx\"). Frequentano soprattutto le zone boscose e le foreste fitte.Sono uccelli terrestri, con zampe larghe e ali corte e arrotondate. Hanno un piumaggio brillante e appariscente e una tipica zona di pelle nuda dai colori vivaci attorno agli occhi. Si nutrono di grossi insetti e bruchi; alcuni cua si cibano anche di frutta. I Cuini non sono parassiti di cova come gli altri cuculi del Vecchio Mondo.\nSistematica.\nLa sottofamiglia \u00e8 suddivisa in due generi, a cui appartengono 13 specie, di cui una estinta e due specie fossili:"}
{"id": "2263790", "revid": "1543377", "url": "https://it.wikipedia.org/wiki?curid=2263790", "title": "Navtex", "text": "Il NAVTEX (\"NAVigational TEXt Messages\") \u00e8 un servizio internazionale automatico, trasmesso sulle medie frequenze, di stampa diretta per l'invio di avvisi e bollettini di navigazione e meteorologici. \nViene usato anche per trasmettere informazioni urgenti sulla sicurezza alle navi.\nIl \"NAVTEX\" fu sviluppato come sistema semplice ed a basso costo per fornire informazioni a bordo delle navi in un raggio di circa 370\u00a0km (200\u00a0nm).\nNegli Stati Uniti d'America le stazioni emittenti NAVTEX sono operate dalla guardia costiera. \nNessun costo \u00e8 dovuto per la ricezione delle trasmissioni NAVTEX.\nSpecifiche tecniche.\nIl servizio \"Navtex\" trasmette principalmente sulle Onde medie (MW) sulle frequenze di 518 e 490\u00a0kHz.\nLa frequenza di 518\u00a0kHz \u00e8 relativa alle trasmissioni internazionali (in lingua inglese) mentre la frequenza di 490\u00a0kHz \u00e8 relativa alle trasmissioni di carattere regionale.\n\u00c8 usata la modulazione di tipo \"BFSK\" ovvero Frequency-shift keying binario alla velocit\u00e0 di 100 bit/s con shift di frequenza di 170\u00a0Hz. I caratteri trasmessi sono codificati a 7\u00a0bit secondo la standard CCIR 476.\nAltre trasmissioni di tipo Navtex hanno luogo sulle Onde corte (HF) a 4209,5\u00a0kHz.\nFormato dei messaggi NAVTEX.\nOgni messaggio NAVTEX \u00e8 preceduto da un segnale di fasatura della durata di circa 10 secondi. Successivamente viene inviato l'inizio del messaggio composto dai caratteri \"ZCZC\" seguiti da altri quattro caratteri B1, B2, B3 e B4 dove:\nUn messaggio che contiene come caratteri B1, 2, 3, 4 i caratteri \"FE01\" provenienti da una stazione negli Stati Uniti indicano che il messaggio \u00e8 relativo ad un avviso sulle condizioni meteorologiche da Boston.\nEsempio di messaggio NAVTEX:\nTipi di messaggio (carattere b2).\nLe trasmissioni NAVTEX usano i seguenti caratteri per identificare il tipo di messaggio trasmesso:\nCollegamenti esterni.\nNAVTEX Testo italiano online su Televideo\nNAVTEX Sistema di monitoraggio e controllo\nNAVTEX Software decodificatori"}
{"id": "2263796", "revid": "767487", "url": "https://it.wikipedia.org/wiki?curid=2263796", "title": "Tom Kelly", "text": ""}
{"id": "2263800", "revid": "339392", "url": "https://it.wikipedia.org/wiki?curid=2263800", "title": "Veicoli corazzati", "text": ""}
{"id": "2263804", "revid": "292452", "url": "https://it.wikipedia.org/wiki?curid=2263804", "title": "Artiglieria anticarro", "text": ""}
{"id": "2263805", "revid": "169529", "url": "https://it.wikipedia.org/wiki?curid=2263805", "title": "Banca Italiana di Sconto", "text": "La Banca Italiana di Sconto (BIS) fu un istituto di credito italiano attivo negli anni a cavallo della Prima guerra mondiale.\nStoria.\nI precursori.\nNel 1904 fu costituita la Societ\u00e0 Bancaria Italiana con l'appoggio del direttore della \"Banca d'Italia\" Bonaldo Stringher, con l'ambizione di costituire una terza banca delle dimensioni della \"Banca Commerciale Italiana\" e del \"Credito Italiano\". La \"Societ\u00e0 bancaria\" si specializz\u00f2 subito in operazioni straordinarie, come una banca d'affari, ma in seguito alla crisi del 1907 si trov\u00f2 in difficolt\u00e0 e dovette essere salvata.\nStringher organizz\u00f2 un consorzio di salvataggio, costituito proprio dalla \"Commerciale\" e dal \"Credito Italiano\", con la garanzia degli istituti di emissione del tempo: la \"Banca d'Italia\", il \"Banco di Napoli\" e il \"Banco di Sicilia\", che dovettero stampare cartamoneta per portare a termine l'operazione. Successivamente il controllo dell'istituto di credito fu assunto dalla banca privata francese \"Louis Dreyfus et Cie\".\nAngelo Pogliani era l'ambizioso direttore della Banca di Busto Arsizio. Egli punt\u00f2 sul nazionalismo irredentista per espandere il proprio istituto di credito, in aperta polemica con il \"Credito Italiano\" e soprattutto con la \"Banca Commerciale Italiana\" del danzichese Otto Joel. Queste grandi banche, infatti, ai nazionalisti sembravano intrattenere troppi collegamenti internazionali, specialmente con banche tedesche e austriache, considerati inopportuni da chi, alla vigilia della Guerra, patrocinava l'intervento a fianco della Francia. Grazie al suo schieramento politico Pogliani ottenne l'apporto di capitali del \"Cr\u00e9dit Mobilier Fran\u00e7ais\", che gli permisero di acquisire altre banche di provincia, dando vita alla \"Societ\u00e0 Italiana di Credito Provinciale\".\nLa Banca di Sconto.\nFra il 1914 e il 1915, con una articolata serie di operazioni dovute anche a motivi fiscali, le due banche a partecipazione francese confluirono nella Banca Italiana di Sconto, detta la \"banca italianissima\". \nIl capitale sociale era di quindici milioni di lire. \nPrimo presidente fu nominato Guglielmo Marconi (che non contava nulla); il consigliere delegato era Pogliani.\nAll'operazione parteciparono anche i fratelli Perrone, proprietari dell'\"Ansaldo\" e perci\u00f2 i maggiori produttori italiani di armi, e ardenti nazionalisti, che ebbero sin dall'inizio una partecipazione rilevante nel capitale sociale.\nNegli anni della prima Guerra mondiale la Banca Italiana di Sconto fu la principale finanziatrice dell'\"Ansaldo\". Infatti, il colosso metalmeccanico, per sfruttare le opportunit\u00e0 offerte dalle commesse belliche, aument\u00f2 di moltissimo la propria capacit\u00e0 produttiva ed il grado di integrazione verticale. Questo richiese ingentissimi investimenti, in buona parte provenienti dalla \"Banca di Sconto\", che and\u00f2 incontro ad una altrettanto rapida crescita (grazie all'assorbimento di varie banche minori) e ad un forte aumento di immobilizzazioni, tanto che l'attivo dello stato patrimoniale super\u00f2 addirittura quello della \"Comit\". \nA sua volta la Banca per erogare questi prestiti dovette procedere ad aumenti di capitale, che venivano sottoscritti dalla stessa \"Ansaldo\" fino a raggiungere un capitale sociale di 315 milioni nel 1919.\nQuesto fin\u00ec per legare a doppio filo Ansaldo e BIS: l'Ansaldo fin\u00ec per diventare insieme il maggior azionista oltre che maggior debitore della Banca.\nNel 1918, prima della fine della Guerra, l\u2019\"Ansaldo\", pens\u00f2 di portare alle estreme conseguenze l'integrazione fra Banca e industria e tent\u00f2 di scalare la \"Comit\", facendosi finanziare dalla \"Banca di Sconto\". L'operazione peraltro fall\u00ec.\nIl crollo.\nDopo la Guerra l'Ansaldo si ritrov\u00f2 di fronte al problema della riconversione dell'industria bellica, dal momento che durante la prima guerra mondiale aveva assunto delle dimensioni ed una capacit\u00e0 produttiva spropositate rispetto alle esigenze del tempo di pace. La BIS fu costretta a finanziare la propria controllante e fu gradualmente travolta dalla crisi finanziaria di quello che era di gran lunga il suo principale debitore. \nIn un disperato tentativo di recuperare liquidit\u00e0 la \"Banca di Sconto\" tent\u00f2 un'ultima scalata alla \"Comit\", anch'essa fallita.\nIn seguito al tentativo di scalata, nel 1921, lo stato di crisi della \"Banca Italiana di Sconto\" venne conosciuto dai piccoli risparmiatori, che corsero agli sportelli a ritirare il loro denaro.\nBonaldo Stringher tent\u00f2 di organizzare un consorzio di salvataggio fra banche di emissione, ma la somma raccolta era la met\u00e0 di quella necessaria.\nIl Governo evit\u00f2 il salvataggio per non onerare i contribuenti italiani di responsabilit\u00e0 private, ma evit\u00f2 anche il fallimento concedendo con regio decreto la moratoria verso i depositanti.\nConseguentemente l'istituto fu messo in liquidazione. Ai depositanti fu rimborsato il 65 o il 75% del valore depositato, secondo che il deposito fosse superiore o inferiore a 5.000 lire.\n, che continu\u00f2 la gestione fino al 1930, quando fu assorbita dal \"Credito Italiano\".\nIl processo.\nL'inchiesta giudiziaria diede luogo ad un processo dinanzi al Senato, costituito in Alta Corte di Giustizia, contro gli amministratori dei due Istituti, accusati di aggiotaggio, in quanto tra di essi vi erano dei senatori del Regno in carica: il processo termin\u00f2 nel 1926 una generalizzata assoluzione. Durante il suo pluriennale svolgimento, \"il tentativo di influire sul processo - che contrapponeva i Perrone (e la ex dirigenza della Banca italiana di sconto) a Toeplitz, alla finanza torinese - \u00e8 una cosa ben presente anche al circolo di potere succeduto a Nitti e Bonomi: ergersi a mediatore tra i due potentati non si pu\u00f2, ma controllare l\u2019esito del giudizio su Pogliani evidentemente s\u00ec, o almeno ci si prova, e direttamente da parte della Presidenza del Consiglio\"."}
{"id": "2263806", "revid": "1658", "url": "https://it.wikipedia.org/wiki?curid=2263806", "title": "Fiat 16/20 hp", "text": ""}
{"id": "2263810", "revid": "300067", "url": "https://it.wikipedia.org/wiki?curid=2263810", "title": "Marshall Hawkins", "text": ""}
{"id": "2263813", "revid": "599013", "url": "https://it.wikipedia.org/wiki?curid=2263813", "title": "Joe Holland (cestista)", "text": ""}
{"id": "2263819", "revid": "767487", "url": "https://it.wikipedia.org/wiki?curid=2263819", "title": "Jake Carter", "text": ""}
{"id": "2263827", "revid": "486946", "url": "https://it.wikipedia.org/wiki?curid=2263827", "title": "Michael Long", "text": ""}
{"id": "2263828", "revid": "767487", "url": "https://it.wikipedia.org/wiki?curid=2263828", "title": "All the Little Animals", "text": "All the Little Animals \u00e8 un film del 1998 diretto da Jeremy Thomas.\nLa pellicola, con protagonisti John Hurt e Christian Bale, \u00e8 tratta dal romanzo di Walker Hamilton \"Tutti quei piccoli animali\" (edito in Italia da Garzanti).\nIl film \u00e8 stato presentato, nella sezione Un Certain Regard, al Festival di Cannes 1998.\nTrama.\nBobby Platt \u00e8 un giovane affetto da un disturbo mentale che lo porta a comportarsi spesso come un bambino, vivendo come un'ossessione la sua passione per gli animali e la natura. Dopo la morte della madre \u00e8 costretto a vivere con il patrigno tiranno, che gli uccide uno ad uno tutti i suoi piccoli animali. Bobby decide di fuggire dalle angherie del patrigno rifugiandosi nei boschi, durante la sua fuga incontra Mr. Summers, un misterioso ed anziano uomo che condivide come lui la passione per la natura. Bobby diviene l'apprendista di Mr. Summers, che gli insegna lo strano mestiere di seppellire corpi senza vita degli animali, ma il rapporto tra i due verr\u00e0 minato dalla presenza violenta del patrigno del ragazzo."}
{"id": "2263829", "revid": "300067", "url": "https://it.wikipedia.org/wiki?curid=2263829", "title": "Ken Murray", "text": ""}
{"id": "2263830", "revid": "188116", "url": "https://it.wikipedia.org/wiki?curid=2263830", "title": "Comando di corpo", "text": "Il comando di corpo in una forza armata \u00e8 uno specifico reparto militare che insieme ai vertici di comando riunisce requisiti di autonomia e funzionalit\u00e0 sotto i profili di comando operativo, logistico, amministrativo e disciplinare . Quindi unit\u00e0 organicamente completa di tutti i \u201cservizi\u201d necessari a soddisfare ogni esigenza e con una completa autonomia che consenta di svolgere in battaglia azioni complete.\nLa locuzione pu\u00f2 quindi assumere significati differenti a seconda del contesto normativo in cui \u00e8 inserita e a seconda della tipologia di corpo militare a cui si riferisce, cos\u00ec come possono variare le funzioni e le prerogative attribuite a tale comando. Per questi motivi il concetto di \"comando di corpo\" \u00e8 esso stesso controverso.\nCaratteristiche.\nL'espressione \"comando di corpo\" \u00e8 inoltre la qualificazione giuridico-amministrativa riconosciuta dalle singole amministrazioni militari ad alcuni reparti-unit\u00e0 aventi le caratteristiche sopra descritte.\nTali requisiti, fatti salvi reparti costituiti \"ad hoc\" per determinate azioni, negli eserciti tradizionali sono sempre stati individuati a livello di reggimento, tanto che nel tempo i termini \"reggimento\" e \"corpo\" sono divenuti quasi sinonimi .\nL'istituto giuridico-amministrativo del comando di corpo e del comandante di corpo si riscontra, pur con le ovvie differenziazioni, in tutte le Forze armate dei paesi aderenti all'Alleanza del Nord Atlantico (NATO o OTAN).\nSebbene affini, le generiche espressioni \"reparto militare\", \"unit\u00e0 militare\", \"corpo di spedizione\", \"corpo militare\", \"corpo armato\" o \"corpo d'armata\" non sono da confondere con il comando di corpo. Tale denominazione, \u00e8 la qualificazione conferita dalle rispettive amministrazioni ad alcune unit\u00e0 militari in possesso di alcuni requisiti essenziali.\nNel mondo.\nItalia.\nIn particolare, in Italia il \"nomenclatore\" militare definisce il \"comando di corpo\" come \"l'Unit\u00e0 o Ente dell'Esercito il cui Comandante cumula attribuzioni specifiche nei settori del governo del personale, disciplinare, penale ed amministrativo\".\nPertanto, il comandante di corpo di un'unit\u00e0 o ente si identifica con il comandante dell'unit\u00e0/ente (non necessariamente quindi una unit\u00e0) che ha responsabilit\u00e0, attribuzioni e competenza in merito ai settori del governo del personale, disciplinare, penale ed amministrativo.\nIl comandante di corpo nell'ordinamento italiano.\nIl diritto disciplinare militare definisce i suoi soggetti come persone o organi cui l'ordinamento disciplinare attribuisce diritti, doveri, facolt\u00e0 o semplici potest\u00e0 .\nTra i soggetti del diritto disciplinare militare italiano assurgono a rango di primaria importanza i comandanti di corpo (tradizionalmente tale carica si identificava nel colonnello comandante del reggimento che aveva fregio d'arma o di corpo e distintivi di grado bordati di rosso, cosiddetto \"robbio\") i quali sono direttamente responsabili della disciplina, dell'organizzazione, dell'impiego, dell'addestramento del personale nonch\u00e9 della conservazione dei materiali e della gestione amministrativa e del compito di curare il benessere morale e materiale dei militari, di imprimere vivacit\u00e0, puntualit\u00e0 ed ordine alla vita di caserma, di disciplinare i servizi interni ed esterni .\nIn questa ottica possono essere comandanti di corpo gli ufficiali superiori o ufficiali generali al comando di reggimenti, battaglioni distaccati/autonomi, distretti militari, depositi territoriali, regioni territoriali, unit\u00e0 navali, stormi aeronautici, ecc., tenuto presente che sono i vertici delle Forze armate e i comandi generali che stabiliscono nel loro ambito quali comandi sono comandi di corpo e quali ufficiali hanno le attribuzioni del comandante di corpo.\nAl comandante di corpo spetta ricevere il giuramento di tutti i militari dipendenti neo immessi nei gradi iniziali delle diverse categorie (ufficiali, sottufficiali e truppa ed espressioni equivalenti del pi\u00f9 recente riordino delle forze armate).\nLa potest\u00e0 sanzionatoria.\nA presidio dei poteri indicati \u00e8 posta l'attribuzione, in capo al comandante di corpo, della \"potest\u00e0 sanzionatoria\" in ordine alla disciplina militare di cui egli \u00e8 direttamente responsabile per la profonda connessione tra l'\"interesse del servizio\" e l'\"interesse della disciplina\" , quest'ultimo funzionalmente collegato al primo da un nesso di strumentalit\u00e0 .\nSempre in tema di potest\u00e0 sanzionatoria va sottolineata la posizione di centralit\u00e0 del comandante di corpo che la legge n. 382 del 1978 e il nuovo RDM del 1986 hanno attribuito al medesimo comandante in ordine alle \"sanzioni di corpo\", a contenuto morale o restrittivo della libert\u00e0 personale, con particolare riferimento alla esclusiva potest\u00e0 a infliggere la pi\u00f9 grave delle sanzioni (consegna di rigore sino a 15 giorni), alla possibilit\u00e0 di adottare provvedimenti provvisori a titolo precauzionale , ovvero al riesame delle sanzioni disciplinari di corpo, alla loro sospensione e/o condono .\nAltrettanto importante \u00e8 il ruolo del comandante di corpo nei procedimenti per l'applicazioni delle \"sanzioni di stato\", che determinano modificazioni temporanee o permanenti dello stato giuridico del militare, nonch\u00e9 in ordine alle proposte di sospensione precauzionale discrezionale dall'impiego o dalle funzioni del grado, qualora il militare sia sottoposto a giudizio penale o si sia macchiato di gravi trasgressioni diasciplinari che possono menomare il prestigio inerente allo status di militare e che impongano l'immediato allontanamento dal servizio o l'immediata privazione delle funzioni corrispondenti al grado rivestito .\nNel campo della disciplina, con minori competenze, si affianca al comandante di corpo il comandante di reparto competente a irrogare sanzioni sino alla consegna (cd \"semplice\", sino a 7 giorni), oltre al rimprovero e al richiamo.\nEsercito italiano.\nIn Italia, il comando di corpo per definizione nell'esercito \u00e8 rappresentato sempre dal reggimento, ma pu\u00f2 esserlo anche il battaglione. Cos\u00ec pure per l'arma dei carabinieri, dove per\u00f2 il comando di corpo per eccellenza \u00e8 la \"legione carabinieri\" , alla stessa stregua della Guardia di finanza. Anche la Marina militare ha i suoi reggimenti. Per quanto attiene le forze di aria e di mare l'ordinamento prevede ovviamente differenti unit\u00e0 operative ma ogni Forza armata stabilisce a quali comandanti vengono devolute le funzioni di comandante di corpo.\nLe funzioni di polizia giudiziaria.\nTra le funzioni attribuite al comandante di corpo spiccano infine per importanza e per significato quelle di \"polizia giudiziaria militare\": l'art. 301 del codice penale militare di pace stabilisce infatti un preciso sistema di precedenze per l'esercizio delle funzioni polizia giudiziaria militare in ordine ai reati militari soggetti alla giurisdizione militare, ponendo al vertice il comandante di corpo, quale autorit\u00e0 pi\u00f9 qualificata per i primi accertamenti del reato.\nPer tale qualit\u00e0 il comandante di corpo ha l'obbligo di inoltrare rapporto su ogni reato militare o comune di cui venga a conoscenza ed ha l'obbligo del segreto istruttorio esterno, come stabilito dall'art. 230 CPP ."}
{"id": "2263831", "revid": "115373043", "url": "https://it.wikipedia.org/wiki?curid=2263831", "title": "Via Francesco Cilea", "text": "Via Francesco Cilea \u00e8 una delle arterie principali del quartiere Vomero, a Napoli. \nNata alla fine degli anni quaranta del Novecento come prolungamento di via Alessandro Scarlatti, ma prevista gi\u00e0 nel piano urbanistico precedente la seconda guerra mondiale, fu progettata come principale asse di collegamento tra il Vomero e i quartieri circostanti (Posillipo, Fuorigrotta, Soccavo, Chiaia). Corre parallela all'antica \"via del Vomero\" (oggi via Belvedere), con la quale alla fine converge. Per superare il fortissimo dislivello tra via Scarlatti e via Cilea, si rese necessaria la costruzione di un ponte e di una breve rampa, il che comport\u00f2 l'abbattimento di Villa Doria e Villa De Marinis. \nAlla fine della strada, all'incrocio di largo Martuscelli (denominato cos\u00ec perch\u00e9 si apre dinanzi al parco di Villa Ricciardi, che ospita l'Istituto per Ciechi \"Domenico Martuscelli\"), l'antica \"via del Vomero\" risulta divisa in due parti, di cui la parte maggiore \u00e8 la parallela e la parte minore (corso Europa) conduce a piazza Santo Stefano, confine del quartiere Vomero, da cui si snodano le strade verso gli altri quartieri; da largo Martuscelli si snoda anche via San Domenico (antico sentiero, asfaltato solo negli anni sessanta, per secoli chiamato semplicemente \"strada che porta a Soccavo\"), che dapprima era una strada senza uscita (proseguiva soltanto con un tratto sterrato in aperta campagna), ma poi successivamente collegata al quartiere Soccavo all'inizio di via Epomeo, grazie anche alla contestuale realizzazione del raccordo con l'uscita \"Vomero\" della Tangenziale di Napoli, il cui casello in uscita ed entrata su via Cilea la aveva gi\u00e0 resa a suo tempo importantissima per i collegamenti cittadini. Recentemente, inoltre, proprio all'altezza dell'ingresso della Tangenziale, su Via Cilea \u00e8 stata realizzata una semirotonda allo scopo di snellire il flusso del traffico e consentirne l'entrata da ambo i sensi di marcia.\nA differenza di altre vie principali del Vomero, costruite nel periodo anteriore alla guerra e circondate da architetture umbertine o liberty, via Cilea si contraddistingue per un'architettura moderna tipica degli anni della speculazione, composta di palazzi tanto alti da sembrare spesso sproporzionati alla strada, la quale, correndo sul crinale della collina, appare in alcuni tratti come \"sospesa nel vuoto\", e questo perch\u00e9 le fondamenta e le strutture sottostanti dei fabbricati ivi realizzati - che sono praticamente \"a vista\" e costruite su terreni con fortissima pendenza - fanno sembrare gli stessi una sorta di enormi \"palafitte\". Le costruzioni selvagge e il notevole traffico veicolare hanno contribuito a rendere questa strada particolarmente fragile e soggetta a cedimenti. \nVia Cilea \u00e8 stata definita la strada pi\u00f9 rappresentativa della nuova urbanistica del Vomero:"}
{"id": "2263835", "revid": "300067", "url": "https://it.wikipedia.org/wiki?curid=2263835", "title": "Bud Grant", "text": ""}
{"id": "2263838", "revid": "599013", "url": "https://it.wikipedia.org/wiki?curid=2263838", "title": "Dick Dickey", "text": ""}
{"id": "2263839", "revid": "1573940", "url": "https://it.wikipedia.org/wiki?curid=2263839", "title": "Cuculinae", "text": "I Cuculini (Cuculinae ) sono una sottofamiglia di uccelli cuculiformi della famiglia Cuculidae.\nDescrizione.\nI Cuculini sono la sottofamiglia di Cuculidi pi\u00f9 diffusa al mondo. Si trovano infatti in Europa, Africa, Asia e Oceania. Molte specie sono migratrici e percorrono migliaia di chilometri per raggiungere la loro destinazione. Ne \u00e8 un esempio il cuculo comune che dall'Europa migra a sud attraversando il Mar Mediterraneo e il Deserto del Sahara nel suo viaggio senza soste fino all'Africa meridionale. Frequentano svariati tipi di habitat, dalle campagne ai boschi, dai canneti alle foreste. Questa diversit\u00e0 dipende sia dalla disponibilit\u00e0 del cibo sia dalla presenza delle specie da parassitare.Sono uccelli arboricoli, spesso solitari, di taglia fortemente variabile, con zampe corte, code lunghe e ali lunghe e strette. Hanno un piumaggio poco vistoso e quasi mimetico. Si nutrono di insetti e specialmente di bruchi; alcuni koel si cibano anche di frutta. I Cuculini sono parassiti di cova, cio\u00e8 depongono le proprie uova nel nido di altri uccelli. A volte le uova vengono aggiunte, altre volte la femmina ne scarta una e depone la propria. Le uova hanno un periodo d'incubazione minore rispetto a quelle delle specie \"ospiti\" e i pulcini crescono a ritmo maggiore. Talvolta i pulli dei Cuculini uccidono i \"fratellastri\" gettandoli fuori dal nido, in altri casi invece non lo fanno ma, non riuscendo a competere nella lotta per la richiesta del cibo, i \"fratellastri\" muoiono di fame.\nTassonomia.\nLa sottofamiglia Cuculinae comprende i seguenti generi e specie:\nSono inoltre noti i seguenti generi fossili:"}
{"id": "2263840", "revid": "767487", "url": "https://it.wikipedia.org/wiki?curid=2263840", "title": "Art Burris", "text": "Carriera.\nCominci\u00f2 a giocare alla University of Tennessee.\nGioc\u00f2 per i Fort Wayne Pistons dal 1950 al 1952 e per i Milwaukee Hawks nel 1952, giocando nella NBA 74 partite."}
{"id": "2263843", "revid": "1305772", "url": "https://it.wikipedia.org/wiki?curid=2263843", "title": "Eric Bell", "text": ""}
{"id": "2263845", "revid": "767487", "url": "https://it.wikipedia.org/wiki?curid=2263845", "title": "Alan Sawyer", "text": ""}
{"id": "2263847", "revid": "599", "url": "https://it.wikipedia.org/wiki?curid=2263847", "title": "Serie formali di potenze", "text": ""}
{"id": "2263852", "revid": "287204", "url": "https://it.wikipedia.org/wiki?curid=2263852", "title": "Uncomplicated Firewall", "text": "Uncomplicated Firewall (codice_1) \u00e8 un firewall ideato per gestire le iptables in maniera semplificata, attraverso un'interfaccia a riga di comando. \u00c8 un software libero scritto in python per i sistemi operativi GNU/Linux.\nUncomplicated Firewall ha un'interfaccia grafica chiamata \"GUI for Uncomplicated Firewall\" (codice_2) con regole predefinite per bloccare o autorizzare i pi\u00f9 comuni servizi di rete.\nSia codice_1 che codice_2 sono pacchetti inclusi in Ubuntu e Debian."}
{"id": "2263855", "revid": "1754422", "url": "https://it.wikipedia.org/wiki?curid=2263855", "title": "Orbita halo", "text": "Un'orbita halo \u00e8 un'orbita periodica tridimensionale percorribile da un terzo corpo in prossimit\u00e0 dei punti di Lagrange L1, L2 o L3 di altri due corpi. Costituisce una soluzione al problema dei tre corpi nel caso semplificato in cui il terzo corpo abbia massa trascurabile rispetto agli altri due.\nUn corpo posto su un'orbita halo non \u00e8 fisicamente orbitante attorno al punto di Lagrange (poich\u00e9 questo \u00e8 unicamente un punto di equilibrio privo di massa), ma segue una traiettoria chiusa posta in prossimit\u00e0 di esso. La traiettoria, dalla forma vagamente circolare, \u00e8 il frutto di una complicata interazione tra l'attrazione gravitazionale esercitata dai due corpi principali del sistema e la forza centripeta cui \u00e8 soggetto il terzo corpo. Per ogni punto di Lagrange esistono numerose coppie di orbite halo, simmetriche rispetto al piano dell'orbita dei due corpi principali.\nUn'orbita halo \u00e8 un caso particolare delle orbite di Lissajous in cui la frequenza della componente del movimento sul piano eguaglia quella del movimento extra-planare.\nOrigine del nome.\nIl nome \u00e8 stato suggerito dalla forma ad aureola (\"halo\" in inglese) delle orbite se vengono osservate in un piano perpendicolare all'asse dei due corpi principali. Il termine venne coniato da Robert Farquhar che lo us\u00f2 nel 1968 nella sua tesi di dottorato in cui per primo studi\u00f2 queste orbite, valutandone le possibilit\u00e0 di utilizzo per un satellite come ponte per le telecomunicazioni tra la Terra e la faccia nascosta della Luna.\nFarquhart aveva introdotto solo le espressioni analitiche per le orbite, mentre alcuni anni pi\u00f9 tardi Kathleen Howell elabor\u00f2 le soluzioni numeriche per le traiettorie.\nUtilizzi.\nIn astronautica da un punto di vista pratico le orbite halo tendono ad essere instabili e richiedono piccole manovre correttive periodiche, tuttavia offrono altri vantaggi. In generale costituiscono zone di parcheggio energeticamente economiche tra i due corpi.\nInoltre le orbite in prossimit\u00e0 di L2, ovvero all'esterno del corpo pi\u00f9 piccolo, mettono il satellite, nel caso Sole-Terra, in una zona schermata dalle radiazioni solari agevolando ad esempio le osservazioni astronomiche e, nel caso Terra-Luna in orbite che permettono la visione contemporanea della Terra e della faccia nascosta della Luna.\nLa prima missione ad usare un'orbita halo \u00e8 stata ISEE-3, lanciata nel 1978, posizionatasi nel punto L1 del sistema Sole-Terra dove rimase per diversi anni.\nLa successiva missione a farne uso fu SOHO nel 1996, anch'essa nel punto L1 del sistema Sole-Terra, in un'orbita simile a ISEE-3.\nPi\u00f9 comunemente le missioni poste in orbita attorno ai punti di Lagrange sfruttano orbite di Lissajous.\nIl Telescopio Spaziale James Webb (JWST) \u00e8 inserito in un'orbita halo del punto L2 del sistema Terra-Sole."}
{"id": "2263856", "revid": "46291", "url": "https://it.wikipedia.org/wiki?curid=2263856", "title": "Aglaonema", "text": "Aglaonema \u00e8 un genere di piante monocotiledoni della famiglia delle Aracee.\nDescrizione.\nSi tratta di piante erbacee sempreverdi con foglie generalmente lanceolate che crescono intorno ad un fusto alto qualche decina di centimetri.\nIl tipico fiore della famiglia delle Aracee \u00e8 alla base del nome di questo genere: in greco \"agl\u00e1os\" sta per 'splendente' e \"n\u00e9ma\" per 'filamento', riferendosi al caratteristico spadice visibile durante la fioritura, che nonostante il nome non \u00e8 particolarmente appariscente.\nI frutti sono piccoli e tondeggianti.\nTutte le parti della pianta sono velenose.\nDistribuzione e habitat.\nLe specie di questo genere sono diffuse nell'Asia tropicale, dall'India alla Nuova Guinea.\nSono ambientate nelle paludi e nel sottobosco della foresta tropicale.\nTassonomia.\nIl genere comprende le seguenti specie:\nColtivazione.\nIl successo di queste piante come piante d'appartamento \u00e8 notevole, dato che si adattano bene alla penombra ed agli ambienti riscaldati d'inverno e quindi spesso non sufficientemente umidi. Non gradiscono l'esposizione diretta ai raggi solari n\u00e9 le temperature inferiori ai 15\u00b0. Si riproducono in genere per talea o per divisione dei cespi."}
{"id": "2263861", "revid": "73843", "url": "https://it.wikipedia.org/wiki?curid=2263861", "title": "Seminario arcivescovile di Benevento", "text": "Il seminario arcivescovile \u00e8 un edificio situato in Benevento di antiche radici storiche.\nStoria.\nIl primo seminario fu costruito nel 1567 dal cardinale Giacomo Savelli, eretto in luogo di un monastero voluto dall'Ordine gerosolimitano. Fu il primo nel Regno di Napoli e uno dei primi in Italia.\nIn epoca antica annesso al seminario vi era la chiesa di Sant'Andrea, fondata nel 1174 e aperta al culto fino al 1880, anno in cui venne espropriata e demolita.\nL'arcivescovo Massimiliano Palombara, nipote e successore di Savelli, ne affid\u00f2 l'insegnamento ai padri della Compagnia di Ges\u00f9 e ne aument\u00f2 le rendite e le fabbriche annettendovi parecchi benefici semplici, prendendo dall'arcidiacono della Metropolitana a censo perpetuo di ducati 12 l'anno, diverse case e botteghe adiacenti, e per ducati 6.000 comprando il fondo di Sant'Angelo del Pesco nell'agro beneventano.\nLavori vennero fatti da Giovan Battista Foppa e il cardinale Orsini, che divenne in seguito papa Benedetto XIII, sistem\u00f2 l'edificio dopo i danni avuti dal terremoto del 1688, riedificato in piazza Emilio Papiniano lungo il corso Garibaldi di fianco all'obelisco egiziano del tempio di Iside. In seguito fu utilizzato dai cardinali Sinibaldo Doria, Serafino Cenci, Francesco Pacca, Giovanni Battista Bussi e Domenico Carafa Della Spina, diventando temporaneamente luogo di dimora per soldati nel 1862.\nLe rendite ricevute permisero una nuova riapertura nel 1880 grazie al cardinale Camillo Siciliano di Rende, quando vennero accolti nuovamente alunni. Il successo e l'affluenza fu tale che nell'ottobre del 1888 si apr\u00ec un secondo piano. Il seminario fu poi negli anni cinquanta trasferito dov'\u00e8 ora la caserma allievi Carabinieri.\nNel 1990 venne eretto un nuovo fabbricato in viale Atlantici, benedetto da papa Giovanni Paolo II in occasione della sua visita in citt\u00e0 il 2 luglio. Il seminario \u00e8 stato chiuso nel 2018 per mancanza di seminaristi; i rimanenti sono stati trasferiti a Napoli al Pontificio Seminario Campano Interregionale del quartiere di Posillipo.\nIl vecchio edificio sito in via Giovanni De Vita \u00e8 dal 2006 sede dell'Archivio di Stato di Benevento."}
{"id": "2263865", "revid": "290948", "url": "https://it.wikipedia.org/wiki?curid=2263865", "title": "Coefficiente di trasporto di calore", "text": ""}
{"id": "2263882", "revid": "486946", "url": "https://it.wikipedia.org/wiki?curid=2263882", "title": "Rondinella Firenze", "text": ""}
{"id": "2263884", "revid": "339392", "url": "https://it.wikipedia.org/wiki?curid=2263884", "title": "Poggibonsi Calcio", "text": ""}
{"id": "2263888", "revid": "486946", "url": "https://it.wikipedia.org/wiki?curid=2263888", "title": "Latina Calcio", "text": ""}
{"id": "2263900", "revid": "121039013", "url": "https://it.wikipedia.org/wiki?curid=2263900", "title": "Lilia Silvi", "text": "Biografia.\nDopo aver frequentato la scuola di ballo dell'Opera di Roma, la sua prima apparizione cinematografica (da adolescente con lo pseudonimo di \"Alice D'Artena\") \u00e8 del 1935 con il film \"Il cantico della terra\" (noto anche come \"La capanna dell'amore\") di Salvatore Fernando Ramponi. Partecipa anche al celebre \"Il signor Max\" del 1937 ma \u00e8 con un film diretto da Max Neufeld (\"Assenza ingiustificata\"), dove interpreta la \"compagna di scuola terremoto\" di Alida Valli che otterr\u00e0 un grande successo che la far\u00e0 divenire una delle dive pi\u00f9 acclamate e popolari degli anni quaranta e tra le pi\u00f9 rappresentative della stagione denominata cinema dei telefoni bianchi.\nNel 1940 sposa il calciatore Luigi Scarabello che apparir\u00e0 in due film, con lo pseudonimo di \"Sergio Landi\", accanto alla moglie (\"Violette nei capelli\" e \"Barbabl\u00f9\"). Luigi Scarabello e Lilia Silvi avranno tre figli, due femmine e un maschio, e la loro unione durer\u00e0 67 anni fino alla morte di Scarabello, avvenuta nel 2007.\nNel dopoguerra stenter\u00e0, per i mutati gusti del pubblico, a ritrovare la strada del successo e si dedicher\u00e0 al teatro di rivista accanto a Franco Scandurra e Carlo Campanini. Sar\u00e0 anche molto attiva in teatro accanto a Filippo Scelzo, Pina Cei, Annibale Betrone ed Enzo Biliotti. Tenter\u00e0, nel 1951 un infruttuoso ritorno al cinema con \"Napoleone\" di Carlo Borghesio e a quel punto decider\u00e0 per uno spontaneo addio al mondo dello spettacolo per dedicarsi alla famiglia.\nNel 1998 ritira al Museo Casina delle Civette di Roma il premio alla carriera del Museo internazionale del cinema e dello spettacolo.\nPartecipa, dopo decenni di assenza dal set, al film \"Gianni e le donne\", regia di Gianni Di Gregorio uscito nel 2011.\nOmaggi.\nNello stesso anno Lilia Silvi \u00e8 protagonista del film-documentario \"In arte Lilia Silvi\", ideato e diretto da Mimmo Verdesca, vincitore del Nastro d'argento 2012 per il Miglior Documentario dedicato al Cinema, in cui l'attrice racconta per la prima volta la sua vita e la sua carriera. Il successo del documentario dona a Lilia Silvi un notevole ritorno di popolarit\u00e0 e ammirazione, anche da parte delle nuove generazioni.\nIl 4 novembre 2011, presso la Casa del Cinema di Roma, in occasione della proiezione ufficiale del documentario \"In arte Lilia Silvi\", nell'ambito della VI edizione del Festival Internazionale del Film di Roma, Lilia Silvi ha ricevuto dalle mani di Giovanna Ralli il premio Chioma di Berenice alla Carriera.\nIl 9 gennaio 2012, Lilia Silvi \u00e8 ospite d'onore di una serata evento dedicata ai suoi 90 anni, presso il Teatro Eliseo di Roma, con la proiezione del film-documentario a lei dedicato, a cui ha assistito un illustre parterre di personalit\u00e0 del cinema, del teatro, della moda e della politica.\nIl 6 aprile 2012 Lilia Silvi \u00e8 ospite insieme al regista Mimmo Verdesca della trasmissione televisiva \"Apprescindere\" su Rai3 condotta da Pino Strabioli.\nIl 15 maggio 2013 Lilia Silvi riceve, in Campidoglio, il Premio Marcello Sgarlata, con la seguente motivazione: \"Passata con coraggio dalla brillante carriera artistica ad una altrettanto brillante vita familiare, torna allo spettacolo con energia ed entusiasmo\"."}
{"id": "2263912", "revid": "1538224", "url": "https://it.wikipedia.org/wiki?curid=2263912", "title": "Laura Landi", "text": "Biografia.\nDebutta all'inizio degli anni ottanta negli Extra, il gruppo di accompagnamento di Claudio Baglioni durante le tourn\u00e9e.\nSeguono produzioni dance a cura di Davide Romani, sotto lo pseudonimo di \u2018Barbara York\u2019 e \u2018Biba\u2019, tra cui il brano Close To You.\nNel 1984 arriva prima a pari merito con Lena Biolcati al Festival di Castrocaro con la canzone Panorama accedendo di diritto al Festival di Sanremo 1985, dove presenta il brano Firenze, piccoli particolari di Gaio Chiocchio ed Amedeo Minghi, che non viene ammesso alla serata finale ma viene comunque pubblicato su 45 giri; sul retro, Il gabbiano, scritto da Mario Castelnuovo che duetta con lei.\n\"Firenze, piccoli particolari\" vince il premio della critica e diventa anche la sigla della telenovela \"Povera Clara\", trasmessa dal 1986 al 1988.\nPassa poi alla Polydor e nel 1987 partecipa ad Un disco per l'estate con il singolo Liquida; sul retro, Ogni storia comincia cos\u00ec. Entrambi i brani firmati da Bruno Lauzi e Maurizio Fabrizio.\nSuccessivamente incide altri dischi di musica dance.\nCollabora come corista con numerosi artisti, tra i quali Claudio Baglioni, Marco Masini, Pupo, Aleandro Baldi, Umberto Tozzi, Patrick Hernandez, Alessandro Canino, Francesca Alotta, Peppino di Capri, Francesco Nuti, Mia Martini, Massimo Ranieri, Laura Pausini, Federico Salvatore, Liliana Tamberi, Fabrizio Moro.\nParallelamente, canta innumerevoli jingle pubblicitari per vari marchi (tra cui Giochi Preziosi, Buitoni, Linea GiG...). Ha composto il jingle pubblicitario Cicciobello. Ha inoltre cantato nel jingle di una campagna contro l'AIDS.\nDal 1994 inizia l'attivit\u00e0 d'insegnante di canto moderno seguendo diversi artisti per produzioni discografiche di Giancarlo Bigazzi, proseguendola successivamente in varie scuole di musica e organizzando seminari condotti da Beppe Cantarelli, Vittorio Matteucci, Susanna Rigacci, Stefano Magnanensi.\nNel 2021 partecipa alla seconda edizione di \"The Voice Senior\"."}
{"id": "2263913", "revid": "287204", "url": "https://it.wikipedia.org/wiki?curid=2263913", "title": "Fenditura dell'Aquila", "text": "La Fenditura dell'Aquila \u00e8 il nome dato ad un complesso di nebulose oscure che si stagliano contro la scia luminosa della Via Lattea a cavallo dell'equatore celeste, in direzione della costellazione dell'Aquila, oscurandone la brillantezza.\nLa Fenditura dell'Aquila \u00e8 ben osservabile ad occhio nudo, nei cieli estivi boreali (o invernali australi), come una linea oscura che divide in senso longitudinale la Via Lattea, aprendosi sempre pi\u00f9 in direzione sud fino a oscurare il lato occidentale della Via Lattea stessa e disperdersi al di fuori della scia luminosa, in direzione della costellazione dell'Ofiuco. Appare connessa apparentemente con la Fenditura del Cigno, pi\u00f9 settentrionale, di cui sembra la naturale prosecuzione di un unico complesso di nubi oscure; in realt\u00e0, si tratta solo di un effetto prospettico, in quanto le nubi della Fenditura dell'Aquila si trovano a circa 800 anni luce da noi, contro i ben 2600 della Fenditura del Cigno, che risulta dunque essere, in termini assoluti, molto pi\u00f9 massiccia ed estesa."}
{"id": "2263914", "revid": "1428919", "url": "https://it.wikipedia.org/wiki?curid=2263914", "title": "Scott Heim", "text": "Biografia.\nScott Heim \u00e8 nato ad Hutchinson, nel Kansas, nel 1966. Crebbe in una piccola comunit\u00e0 di agricoltori, e in seguito frequent\u00f2 l'Universit\u00e0 del Kansas a Lawrence, dove si \u00e8 laureato in inglese e storia dell'arte nel 1989, per poi conseguire un \"master\" in Letteratura inglese nel 1991. In seguito frequent\u00f2 un corso di scrittura alla Columbia University, periodo durante il quale ha scritto il suo primo romanzo, \"Mysterious Skin\", pubblicato da Harper &amp; Collins nel 1995 e seguito, due anni dopo, da una seconda opera di narrativa, \"In Awe\".\nScott ottenne una borsa di studio dalla \"London Art Boards\" destinata a scrittori esteri, e dalla \"Sundance Screenwriters Lab\" per l'adattamento del suo primo romanzo.\nEgli \u00e8 anche autore di un libro di poesie del 1993, \"Saved From Drowing\".\nDopo aver vissuto per undici anni a New York, Scott si trasfer\u00ec a Boston nel 2002.\nDa \"Mysterious Skin\" \u00e8 stata tratto un dramma teatrale che ha esordito a San Francisco; successivamente, nel 2004, ne \u00e8 stato ricavato un film dal regista Gregg Araki, prodotto dalla Antidote Films. La pellicola fu presentata alla Mostra del Cinema di Venezia con grande successo di critica e pubblico. L'opera ha dovuto attendere dieci anni prima di ottenere una pubblicazione in Italia, pubblicato dall'editore indipendente Playground specializzato in letteratura gay, nella collana \"Liberi &amp; Audaci\"\nIl terzo romanzo di Scott \u00e8 stato \"Le sparizioni\" (\"We Disappear\"), pubblicato nel febbraio 2008, e quindi a distanza di circa dieci anni dalla pubblicazione del precedente.\nTanto le opere di narrativa, quanto i saggi e le recensioni scritti da Heim trovano frequente collocamento nelle principali riviste di letteratura americane."}
{"id": "2263916", "revid": "125770996", "url": "https://it.wikipedia.org/wiki?curid=2263916", "title": "Dramma (unit\u00e0 di misura)", "text": "La dramma (\"dram\") \u00e8 un'antica unit\u00e0 di misura della massa usata in farmacia e diffusa nel mondo anglosassone fino al XIX secolo. Il simbolo \u00e8 \u2128. Derivante dall'antica dramma greca, 1 dramma equivale a di oncia (\"troy\").\nCollegamenti esterni.\nPesi e misure storici in uso in farmacia - da Baum\u00e8, \"Elementi di Farmacia teorica e pratica\", Parigi 1780."}
{"id": "2263917", "revid": "80339", "url": "https://it.wikipedia.org/wiki?curid=2263917", "title": "Kirsanov", "text": "Kirsanov \u00e8 una citt\u00e0 della Russia sudoccidentale, situata sulla sponda sinistra del fiume Vorona, 95 km ad est del capoluogo Tambov; \u00e8 capoluogo del \"rajon\" (\"distretto\") \"Kirsanovskij\", dal quale \u00e8 per\u00f2 amministrativamente separata.\nStoria.\nLa citt\u00e0 venne fondata nella prima met\u00e0 del XVII secolo con il nome di \"Kirsanovo\", a sua volta derivato dal nome del primo colonizzatore della zona \"Kirsan Zubakin\"; ottenne lo \"status\" di citt\u00e0 nel 1779, durante il regno di Caterina II.\nSi svilupp\u00f2 nel XIX secolo come centro agricolo e commerciale; nel 1875 venne raggiunta dalla ferrovia, lungo la linea che collegava Tambov e Saratov.\nDurante la prima guerra mondiale ospit\u00f2 un campo di prigionia in cui furono internati numerosi ex-soldati austro-ungarici di origine trentina e friulana (detti \"Kirsanover\"). Alcuni di loro, attraverso una complessa missione militare, scelsero di venire portati in Italia come cittadini \"redenti\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2263923", "revid": "6923", "url": "https://it.wikipedia.org/wiki?curid=2263923", "title": "Nikola Vapcarov", "text": "Biografia.\nFin dalla prima raccolta di poesie \"Canti del motore\", del 1940, Vapcarov raccolse un larghissimo successo popolare. La sua opera, pur se ricca di suggestioni derivategli da Majakovskij e dal futurismo russo, rivela un'autentica e originale personalit\u00e0 di poeta, e trova il suo equilibrio ideale nella compensazione di libera effusione del sentimento e contenuti di protesta sociale.\nVissuto a stretto contatto con il mondo proletario, di cui condivise aspirazioni e sofferenze, membro del Partito Comunista clandestino, fu arrestato durante l'occupazione fascista e mor\u00ec fucilato."}
{"id": "2263924", "revid": "438678", "url": "https://it.wikipedia.org/wiki?curid=2263924", "title": "Asimov's Science Fiction", "text": "Asimov's Science Fiction (originariamente Isaac Asimov's Science Fiction Magazine) \u00e8 una rivista statunitense di fantascienza che prende il nome dallo scrittore Isaac Asimov. Venne pubblicata per la prima volta nel 1977 da Davis Publications e dal 2012 \u00e8 pubblicata da Penny Publications, con 10 numeri all'anno (uno al mese con numeri doppi in aprile/maggio e ottobre/novembre).\nLa diffusione nel 2012 era di 22593 copie, come riportato nella rilevazione annuale di \"Locus\".\nStoria.\n\"Asimov's Science Fiction\" inizialmente si chiamava \"Isaac Asimov's Science Fiction Magazine\" (o \"IASFM\"). Joel Davis della Davis Publications contatt\u00f2 Asimov per chiedergli di dare il suo nome ad una rivista di fantascienza. Asimov accett\u00f2, rifiutando l'invito ad esserne il curatore editoriale ma accettando di collaborare come direttore editoriale, scrivendo gli editoriali e le risposte alle lettere dei lettori fino alla sua morte nel 1992.\nLa rivista era inizialmente un trimestrale e il suo primo numero fu quello della primavera 1977. Nel 1978 divenne un bimestrale e l'anno successivo un mensile. Negli anni ottanta era pubblicata ogni 4 settimane, con un numero extra a met\u00e0 dicembre. I numeri doppi vennero introdotti nei primi anni novanta, e successivamente le uscite annuali furono ridotte alle attuali 10.\nLa rivista venne venduta all'editore Bantam Doubleday Dell nel gennaio 1992, cambiando il proprio nome in \"Asimov's Science Fiction\". Nel 1996 Dell Magazines fu acquisita da Crosstown Publications e dal 2012 \u00e8 parte di Penny Publications.\nOpere pubblicate su \"Asimov's\" hanno ricevuto in 44 occasioni il premio Hugo e in 24 il premio Nebula, mentre i curatori editoriali della rivista hanno ricevuto 18 volte il premio Hugo come miglior curatore.\nDistribuzione.\nLa rivista \u00e8 in vendita nelle edicole americane, mentre i lettori internazionali possono abbonarsi alla versione cartacea sul sito di \"Asimov's\", oppure alla versione digitale attraverso Fictionwise.\nEdizioni in altre lingue.\nLa rivista ha avuto edizioni estere in varie lingue.\nIn Italia in particolare si sono succedute dal 1979 al 1995 numerose edizioni diverse di breve durata per varie case editrici. La prima versione, intitolata \"La Rivista di Isaac Asimov\", fu pubblicata da Arnoldo Mondadori Editore dal 1978 al 1980 per un totale di 11 uscite. Contemporaneamente la SIAD Edizioni pubblic\u00f2 per breve tempo dal 1979 al 1980 \"Rivista di Isaac Asimov. Avventure Spaziali e Fantasy\" (4 uscite) e poco dopo, dal 1981 al 1982, \"Asimov. Rivista di Fantascienza\" (11 numeri) curata da Vittorio Curtoni.\nLa rivista, col nome \"Isaac Asimov Science Fiction Magazine\" e con Daniele Brolli come direttore responsabile, venne pubblicata per 6 numeri dall'editrice Telemaco nel 1993, per poi passare alla Phoenix Enterprise Publishing Company, che dal 1994 al 1995 pubblic\u00f2 18 numeri."}
{"id": "2263925", "revid": "767487", "url": "https://it.wikipedia.org/wiki?curid=2263925", "title": "Scruple", "text": "Lo Scruple (simbolo \u2108) era un'unit\u00e0 di misura di massa del sistema apotecario inglese, utilizzato comunemente fino a tutto il XIX secolo dal sistema farmaceutico e ospedaliero dell'impero britannico (e di molti altri paesi dipendenti o storicamente collegati come gli USA) e formalmente abolito in Regno Unito nel 1971. Derivato dallo \"scrupulum\" romano, che ha generato anche parole italiane attuali come \"scrupolo\" e \"scrupoloso\", (a sua volta frazione della dracma dell'antica Grecia) 1 scruple equivaleva a di oncia troy."}
{"id": "2263929", "revid": "119858140", "url": "https://it.wikipedia.org/wiki?curid=2263929", "title": "Filippo Terzi", "text": "Fu, con Tiburzio Spannocchi, il pi\u00f9 celebre architetto e ingegnere militare attivo nella penisola iberica durante il regno di Filippo II. \nBiografia.\nL'Italia.\nNato a Bologna nel 1520, si trasfer\u00ec a Pesaro con la famiglia in giovane et\u00e0. Nella citt\u00e0 adriatica, da poco divenuta capitale del Ducato d'Urbino, Filippo studi\u00f2 architettura facendosi conoscere ed apprezzare dal maestro urbinate Girolamo Genga che lo chiam\u00f2 a collaborare con suo figlio Bartolomeo nel ricostruzione di Villa Miralfiore. Sempre a Pesaro il Terzi lavor\u00f2 anche alla progettazione della \"Cavallerizza\" (un tempo stalle ducali, poi trasformate in teatro), agli interni di alcune chiese e agli ampliamenti di quello che oggigiorno \u00e8 conosciuto come \"palazzo Baviera\". L'architetto fu anche attivo in altri centri del Ducato, fra cui Fossombrone, dove progett\u00f2 il palazzo comunale, Fano (chiesa Madonna della Grazia) e Orciano di Pesaro (restauro e rimodellamento della preesistente Torre Malatestiana). Grande risonanza ebbe anche il rifacimento integrale e la nuova sistemazione del centro urbano di Barchi, considerato il suo capolavoro \"italiano\", che apr\u00ec al Terzi le porte di Roma e della corte pontificia (1576)\nIl Portogallo.\nIl soggiorno romano dell'architetto fu di breve durata: nell'aprile dell'anno successivo (1577) si trasfer\u00ec a Lisbona, su invito di re Sebastiano I che egli accompagn\u00f2 nella sfortunata spedizione d'Africa conclusasi con il disastro di Ksar El Kebir, in cui il sovrano trov\u00f2 la morte e il Terzi venne fatto prigioniero. Tornato nella citt\u00e0 lusitana dietro pagamento di un riscatto, divenne qualche anno pi\u00f9 tardi uno degli architetti di fiducia di Filippo II, che aveva appena ereditato la corona portoghese (1580), unendo dinasticamente l'intera penisola iberica. In una sua visita in Portogallo (1582) il sovrano volle conoscere personalmente l'architetto, cui affid\u00f2 prima i lavori di ristrutturazione ed ampliamento delle fortificazioni della piazzaforte di Set\u00fabal, poi le opere del chiostro principale (noto come \"Claustro de D. Jo\u00e3o III\") del \"Convento de Cristo\" di Tomar.\nNel 1590 Filippo II nomin\u00f2 il Terzi sovrintendente generale dell'intero patrimonio immobiliare di propriet\u00e0 della Corona e di tutti gli edifici, in costruzione o progettazione, appartenenti allo Stato portoghese. All'architetto venne affidata anche la creazione e la direzione di una scuola di architettura e ingegneria militare con sede prima a Lisbona, poi nella citt\u00e0 universitaria di Coimbra. Fra le altre opere progettate e realizzate dal Terzi in quegli anni segnaliamo la chiesa di San Rocco (\"San Roque\"), a Lisbona, il \"Forte del Pessegueiro\" (Sines) e quello di \"Santiago de Barra\" (Viana do Castelo). La morte lo colse nel 1597, mentre stava dirigendo i lavori di costruzione del \"Forte de S\u00e3o Filipe\", nella citt\u00e0 di Set\u00fabal.\nOpere principali.\nL'attivit\u00e0 professionale del Terzi pu\u00f2 essere suddivisa in due grandi periodi: quello italiano e quello portoghese. Il primo \u00e8 caratterizzato da progettazioni e realizzazioni di carattere quasi esclusivamente residenziale, civile e religioso, nel secondo prevalgono quelle legate all'architettura ed ingegneria militare. Fra le sue opere pi\u00f9 significative segnaliamo:\nCollegamenti esterni.\nSito del Comune di Barchi "}
{"id": "2263930", "revid": "729019", "url": "https://it.wikipedia.org/wiki?curid=2263930", "title": "Strada nazionale 1A", "text": "La strada nazionale 1A (in vietnamita \"Qu\u1ed1c l\u1ed9 1A (QL 1A)\") \u00e8 una delle strade nazionali del Vietnam. Ha una lunghezza di 2301\u00a0km e collega Huu Nghi Quan (al confine cinese) con la provincia di C\u00e0 Mau, nell'estremo sud del Vietnam.\nL'autostrada fa parte del pi\u00f9 ampio progetto internazionale delle Autostrade asiatiche ed \u00e8 incluso nel percorso della \"Asian Highway 1\" (AH1).\nLuoghi attraversati.\nLa strada attraversa 31 luoghi tra province e citt\u00e0:"}
{"id": "2263933", "revid": "7336", "url": "https://it.wikipedia.org/wiki?curid=2263933", "title": "Accomandita semplice", "text": ""}
{"id": "2263934", "revid": "7336", "url": "https://it.wikipedia.org/wiki?curid=2263934", "title": "Accomandita", "text": ""}
{"id": "2263935", "revid": "767487", "url": "https://it.wikipedia.org/wiki?curid=2263935", "title": "Alfonso Lista", "text": "Alfondo Lista \u00e8 una municipalit\u00e0 di Terza classe delle Filippine, situata nella Provincia di Ifugao, nella Regione Amministrativa Cordillera.\nAlfonso Lista \u00e8 formata da 20 baranggay:"}
{"id": "2263936", "revid": "333440", "url": "https://it.wikipedia.org/wiki?curid=2263936", "title": "Giovanni Maria Farina di fronte alla piazza di J\u00fclich", "text": ""}
{"id": "2263939", "revid": "767487", "url": "https://it.wikipedia.org/wiki?curid=2263939", "title": "Asipulo", "text": "Asipulo \u00e8 una municipalit\u00e0 di Terza classe delle Filippine, situata nella Provincia di Ifugao, nella Regione Amministrativa Cordillera.\nAsipulo \u00e8 formata da 9 baranggay:"}
{"id": "2263943", "revid": "767487", "url": "https://it.wikipedia.org/wiki?curid=2263943", "title": "Banaue (Ifugao)", "text": "Banaue \u00e8 una municipalit\u00e0 di Quarta classe delle Filippine, situata nella Provincia di Ifugao, nella Regione Amministrativa Cordillera.\nBanaue \u00e8 formata da 18 baranggay:"}
{"id": "2263948", "revid": "112912270", "url": "https://it.wikipedia.org/wiki?curid=2263948", "title": "Teatro Laboratorio", "text": "Il Teatro Laboratorio \u00e8 il locale allestito appositamente, tra il 1961 e il 1963, nel cortile al numero 23 di piazza San Cosimato a Roma, da Carmelo Bene per le sue esibizioni, ricerche e sperimentazioni sul teatro. Nel libro \"Sono apparso alla Madonna\", lo si descrive simigliante a...\nFu chiuso definitivamente con la messa in scena del Cristo '63, quando un certo Alberto Greco, pittore argentino nei panni dell'apostolo Giovanni, completamente ubriaco, orin\u00f2 sulla platea, sull'ambasciatore argentino e sulla sua consorte. \nAgli spettacoli tenuti al Laboratorio erano assidui Pier Paolo Pasolini, Ennio Flaiano, Angelo Maria Ripellino, Alberto Moravia, Elsa Morante, Sandro Penna. Alcuni attori provenivano dalla compagnia D'Origlia-Palmi in \"Borgo Santo Spirito\" come Manlio Nevastri (in arte Nistri), Luigi Mezzanotte, e, se cos\u00ec si pu\u00f2 dire, il braccio destro di Bene, Alfiero Vincenti.\n\u00c8 di questo periodo il tentativo, peraltro breve, di \"fondere\" due compagnie teatrali dei primi anni '60, quella del \"Teatro Laboratorio\" di Carmelo Bene e quella del \"Teatro della Ripresa\" diretta da Carlo Quartucci di cui facevano parte, tra gli altri, Leo De Berardinis, Cosimo Cinieri e Rino Sudano. L'esordio di questa compagnia teatrale avviene nel 1962 con la rappresentazione di \"Me e Me'\" al Teatro Goldoni di Roma.. Queste due compagnie tentavano di rappresentare un'alternativa al teatro di \"regia critica\" del tempo di Giorgio Strehler, Luigi Squarzina, Vito Pandolfi e Luchino Visconti."}
{"id": "2263949", "revid": "599013", "url": "https://it.wikipedia.org/wiki?curid=2263949", "title": "Video Disk Control Protocol", "text": "Il Video Disk Control Protocol o VDCP \u00e8 un protocollo di comunicazione proprietario usato principalmente per il controllo di video server nel campo televisivo.\nStoria.\nConcepito appositamente per il controllo dei video dischi, il protocollo VDCP fu progettato dietro richiesta della Grass Valley di un sistema di controllo per il proprio server \"Profile\" nei primi anni novanta.\nSviluppato dalla Louth Automation, oggi di propriet\u00e0 della Harris Corporation, \u00e8 noto anche come protocollo Louth. Deriva dall'implementazione del classico e diffuso protocollo Sony 9-pin per il controllo di videoregistratori ma, a differenza di altri protocolli come Odetics e Mediapool, non ne rappresenta un'estensione ed \u00e8 specifico per sistemi ad accesso casuale.\nQuesto protocollo \u00e8 diventato lo standard industriale per il controllo seriale di video server in tutti i loro campi di applicazione, ed \u00e8 supportato da praticamente tutti i produttori, sia lato client che lato server.\nAspetti tecnici.\nIl VDCP \u00e8 un protocollo seriale su interfaccia RS-422, con una rigida architettura client-server, dove il client \u00e8 il dispositivo controllante.\nLe specifiche del protocollo prevedono un'implementazione minima ristretta ad alcuni comandi (caricamento di una clip, posizionamento, trasporto, registrazione), pi\u00f9 una serie di comandi estesi, spesso dipendenti dal produttore, la cui implentazione \u00e8 facoltativa e che dipende dalle specifiche e dall'ambito di utilizzo del server stesso. Tipicamente, un server ignorer\u00e0 i comandi di cui non riconosce l'implementazione, per esempio la funzione di ripetizione di una clip.\nIl dispositivo controllante pu\u00f2 essere un apposito pannello o un software, spesso integrato nelle console per master control, mixer video e matrici.\nIl VDCP aderisce al modello OSI.\nEvoluzione ed estensioni.\nUna versione basata su TCP/IP del protocollo, chiamata NDCP, \u00e8 stata annunciata nel 2001, anche se il VDCP rimane lo standard di fatto."}
{"id": "2263951", "revid": "767487", "url": "https://it.wikipedia.org/wiki?curid=2263951", "title": "'Na sera 'e maggio/Celeste/'O ffuoco/Nuie", "text": " 'Na sera 'e maggio/Celeste/'O ffuoco/Nuie \u00e8 l'ottavo EP di Mina, pubblicato su vinile a 45 giri dall'etichetta discografica Italdisc nel novembre 1960.\nIl disco.\nNella discografia ufficiale \u00e8 incluso, come tutti gli EP pubblicati in Italia, tra gli LP.\nIl sottotitolo Mina canta Napoli pu\u00f2 far confondere con la raccolta omonima \"Mina canta Napoli\" del 1966. Quest'ultima, sebbene contenga le tracce di questo Ep e altri brani che Mina ha cantato in napoletano, insieme a canzoni in napoletano di altri artisti, \u00e8 stata inclusa, unico caso nella discografia ufficiale della cantante, tra gli album studio e non tra le raccolte.\nL'elenco dei brani stampato sulla copertina ufficiale, riportato dalla maggior parte delle discografie, \u00e8 ERRATO, come evidenziato nelle fotografie dei lati del disco, chiaramente etichettati EPMH-1020/A e EPMH-1020/B.(Nella seguente sezione tracce \u00e8 stata riportata la sequenza fisica corretta.)\nI 4 brani provengono dai due singoli pubblicati sempre a novembre del 1960: Na sera 'e maggio/Celeste\" e O ffuoco/Nuie\". Solo \" 'Na sera 'e maggio\" \u00e8 presente anche nell'album \"Due note\" del 1961.\nLe 4 tracce sono contenute tutte anche nell'antologia del 2010 \"\", che raccoglie tutti i singoli della cantante pubblicati dagli esordi al 1964.\nTracce.\nLato A \nLato B "}
{"id": "2263956", "revid": "671029", "url": "https://it.wikipedia.org/wiki?curid=2263956", "title": "Beloiannisz", "text": "Beloiannisz \u00e8 un comune dell'Ungheria di 1.207 abitanti (dati 2001), situato nella provincia di Fej\u00e9r. L'abitato fu fondato da profughi della guerra civile greca (1946-9) e intitolato a Nikos Beloyannis, leader comunista della resistenza. Ancora oggi, parte della popolazione si identifica come etnicamente greca."}
{"id": "2263957", "revid": "767487", "url": "https://it.wikipedia.org/wiki?curid=2263957", "title": "Grauzone", "text": "Grauzone (in tedesco \"Area grigia\") \u00e8 stato un gruppo svizzero attivo fra il 1978 e il 1982.\nStoria.\nI Grauzone hanno raggiunto il successo nel 1981 con il singolo \"Eisb\u00e6r\" (\"Orso Polare\"). Il brano raggiunge il dodicesimo posto in classifica in Germania a il sesto in Austria.\nStephan Eicher pi\u00f9 tardi ha proseguito la carriera solista con suo fratello Martin Eicher lavorando come DJ molto attivo nella scena techno. Del gruppo ha fatto parte anche Marco Repetto che ha successivamente proseguito la carriera come dj techno."}
{"id": "2263960", "revid": "767487", "url": "https://it.wikipedia.org/wiki?curid=2263960", "title": "Besny\u0151", "text": "Besny\u0151 \u00e8 un comune dell'Ungheria di 1.861 abitanti (dati 2001). \u00c8 situato nella provincia di Fej\u00e9r."}
{"id": "2263963", "revid": "110157", "url": "https://it.wikipedia.org/wiki?curid=2263963", "title": "Bodajk", "text": "Bodajk \u00e8 un comune dell'Ungheria di 4.103 abitanti (dati 2001). \u00c8 situato nella provincia di Fej\u00e9r."}
{"id": "2263965", "revid": "124123", "url": "https://it.wikipedia.org/wiki?curid=2263965", "title": "Sh\u014du Tajima", "text": ""}
{"id": "2263966", "revid": "767487", "url": "https://it.wikipedia.org/wiki?curid=2263966", "title": "Bodm\u00e9r", "text": "Bodm\u00e9r \u00e8 un comune dell'Ungheria di 214 abitanti (dati 2001). \u00c8 situato nella provincia di Fej\u00e9r."}
{"id": "2263971", "revid": "24944", "url": "https://it.wikipedia.org/wiki?curid=2263971", "title": "Garaison", "text": ""}
{"id": "2263977", "revid": "125746820", "url": "https://it.wikipedia.org/wiki?curid=2263977", "title": "Interest Rate Swap", "text": "Gli swap sono contratti a termine; essi prevedono lo scambio a termine di flussi di cassa, calcolati con modalit\u00e0 stabilite alla stipulazione del contratto. Questo sistema pu\u00f2 permettere di annullare il rischio connesso per esempio alle fluttuazioni dei tassi di interesse o di cambio.\nL'Interest Rate Swap \u00e8 il contratto swap pi\u00f9 diffuso, con il quale due parti si accordano per scambiarsi reciprocamente, per un periodo di tempo predefinito al momento della stipula, pagamenti calcolati sulla base di tassi di interesse differenti e predefiniti, applicati ad un capitale nozionale. Da sottolineare che non c'\u00e8 scambio di capitali, ma solo di flussi corrispondenti al differenziale fra i due interessi (di solito uno fisso ed uno variabile).\nLo scopo dell'interest rate swap.\nUsualmente si definisce acquirente dello swap chi si obbliga a pagamenti a tasso fisso e riceve quelli a tasso variabile, l'acquirente ha una posizione lunga sul contratto (long swap position). Dall'altra parte, il venditore \u00e8 il soggetto che in cambio del tasso fisso paga il tasso variabile prevedendo una possibile variazione a suo favore.\nUn'impresa pu\u00f2 essere interessata ad un contratto IRS per eliminare l'incertezza di un debito contratto a tassi variabili (operazione di copertura). Un'azienda che stipula un Interest Rate Swap preferisce avere la certezza di quanto dovr\u00e0 pagare, per motivi di politica aziendale ovvero perch\u00e9 ipotizza un rialzo dei tassi. \nLo scopo della banca \u00e8 invece quello di incrementare i propri profitti: ne ottiene infatti subito un incremento derivante dalla intermediazione del prodotto derivato.\nDa notare che i contratti di Interest Rate Swap sono segnalati alla Centrale Rischi da parte della Banca proponente nei confronti della azienda stipulante. Quindi questi strumenti finanziari vanno ad appesantire la posizione debitoria della azienda che li stipula, e vengono segnalati in una apposita sezione denominata Derivati Finanziari proprio per il rischio che possono creare sulla sua solidit\u00e0.\nTipologia.\nEsistono tre tipi di \"interest rate swap\":\nGli elementi del contratto IRS.\nDove:\nIl flusso di interessi a tasso fisso \u00e8 definito \"Gamba Fissa\", quello a tasso variabile \"Gamba Variabile\".\nIl pricing di un IRS:\nLe banche in qualit\u00e0 di swap dealers offrono sul mercato quotazione bid/offer rates. I tassi bid sono i tassi fissi che le banche si impegnano a pagare in qualit\u00e0 di compratori di contratti swaps, i tassi offer sono i tassi fissi che le banche accettano di ricevere in qualit\u00e0 di venditori di swap. Lo spread tra i due tassi rappresenta una forma di compenso per la banca dealer.\nUn esempio di Interest Rate Swap.\nLa Banca A propone alla Impresa B un contratto per la copertura di un rischio di oscillazione dei tassi di interesse, su un capitale nozionale di \u20ac 2.000.000 per la durata di tre anni a partire dal periodo t: Inizio il 1/6/t e con scadenza il 1/6/t+3. L'accordo prevede che l'azienda pagher\u00e0 un tasso 4,30% fisso ad ogni scadenza (giugno di ogni anno a partire dal periodo t). La Banca invece si impegna a pagare un tasso variabile euribor 3 mesi rilevato il giorno precedente a ciascuna scadenza del contratto. Il pagamento avviene mediante scambio di differenziali ad ogni scadenza di periodo. Supponiamo che l'euribor di riferimento sia 4,00% al periodo t, il 4,50% al periodo t+1, 5,00% al periodo t+2. Alla fine il vantaggio per l'impresa \u00e8 dato da: (-6000+4000+14000)=12000 che riceve dalla banca e neutralizza il suo rischio al rialzo dei tassi.\nUtilizzo del contratto IRS.\nIl contratto di Interest Rate Swap pu\u00f2 essere utilizzato con diverse finalit\u00e0:\ned a seconda che l'utilizzo coinvolga attivit\u00e0 e passivit\u00e0 si usa distinguere:\nFinalit\u00e0 di copertura.\nUn contratto di Interest Rate Swap (come abbiamo visto nell'esempio sopra), se il soggetto ha dei debiti a tasso variabile ed assume una posizione lunga ha la caratteristica di copertura contro il rischio di aumento del tasso di interesse sul mercato. Infatti l'acquirente che paga un fisso e riceve un tasso variabile sul capitale nozionale di stipula andr\u00e0 a guadagnare in una situazione di tassi in risalita; quanto riceve come differenziale a suo favore gli consente di neutralizzare quanto deve a tasso variabile. Si tutela perci\u00f2 dal rischio di oscillazioni dei tassi, stabilendo subito quale tasso andr\u00e0 a pagare per la durata del contratto swap.\nFinalit\u00e0 speculative.\nUn contratto di Interest Rate Swap pu\u00f2 avere anche finalit\u00e0 speculative. Questi tipi di contratti sono molto utilizzati da Hedge Fund o da altri investitori che hanno determinate attese sui tassi di interesse. Un soggetto che prevede una riduzione dei tassi sul mercato infatti potrebbe comprare (posizione Long) dei titoli obbligazionari a reddito fisso. Il valore dei titoli a reddito \nfisso, per effetto della riduzione dei tassi, tende ad aumentare (guadagno in conto capitale). Lo stesso soggetto (supponendo lo scenario di riduzione dei tassi), potrebbe tuttavia vendere un contratto di Interest Rate Swap, assumendo quindi una posizione Short. Chi assume la posizione short su questo tipo di contratto paga il tasso variabile e riceve il tasso fisso, avvantaggiandosi quindi da uno scenario di tassi in discesa.\nAltre tipologie di swap.\nSwap in valuta (CURRENCY SWAP).\nConsiste nello scambio fra due operatori di flussi monetari di importi equivalenti, ad un tasso di cambio stabilito alla stipula del contratto, espressi in due valute differenti, seguito da uno scambio di segno opposto ad una data futura certa ed alle condizioni predeterminate.\nCaratteristiche:\nAmortizing swap.\nL'Amortizing swap \u00e8 un contratto in cui \u00e8 prevista una riduzione graduale (di solito ad ogni ricorrenza) del capitale nozionale utilizzato per il calcolo degli interessi.\nZero coupon swap.\nLo Zero coupon swap \u00e8 un contratto in cui la parte che si impegna al pagamento del tasso fisso effettua un unico pagamento alla scadenza; l'altra parte effettua i pagamenti a tasso variabile alle scadenze definite.\nEquity swap.\nLo Equity swap nella forma pi\u00f9 semplice \u00e8 un contratto in cui una delle due parti si impegna, per tutta la durata del contratto, ad effettuare a determinate scadenze dei pagamenti che dipendono dal rendimento di un titolo azionario (capital gain ovvero, capital gain e dividendi) o di un indice azionario in cambio dell'incasso di flussi di cassa a tasso fisso."}
{"id": "2263979", "revid": "22643", "url": "https://it.wikipedia.org/wiki?curid=2263979", "title": "Hind\u016bismo", "text": ""}
{"id": "2263984", "revid": "1543377", "url": "https://it.wikipedia.org/wiki?curid=2263984", "title": "Municipalit\u00e0 locale di Greater Kokstad", "text": "La municipalit\u00e0 locale di Greater Kokstad (in inglese Greater Kokstad Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Harry Gwala, nella provincia di KwaZulu-Natal. In base al censimento del 2001 la sua popolazione \u00e8 di 56.528 abitanti.\nLa sede amministrativa e legislativa \u00e8 la citt\u00e0 di Kokstad e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 KZN433.\nGeografia fisica.\nConfini.\nLa municipalit\u00e0 locale di Greater Kokstad confina a nord con quella di Kwa-Sani e con il District Management Area KZDMA43, a est con quelle di uMuziwabantu (Ugu) e Umzimkhulu, a sud con quelle di Mbizana (Oliver Tambo/Provincia del Capo Orientale) e Umzimvubu (Alfred Nzo/Provincia del Capo Orientale) e a ovest con quella di Matatiele (Alfred Nzo/Provincia del Capo Orientale) e con il Lesotho."}
{"id": "2263990", "revid": "22525683", "url": "https://it.wikipedia.org/wiki?curid=2263990", "title": "Howaldtswerke", "text": ""}
{"id": "2263992", "revid": "1543377", "url": "https://it.wikipedia.org/wiki?curid=2263992", "title": "Municipalit\u00e0 locale di Umzimkhulu", "text": "La municipalit\u00e0 locale di Umzimkhulu (in inglese Umzimkhulu Local Municipality\"\"') \u00e8 una municipalit\u00e0 locale del Sudafrica appartenente alla municipalit\u00e0 distrettuale di Harry Gwala, nella provincia di KwaZulu-Natal. In base al censimento del 2001 la sua popolazione \u00e8 di 174.336 abitanti.\nLa sede amministrativa e legislativa \u00e8 la citt\u00e0 di Umzimkulu e il suo territorio si estende su una superficie di ed \u00e8 suddiviso in 18 circoscrizioni elettorali (\"wards\"). Il suo codice di distretto \u00e8 KZN435.\nGeografia fisica.\nConfini.\nLa municipalit\u00e0 locale di Umzimkhulu confina a nord con quella di Kwa-Sani, a nord e a est con quella di Ingwe, a est con quelle di Umzumbe (Ugu) e Ubuhlebezwe, a sud con quella di uMuziwabantu (Ugu) e a ovest con quella di Greater Kokstad."}
{"id": "2263993", "revid": "22525730", "url": "https://it.wikipedia.org/wiki?curid=2263993", "title": "Recupero dell'informazione", "text": ""}
{"id": "2264014", "revid": "119243247", "url": "https://it.wikipedia.org/wiki?curid=2264014", "title": "Miria di San Servolo", "text": "Attrice attiva nel ventennio fascista, conosciuta anche coi nomi di \"Miriam Day\", \"Miryam Petacci\", \"Miryam Di San Servolo\". Era la sorella minore di Clara Petacci e del chirurgo Marcello Petacci. Dopo la caduta del fascismo proseguir\u00e0 la carriera cinematografica in Spagna.\nBiografia.\nApparve per la prima volta come protagonista al cinema nel film \"Le vie del cuore\" (1942) di Camillo Mastrocinque, basato sulla commedia \"Cause ed effetti\" di Paolo Ferrari. Esord\u00ec nel 1942 al Festival del cinema di Venezia, provocando l'ilarit\u00e0 generale quando il pubblico lesse sullo schermo il suo pseudonimo (a Venezia, San Servolo era il manicomio). Successivamente recit\u00f2, in qualit\u00e0 di protagonista, nella pellicola \"L'amico delle donne\" (1942) di Ferdinando Maria Poggioli.\nA causa della caduta del fascismo e degli eventi che seguirono, i successivi film italiani dell'attrice non ebbero grosso riscontro: \"L'invasore\" (1943) di Nino Giannini, supervisionato da Roberto Rossellini, ebbe una limitata uscita solo nel 1949, nonostante fosse stato girato e ultimato nel 1944. Il film fiabesco \"Sogno d'amore\" (1943) di Ferdinando Maria Poggioli rimase invece incompiuto a causa della caduta del regime.\nEmigrata in Spagna poco prima del crollo del fascismo, continu\u00f2 il mestiere di attrice col nome d'arte di \"Miriam Day\" e girando, in pieno periodo franchista, ben nove pellicole mai giunte in Italia. Unica eccezione fu il film \"Quattro donne nella notte\" (1954), co-produzione italo-francese di Henri Decoin ove, tra l'altro, l'attrice \u00e8 accreditata col suo vero nome \"Miryam Petacci\", co-produzione minoritaria per l'Italia che fu distribuita nei cinema italiani sul finire del 1954.\nCollabor\u00f2 come costumista in alcuni lavori teatrali e nel film \"Brevi amori a Palma di Majorca\" (1959), mentre nel 1984 prese parte nel ruolo di s\u00e9 stessa al film \"Claretta\" di Pasquale Squitieri con protagonista Claudia Cardinale. Anche in questo caso fu accreditata come \"Miryam Petacci\". Sar\u00e0 la sua ultima apparizione cinematografica.\nMor\u00ec nel 1991 all'et\u00e0 di 67 anni in povert\u00e0, dopo lunga malattia all'Ospedale Sant'Eugenio di Roma. \u00c8 sepolta nella tomba di famiglia nel cimitero del Verano."}
{"id": "2264018", "revid": "22525984", "url": "https://it.wikipedia.org/wiki?curid=2264018", "title": "Word sense disambiguation", "text": ""}
{"id": "2264020", "revid": "460080", "url": "https://it.wikipedia.org/wiki?curid=2264020", "title": "Lingua bosniaca", "text": "La lingua bosniaca (\"bosanski jezik\") \u00e8 una delle variet\u00e0 standard della lingua serbo-croata, lingua ufficiale in Bosnia ed Erzegovina. Appartiene al gruppo delle lingue slave meridionali.\nDistribuzione geografica.\nSecondo \"Ethnologue\", la lingua bosniaca \u00e8 parlata da meno di 2 milioni di persone in Bosnia ed Erzegovina (secondo l'ultimo censimento del 2013, sono 1.866.585 persone che lo parlano) , a cui si aggiungono circa 200.000 locutori presenti in altri paesi, soprattutto negli stati confinanti quali Croazia, Serbia e Montenegro.\nLingua ufficiale.\nIl bosniaco \u00e8 una delle lingue ufficiali della Bosnia ed Erzegovina.\nClassificazione.\nSecondo \"Ethnologue\", la classificazione della lingua bosniaca \u00e8 la seguente:\nSecondo lo standard ISO 639 la lingua bosniaca \u00e8 un membro della macrolingua serbo-croata (codice ISO 639-3 hbs).\nStoria.\nIl bosniaco \u00e8 una delle versioni standard del diasistema slavo meridionale centrale, basato sul dialetto \u0161tokavo.\nI locutori bosniaci sono, sul livello dell'idioma colloquiale, pi\u00f9 omogenei linguisticamente che le popolazioni della Serbia e della Croazia, ma non sono riusciti, a causa di ragioni storiche, a standardizzare la propria lingua nel periodo cruciale rappresentato dal XIX secolo. Il primo dizionario bosniaco, un glossario bosniaco-turco rimato venne composto da Muhamed Hevaji Uskufi nel 1631.\nMa, diversamente dai dizionari croati, che vennero scritti e pubblicati regolarmente, l'opera di Uskufi rimase isolata. Due fattori si sono dimostrati decisivi nella non-standardizzazione della lingua bosniaca:\nProbabilmente gli autori bosniaci pi\u00f9 autentici (il cosiddetto \"Revival bosniaco\" al cambio di secolo XIX-XX secolo) scrivevano in un idioma che era pi\u00f9 vicino al croato che al serbo (idioma \u0160tokavo-Ijekavo occidentale, alfabeto latino), ma che possedeva inconfutabilmente tratti tipicamente bosniaci, soprattutto nel lessico. I principali autori del \"Rinascimento bosniaco\" furono il politico e poeta Safvet-beg Ba\u0161agi\u0107, il \"poeta maledetto\" Musa \u0106azim \u0106ati\u0107 e lo scrittore Edhem Mulabdi\u0107.\nDurante il periodo della Jugoslavia comunista, il lessico assorb\u00ec molti tratti serbi, ma la scrittura latina divenne dominante. Dopo il collasso della Jugoslavia, il bosniaco torn\u00f2 ad essere lingua nazionale, sotto il vecchio nome di lingua bosniaca, come lingua standard nazionale distinta.\nSul piano formale, il bosniaco sta cominciando a prendere caratteristiche sempre pi\u00f9 distintive: nel lessico, prestiti islamico-orientali sono sempre pi\u00f9 frequenti; foneticamente e fonologicamente, il fonema \"h\" \u00e8 stato reimmesso in molte parole come segno distintivo della parlata bosniaca e della tradizione linguistica; inoltre, ci sono alcuni cambiamenti nella grammatica, nella morfologia e nell'ortografia che riflettono la tradizione letteraria del bosniaco come prima della prima guerra mondiale, soprattutto quelli del rinascimento bosniaco all'inizio del XX secolo.\nCi\u00f2 nonostante, ancora oggi, secondo molti linguisti, la lingua croata e quella serba, nonch\u00e9 la variante bosniaca, continuano ad essere la stessa lingua da un punto di vista linguistico. L'universit\u00e0 di Vienna, citt\u00e0 in cui \u00e8 presente una grande comunit\u00e0 di persone procedenti dai paesi dell'ex-Jugoslavia, ha inserito nei propri piani di studi il serbo, il croato e il bosniaco come un'unica lingua, chiamandola BKS (\"Bosnisch-Kroatisch-Serbisch\") e tenendo le lezioni senza fare distinzione di titolo tra le tre varianti.\nSistema di scrittura.\nIl bosniaco ha come alfabeti ufficiali sia l'alfabeto latino, in versione croata (che \u00e8 il metodo di scrittura pi\u00f9 utilizzato), sia l'alfabeto cirillico, in versione serba.\nI bosniaci in passato hanno utilizzato anche altri tipi di scrittura, meno standardizzati: il \"Bosan\u010dica\", cirillico bosniaco, poi detto \"Begovica\", usato dalla nobilt\u00e0 bosniaca; e una scrittura di derivazione arabo-persiana, chiamata \"Arebica\".\nFonologia.\nVocali.\nIl sistema vocalico bosniaco \u00e8 semplice, con solo cinque vocali. Tutte le vocali sono monottonghi.\nConsonanti.\nIl sistema consonantico \u00e8 pi\u00f9 complicato di quello vocalico e la sua caratteristica principale \u00e8 una serie di consonanti affricate e palatali. Come in italiano, la sonorit\u00e0 \u00e8 una distinzione fonematica, mentre l'aspirazione non lo \u00e8.\nQuando due o pi\u00f9 consonanti si trovano adiacenti, possono suonare tutte o sorde o sonore. Tutte le consonanti diventano sonore, se l'ultima consonante dell'insieme \u00e8 di per s\u00e9 sonora, oppure tutte le consonanti diventano sorde, se l'ultima consonante dell'insieme \u00e8 di per s\u00e9 sorda. Questa regola non vale per\u00f2 per le approssimanti che possono trovarsi in posizione adiacente ed essere lette sonore e sorde; in tal modo si comportano le consonanti nelle parole di origine straniera (\"Washington\" viene trascritta come \"Va\u0161inGton\"/\"\u0412\u0430\u0448\u0438\u043d\u0413\u0442\u043e\u043d\" pron: ).\nLa R pu\u00f2 essere contata come sillabica, svolgendo il ruolo di una vocale in varie parole (e occasionalmente prendere l'accento e l'accento lungo). Per esempio, lo scioglilingua \"na vrh brda vrba mrda\" coinvolge quattro parole con la r sillabica. Una caratteristica simile esiste nel ceco, nello slovacco, nello sloveno e nel macedone. Pi\u00f9 raramente la L pu\u00f2 essere sillabica (come nel nome del fiume Vltava)."}
{"id": "2264022", "revid": "421149", "url": "https://it.wikipedia.org/wiki?curid=2264022", "title": "Laura Nucci", "text": "Biografia.\nSorella del regista e attore di prosa Carlo Lodovici, inizi\u00f2 una collaborazione con Alessandro Blasetti, partecipando in molti dei suoi film, impersonificando il ruolo dell'antagonista, della donna fatale, capacit\u00e0 che le rimase anche in seguito.\nDurante l'occupazione tedesca di Roma nel 1943-1944 divenne amica intima del capitano della Gestapo Erich Priebke.\nNel 1981 interpreta il ruolo della signora Ida nel film \"Ricomincio da tre\" di Massimo Troisi. In televisione ha fatto parte del cast degli sceneggiati televisivi \"Orgoglio e pregiudizio (\"1957\")\", diretto da Daniele D'Anza e \"Ottocento\" (1959), diretto da Anton Giulio Majano. Fa la sua ultima apparizione in \"Un figlio a met\u00e0\", film televisivo con la regia di Giorgio Capitani.\nDal 1960, oltre a numerose parti in film e produzioni televisive, \u00e8 stata anche produttrice e direttrice di fotoromanzi."}
{"id": "2264039", "revid": "116056463", "url": "https://it.wikipedia.org/wiki?curid=2264039", "title": "Roberto Barbon", "text": "Lavora all'Osservatorio astrofisico di Asiago, gestito dall'Universit\u00e0 di Padova ove Barbon \u00e8 professore ordinario presso il dipartimento di astronomia.\nBarbon si occupa in particolare dello studio delle supernove e di ammassi aperti.\n\u00c8 membro dell'Unione Astronomica Internazionale (IAU):\nin particolare partecipa ai lavori della divisione VIII, commissione 28 Galassie\nHa scoperto la cometa non periodica C/1966 P2 Barbon."}
{"id": "2264044", "revid": "453768", "url": "https://it.wikipedia.org/wiki?curid=2264044", "title": "TEP (Parma)", "text": "La TEP, acronimo storico di Tranvie Elettriche Parmensi, \u00e8 una societ\u00e0 per azioni sorta all'inizio del 2001, che gestisce il trasporto pubblico di superficie nella citt\u00e0 di Parma e provincia.\nStoria.\nNel 1948 la provincia di Parma cre\u00f2 l'azienda speciale \"TEP\" per occuparsi della gestione della rete tranviaria di Parma e delle tranvie Parma-Fornovo e Stradella-Calestano, rilevate dalla Compagnia Nazionale di Trasporti e Comunicazioni (CNTC).\nIl 30 dicembre 1950 la Provincia cedette al Comune di Parma la gestione delle tranvie urbane: a tal fine fu costituita l'Azienda Municipalizzata Trasporti (AMT), divenuta nel 1955 AMETAG (Azienda Municipalizzata Elettricit\u00e0 Trasporti Acqua e Gas). Fu l'AMT ad avviare l'esercizio della rete filoviaria il 25 ottobre 1953 con l'acquisto di 16 Fiat 2401 Cansa, che sostituirono i tram.\nNel 1965 l'AMETAG diventava AMPS (Azienda Municipalizzata Pubblici Servizi), denominazione mantenuta fino alla met\u00e0 degli anni settanta. Due anni dopo la TEP, che nel 1954 aveva soppresso le tranvie extraurbane, assorb\u00ec le autolinee esercitate dalla Societ\u00e0 Riunite Trasporti (So.Ri.T), gestendo cos\u00ec tutte le linee automobilistiche della provincia.\nNel 1975 avveniva la fusione delle due societ\u00e0 l'AMPS e la TEP provincializzata, per determinare la nascita di un'azienda unitaria per l'esercizio di tutto il settore trasporti di superficie a Parma e provincia ribattezzata TEP-ACT (Azienda Consorziale Trasporti), ma comunemente indicata come TEP, divenuta, infine, una s.p.a. nel 2001, come gi\u00e0 accennato. Ed \u00e8 proprio dal 2001, nonostante gli investimenti per il miglioramento ed espansione dei servizi offerti agli utenti senza toccare le tariffe, che la nuova TEP S.p.a. inizia a produrre utili in bilancio, in controtendenza con la maggior parte con le altre aziende di trasporto pubblico italiane, fortemente deficitarie.\nNel mese di marzo 2011 il costo del biglietto orario urbano \u00e8 aumentato da un euro a un euro e venti centesimi.\nParco aziendale.\nLa flotta della TEP \u00e8 costituita in parte da autobus acquistati negli ultimi anni con motorizzazioni a basso impatto ambientale e da 34 filobus di cui 23 a trazione bimodale.\nEsercizio.\nL'azienda gestisce in prevalenza autolinee e quattro percorsi filoviari urbani (linee: 1, 3, 4, 5).\nDa alcuni anni \u00e8 in vigore il servizio Happy Bus, un servizio simile allo scuolabus, a pagamento, con autobus allestiti appositamente per i bambini con giochi e intrattenimenti nel percorso casa-scuola e ritorno.\nImportante il servizio Pollicino per il trasporto dei disabili su prenotazione, peraltro sempre garantito anche in caso di sciopero (dal 2011 passato in gestione all'Assistenza Pubblica di Parma col nome 'Pellicano'), ed il servizio notturno composto da 8 linee.\nConservazione.\nNel deposito sono preservate due vetture storiche, restaurate presso il Museo Nazionale dei Trasporti (La Spezia), un Fiat 2401 Cansa del 1953 (n. 014) ed un Fiat 2411 Menarini del 1959 (n. 017) entrambi equipaggiati dalla \"TIBB\"."}
{"id": "2264045", "revid": "767487", "url": "https://it.wikipedia.org/wiki?curid=2264045", "title": "Lucky Luke - La ballata dei Dalton", "text": "Lucky Luke - La ballata dei Dalton (\"La ballade des Dalton\"), noto anche come La ballata dei Dalton, \u00e8 un film d'animazione prodotto in Francia nel 1978.\nTrama.\nProtagonisti del film sono i fratelli Dalton e Lucky Luke. I Dalton, condannati a 4200 anni di lavori forzati in carcere, vengono a sapere che il loro zio Henry Dalton, (morto da poco), ha lasciato ai nipoti come eredit\u00e0 una grossa somma di denaro. I nipoti potranno ottenere l'eredit\u00e0 solo se elimineranno tutti i membri della giuria e il giudice, che condannarono il loro zio all'impiccagione.In caso contrario, i soldi sarebbero andati in beneficenza e, per verificare se i banditi abbiano ucciso le persone indicate, viene nominato come testimone Lucky Luke.\nLucky accetta la proposta aiutando i quattro fratelli ad uccidere i testimoni Ming Li Foo (un lavandaio cinese), Thadeus Collins (direttore di una prigione), Piuma di serpente (uno stregone indiano), Aldous Smith (un dottore), Tom O'Connor (un cercatore d'oro), Sam Game (un baro diventato pastore), Bud Bugman (conduttore di locomotiva), Mathias Bones (un becchino) e, infine, il giudice Groovy.\nIn realt\u00e0 Lucky Luke, mettendosi d'accordo con i testimoni e il giudice, evita che questi finiscano vittime dei fratelli Dalton per impedire che l'eredit\u00e0 dello zio Henry vada ai nipoti; i fratelli, dopo essere stati di nuovo processati, vengono condannati a ritornare in prigione per svolgere i lavori forzati, il denaro dello zio Henry viene dato in beneficenza per la costruzione di un asilo per orfani, intitolato proprio ad Henry Dalton.\nEdizione italiana.\nLa prima edizione \u00e8 stata curata dalla S.A.S. e i quattro fratelli sono chiamati \"Dalt\u00f2n\" (la pronuncia originale francese). Inoltre le canzoni cantate in chiesa e il breve pezzo in cui i Dalton cantano la canzone \"Home on the Range\" rimangono in lingua originale; questa versione \u00e8 stata distribuita in home video e trasmessa in televisione.\nNel 2015 il film \u00e8 stato ridoppiato dalle voci odierne dei fratelli Dalton della serie animata \"I Dalton\". In questa riedizione, andata in onda su K2, il film ha subito varie modifiche minori del doppiaggio e di alcune musiche. Rispetto alla prima edizione i nomi di William e Jack sono invertiti, come nella citata serie animata, e tutte le canzoni sono tradotte ma la seconda strofa che accompagna il \"Deserto della Sete\" non \u00e8 stata doppiata ed \u00e8 presente solo la base musicale."}
{"id": "2264046", "revid": "111075280", "url": "https://it.wikipedia.org/wiki?curid=2264046", "title": "Kustom Kulture", "text": "Kustom Kulture \u00e8 una sottocultura di origine statunitense sviluppatasi a partire dagli anni cinquanta e tuttora in vita. Si basa sulla customizzazione e si esprime in diversi contesti, come la Pittura, il tuning di auto e moto, la Moda \nUno dei padri universalmente riconosciuti di questa espressione \u00e8 Von Dutch, che divenne famoso per aver modificato e decorato diverse Harley-Davidson, Triumph, una Mercedes-Benz \"Ali di gabbiano\" e diverse pistole e coltelli."}
{"id": "2264047", "revid": "767487", "url": "https://it.wikipedia.org/wiki?curid=2264047", "title": "La Pantera Rosa 2", "text": "La Pantera Rosa 2 (\"The Pink Panther 2\") \u00e8 un film statunitense del 2009 diretto da Harald Zwart.\nLa pellicola segue le vicende del film del 2006 \"La Pantera Rosa\".\nTrama.\nLa Magna Carta, la Sindone di Torino e la Spada Imperiale di Kyoto vengono rubati da un misterioso ladro che si fa chiamare \"Tornado\" che mai \u00e8 stato catturato e che si era ritirato dieci anni prima dalle attivit\u00e0 illecite dopo essere stato ferito a una spalla. Per recuperare la preziosissima refurtiva e assicurare il criminale alla giustizia, viene organizzato un Super Team internazionale da parte delle polizie nazionali coinvolte, a cui si aggiunge anche la polizia francese temendo che Tornado possa rubare anche la Pantera, nelle vesti dell'investigatore Jacques Clouseau, scelto al posto dell'ispettore capo Charles Dreyfus, il quale, dopo aver perso la Legion d'onore a favore proprio del maldestro ispettore, nei 17 mesi seguenti alla sua premiazione gli ha dato il solo incarico di occuparsi delle multe.\nClouseau si reca all'aeroporto e, appena esce ufficialmente dalla Francia, viene annunciato alla televisione che Tornado ha rubato la Pantera Rosa. Giunto sulla scena del furto, l'ispettore Clouseau incontra gli altri membri del super team: l'ispettore capo inglese Randall Pepperidge, l'ispettore italiano Vicenzo Brancaleone e il giapponese Kenji Mazuto, esperto di tecnologia. Con l'aiuto della criminologa indiana Sonia Solandres, il super-team parte alla volta di Roma.\nGiunti alla citt\u00e0 eterna, il super team interroga Alonso Avellaneda, primo sospettato, che si rivela innocente in quanto non ha alcuna cicatrice sulle spalle, nel frattempo Tornado deruba il Papa del suo anello. Le indagini vengono condizionate dalle gaffe dell'ispettore Clouseau, che screditano la credibilit\u00e0 degli investigatori a livello mondiale e per cui viene allontanato dal team. Oltre a questo deve sopportare la corte del collega italiano nei confronti di Nicole cercando malamente di dissimulare la propria gelosia.\nPoco dopo l'allontanamento di Clouseau, il Super Team risolve il caso, recuperando i quattro tesori nazionali e trovando il cadavere dell'uomo le cui analisi del DNA dimostrano essere proprio il Tornado e dalla ferita sulla spalla. Egli ha lasciato una lettera in cui motiva il suo suicidio e spiega la restituzione dei quattro oggetti rubati, ma anche di aver distrutto la Pantera Rosa. \nIl Super Team (con l'esclusione di Clouseau, radiato) viene festeggiato dalla stampa, mentre Clouseau viene messo in ridicolo dai media e Dreyfus cerca di occupare il suo posto vacante nel team. Clouseau, ormai ridotto a metronotte, va da Dreyfus, a cui confessa i suoi sospetti, ma viene cacciato in malo modo. Dreyfus si reca dal Super Team e ripete le parole di Clouseau, accusando Sonia di possedere la Pantera Rosa. Il Super Team al completo ride delle ipotesi di Clouseau, ritenendola l'amante abbandonata del ladro, che ha commesso i furti per farlo uscire allo scoperto e vendicarsi, ma Nicole ritiene l'ipotesi di Clouseau fondata, cos\u00ec Sonia, con le spalle al muro, prende una pistola e tiene sotto minaccia Nicole, dimostrando di essere la colpevole.\nNicole viene salvata da Clouseau, che insieme al resto del Super Team si lancia all'inseguimento della donna nell'edificio e il tutto viene ripreso dai media, incluse le cadute esilaranti degli altri membri del Super Team causate accidentalmente da Clouseau. La donna infine distrugge il diamante, per poi essere fermata da Ponton. Clouseau viene accusato da Dreyfus di essere un incapace per aver permesso a Sonia di distruggere la pietra, ma egli rivela che la pietra era falsa. Clouseau, la notte prima che la Pantera Rosa venisse rubata, aveva messo al sicuro la Pantera Rosa con l'aiuto del custode del museo che ha disattivato il sistema di sicurezza per permettergli di scambiare il diamante con la replica che gli era stata donata e che teneva in casa sua, luogo in cui \u00e8 rimasta per tutto il tempo seguente. Un esperto gemmologo come Tornado non avrebbee descritto la Pantera Rosa elogiandone la bellezza, resosi conto che si trattava di un falso. Il collegamento con Sonia si \u00e8 rivelato quando ha visto la targa della sua auto: Clouseau viene cos\u00ec celebrato da tutti i presenti e chiede la mano di Nicole, la quale accetta.\nClouseau e Nicole poi si sposano in presenza degli altri tre detective e il matrimonio viene celebrato da Dreyfus.\nProduzione.\nUna prima sceneggiatura \u00e8 stata scritta da Scott Neustadter e Michael M. Weber in novembre 2006.\nGli sceneggiatori Lowell Ganz e Babaloo Mandel hanno stilato un nuovo copione nel gennaio 2007 su direzione degli studi di produzione Columbia Pictures e Metro-Goldwyn-Mayer.\nLa data d'inizio lavorazione \u00e8 stata programmata nel febbraio 2007 per una distribuzione nel corso del 2008; ma causa di uno sciopero avvenuto a Montr\u00e9al al contempo si sono avuti problemi con l'inizio delle riprese.\nLa data di uscita cinematografica \u00e8 stata programmata durante i mesi di stop per il 13 febbraio 2009.\nLe riprese sono cominciate il 20 agosto 2007 a Parigi (Francia) e sono continuate il 2 novembre 2007 nei set posti nella metropoli statunitense di Boston.\nIl regista de \"La Pantera Rosa\" Shawn Levy a causa di impegni lavorativi \u00e8 stato assunto come produttore esecutivo, e la regia \u00e8 stata allora affidata a Harald Zwart.\nCast.\nLa Miss Mondo Aishwarya Rai Bachchan \u00e8 stata la prima attrice a entrare nel cast, per lei \u00e8 stato scelto il ruolo dell'investigatrice Sonia Solandres.\nNella parte dell'ispettore capo Dreyfus, \u00e8 stato assunto John Cleese e non Kevin Kline, gi\u00e0 interprete in \"La Pantera Rosa\".\nTra gli ultimi attori a entrare in contrattazione vi sono stati Jean Reno nel ruolo di Ponton ed Emily Mortimer nella parte di Nicole.\nDistribuzione.\nIl film \u00e8 stato distribuito nel circuito cinematografico statunitense il 13 febbraio 2009, mentre in Italia \u00e8 stato distribuito il 6 marzo 2009.\nRiconoscimenti.\nIl film ha ricevuto alcune nomination durante l'edizione dei Razzie Awards 2009:"}
{"id": "2264049", "revid": "287204", "url": "https://it.wikipedia.org/wiki?curid=2264049", "title": "Cygnus melancoryphus", "text": "Il cigno dal collo nero o cigno collonero (Cygnus melancoryphus, Molina 1782) \u00e8 un uccello acquatico, della famiglia Anatidae.\nDistribuzione e habitat.\nVive nelle estreme e fredde regioni meridionali del Sud America, dal Paraguay e dal sud del Brasile fino alle Falkland, alla Patagonia ed alla Terra del Fuoco.\nDescrizione.\nSimile agli altri cigni, ma presenta il corpo interamente bianco con testa e collo neri. \u00c8 un bellissimo uccello facilmente addomesticabile.\nComportamento.\nVive in colonie anche di una decina d'esemplari.\nRiproduzione.\nSimile a quella degli altri cigni. Gli adulti sono genitori amorevoli che prendono volentieri sul loro dorso i piccoli quando sono affaticati, offrendogli riposo e calore con il folto piumaggio.\nAlimentazione.\nOnnivoro. Si vedano anche le informazioni al riguardo per il genere Cygnus e per le varie altre specie di Cigno che ne sono parte.\nStato di conservazione.\nRisente della caccia e della distruzione dell'ambiente naturale.\nRapporti con l'uomo.\nPu\u00f2 essere riprodotto ed allevato con successo dall'uomo come uccello da giardino - ornamentale, per parchi con specchi d'acqua idonei."}
{"id": "2264052", "revid": "6923", "url": "https://it.wikipedia.org/wiki?curid=2264052", "title": "Kevin Hart (poeta)", "text": " In aggiunta ai suoi libri di poesia, egli ha pubblicato studi su Jacques Derrida, Samuel Johnson, A.D. Hope e sul critico e filosofo francese Maurice Blanchot. Ha anche tradotto dall'italiano \"Il porto sepolto\" di Giuseppe Ungaretti.\nBibliografia.\nPoesia\nCritica"}
{"id": "2264055", "revid": "767487", "url": "https://it.wikipedia.org/wiki?curid=2264055", "title": "Cece (Ungheria)", "text": "Cece \u00e8 un comune dell'Ungheria di 2.821 abitanti (dati 2001). \u00c8 situato nella provincia di Fej\u00e9r."}
{"id": "2264057", "revid": "767487", "url": "https://it.wikipedia.org/wiki?curid=2264057", "title": "Apprendimento di ontologie", "text": "L'apprendimento di ontologie consiste nell'estrazione (semi-)automatica di concetti e relazioni rilevanti a partire da una collezione di documenti o altri insiemi di dati al fine di creare un'ontologia.\nL'apprendimento automatico di ontologie \u00e8 un'attivit\u00e0 che coinvolge diverse discipline. Il processo inizia estraendo termini e concetti dai testi della collezione utilizzando metodi di estrazione della terminologia. Ci\u00f2 richiede l'impiego di tecniche di elaborazione del linguaggio (ad esempio, l'analisi grammaticale e sintattica). Quindi tecniche statistiche o simboliche sono utilizzate per estrarre relazioni. Per esempio, nel dominio della finanza si vogliono apprendere relazioni quali quelle che intercorrono tra \"banca\" e \"istituzione\" (una \"banca\" \u00e8-una \"istituzione\"), tra \"banca\" e \"prestito\" (una \"banca\" concede un \"prestito\") e cos\u00ec via."}
{"id": "2264058", "revid": "214509", "url": "https://it.wikipedia.org/wiki?curid=2264058", "title": "Elaborazione del linguaggio", "text": ""}
{"id": "2264059", "revid": "110157", "url": "https://it.wikipedia.org/wiki?curid=2264059", "title": "Csabdi", "text": "Csabdi \u00e8 un comune dell'Ungheria di 1.174 abitanti (dati 2001). \u00c8 situato nella provincia di Fej\u00e9r."}
{"id": "2264063", "revid": "767487", "url": "https://it.wikipedia.org/wiki?curid=2264063", "title": "Cs\u00e1kber\u00e9ny", "text": "Cs\u00e1kber\u00e9ny \u00e8 un comune dell'Ungheria di 1.242 abitanti (dati 2001). \u00c8 situato nella provincia di Fej\u00e9r."}
{"id": "2264064", "revid": "767487", "url": "https://it.wikipedia.org/wiki?curid=2264064", "title": "Cs\u00e1kv\u00e1r", "text": "Cs\u00e1kv\u00e1r \u00e8 un comune dell'Ungheria di 5.316 abitanti (dati 2001). \u00c8 situato nella provincia di Fej\u00e9r."}
{"id": "2264066", "revid": "214509", "url": "https://it.wikipedia.org/wiki?curid=2264066", "title": "Ontology learning", "text": ""}
{"id": "2264068", "revid": "767487", "url": "https://it.wikipedia.org/wiki?curid=2264068", "title": "Cs\u00f3kak\u0151", "text": "Cs\u00f3kak\u0151 \u00e8 un comune dell'Ungheria di 1.072 abitanti (dati 2001). \u00c8 situato nella provincia di Fej\u00e9r."}
{"id": "2264069", "revid": "15756", "url": "https://it.wikipedia.org/wiki?curid=2264069", "title": "Addio porco", "text": "Addio porco \u00e8 un'opera teatrale di Carmelo Bene andata in scena nel 1963 al Teatro Laboratorio di Roma con ripetute repliche. Si tratta di una rivisitazione del suo precedente spettacolo \"\" presentato al Ridotto dell'Eliseo. \nHappening.\n\"Addio porco\" come il successivo \"Cristo '63\" fa parte di quegli spettacoli senza copione, quasi completamente improvvisati. In questo happening non esisteva la bench\u00e9 minima traccia di una trama o idea; il soggetto, se cos\u00ec si pu\u00f2 chiamare, consisteva nel cucinare, mettersi a tavola e mangiare, oltre che bellamente poi digerire. Lo \"chef\" era Manlio Nevastri (in arte Nistri); il pubblico perlopi\u00f9 proveniva da un ambiente aristocratico e \"snob\", in cerca di emozioni forti, pagando salato l'ingresso e a volte anche il \"sovrapprezzo\" all'uscita, con le catinellate d'acqua che i vicini inquilini, infastiditi oltremodo dal baccano notturno, buttavano loro addosso, \"Basta!... volemo dorm\u00ec\". Quelli del pubblico, \"un po' scemi\", venivano poi truccati, prima di entrare in sala, come fossero degli apaches dallo stesso Manlio Nevastri, che all'occorrenza faceva anche il truccatore, oltre a tante altre cose. Questo modo di conciare il pubblico \"snob\" della platea aveva, per Bene, il solo scopo di evitare la seriosit\u00e0 del discorso in modo tale che quando si guardavano in faccia l'un l'altro non potevano fare altro che ridere. \nEra un happening questo che consentiva un duplice scopo: raggranellare soldi prendendo in giro questo pubblico snob \"e un po' scemo\", che andava al teatro senza capirci nulla, soltanto per il clamore suscitato dai giornali, e dalle critiche elogiative di alcuni intellettuali dell'epoca come Ennio Flaiano, Pier Paolo Pasolini ed altri."}
{"id": "2264071", "revid": "3831", "url": "https://it.wikipedia.org/wiki?curid=2264071", "title": "Via Cilea", "text": ""}
{"id": "2264078", "revid": "178747", "url": "https://it.wikipedia.org/wiki?curid=2264078", "title": "Insulino resistenza", "text": ""}
{"id": "2264079", "revid": "124861328", "url": "https://it.wikipedia.org/wiki?curid=2264079", "title": "Andreas Rinkel", "text": "Ordinato sacerdote nel 1914, Rinkel fu dal 1920 parroco di Enkhuizen, poi, tra il 1929 e il 1937, di Amersfoort; dal 1948 fu professore di teologia dogmatica e liturgia presso il seminariovetro-cattolico. Il 6 aprile 1937 fu nominato arcivescovo di Utrecht. In quanto tale, egli fu attivo nel dialogo ecumenico. Cos\u00ec rafforz\u00f2 i legami con la Chiesa anglicana, si batt\u00e9 per l'unificazione con la Chiesa ortodossa e contribu\u00ec alla creazione di un dialogo ufficiale con la Chiesa cattolica. Nel 1939 ricevette la Laurea honoris causa presso l'Universit\u00e0 di Berna, e nel 1966 ottenne lo stesso titolo al Seminario Teologico generale di New York. Nel 1961 consacr\u00f2 Vilim Huzjak vescovo della Chiesa vetero-cattolica croata. Il 15 dicembre 1968 consacr\u00f2 Augustin Podol\u00e1k vescovo per la Cecoslovacchia. Rassegn\u00f2 le dimissioni l'8 novembre 1970.\nNel corso degli anni diversi compose diverse messe e scrisse molti canti. Diverse composizioni furono inserite nel canzoniere vetero-cattolico (1990/2007) e sono tuttora usate dalla Chiesa olandese.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2264080", "revid": "124933364", "url": "https://it.wikipedia.org/wiki?curid=2264080", "title": "Andrea Casali", "text": "Biografia.\nImportante esponente del periodo Rococ\u00f2, nacque a Roma nel 1705 e fu allievo di Sebastiano Conca. Alcune fonti inglesi dell'Ottocento gli attribuiscono erroneamente una data di nascita posteriore, intorno al 1720.\nNel 1725 ottenne il secondo premio per la II classe del Concorso Clementino, che fu il punto di partenza per la notoriet\u00e0.\nA Roma nel 1728 ricevette la sua prima commissione importante, dipingendo un ciclo di 32 lunette raffiguranti le \"storie della vita di San Domenico\" nel chiostro della Basilica di San Sisto Vecchio, durante il pontificato di Benedetto XIII. In seguito a quest'opera, venne premiato con la nomina a cavaliere dell'Ordine dello Speron d'oro. \nNel 1729 dipinse \"San Filippo Neri in estasi\" e due ovali raffiguranti \"santi francescani\" nella chiesa di San Gregorio della Divina Piet\u00e0. \nIn tale periodo esegu\u00ec anche diversi dipinti per alcune chiese di Rieti come i due ovali che rappresentano \"Santa Giacinta Marescotti\" e \"Santa Margherita\" in Sant'Antonio al Monte.\nNegli anni trenta del Settecento il cardinale Pietro Ottoboni, suo protettore, fece ristrutturare la cappella del Sacramento nella basilica di San Lorenzo in Damaso per realizzarvi la propria sepoltura ed incaric\u00f2 Casali di affrescarla; nella volta l'artista dipinse il \"Sacrificio incruento\", un'allegoria biblica, e nei pennacchi gli \"Angeli\".\nNel 1736 dipinse per il Palazzo Reale di Madrid due grandi tele con scene di storia romana: \"\"Sofonisba si avvelena\" e \"la Vestale Tuccia prova la propria innocenza\"\".\nNelle sue opere Casali conferma una certa equidistanza tra Francesco Trevisani e Sebastiano Conca - ai quali varie volte sue pitture sono state in modo erroneo attribuite - ma con una \"allure\" e una nobile eleganza di pretto gusto francese.\nQualit\u00e0 perfettamente sostenute anche dall'abituale ricercatezza dell'abbigliamento e dalla delicatezza dei volti nelle sue tele, che ben sostanziano la intima partecipazione di Casali alle fortune del Rococ\u00f2, che egli ebbe modo di affinare con i soggiorni a Parigi e soprattutto a Londra. Infatti, dopo la morte nel 1740 del suo protettore, il cardinal Ottoboni, Casali decise di recarsi in Inghilterra, accettando l'invito di alcuni gentiluomini inglesi, tra cui Henry Howard, IV conte di Carlisle e sir Charles Frederick. Arriv\u00f2 nel Regno Unito nella primavera del 1741 dopo una breve sosta a Parigi, dove venne ammesso all'Academie Royale de Peinture nel gennaio dello stesso anno.\nLa sua lunga permanenza, che dur\u00f2 pi\u00f9 di due decenni, fu interrotta da un viaggio in Germania e Paesi Bassi nel 1748, durante il quale ritrasse lo \"statolder Guglielmo IV di Orange-Nassau\" e da un soggiorno a Roma di alcuni mesi tra il 1763 ed il 1764.\nNegli anni cinquanta del Settecento si dedic\u00f2 particolarmente al ritratto, alla pittura religiosa ed a quella decorativa.\nNotevole \u00e8 il ciclo del 1753 raffigurante le \"Arti\" e \"Bacco e Arianna\" a Ranston nel Dorset; l'ottagono con scene mitologiche conservato nella Argyll House a Richmond nel Surrey, eseguito dopo il 1758, \u00e8 considerato uno dei lavori pi\u00f9 riusciti.\nEspose alla Society of Artists e alla Free Society vincendo ben quattro premi tra il 1760 ed il 1766.\nIntorno al 1767 torn\u00f2 a Roma e vi rimase fino l'anno della sua scomparsa. Anche nella Citt\u00e0 Eterna continu\u00f2 ad essere molto popolare e si afferm\u00f2 nell'iconografia sacra. Negli anni settanta del Settecento, ormai anziano, dipinse tutte le tele nelle cappelle di destra della chiesa della Santissima Trinit\u00e0 degli Spagnoli (Roma) oltre a tutte quelle laterali del lato sinistro.\nInoltre si dedic\u00f2 con vivo successo alle tematiche pagane, mitologiche e poetiche.\nSue opere sono in musei di tutto il mondo come il Louvre di Parigi, l'Ashmolean Museum di Oxford, il Museo di Belle Arti (Budapest) ecc. ed in importanti collezioni private.\nOpere.\nVengono menzionate solo alcune opere, diverse da quelle gi\u00e0 citate nella biografia:\nBibliografia.\nPoich\u00e9 l'artista visse per quasi due decenni in Inghilterra, esiste una ricca bibliografia in lingua inglese sulla vita e le opere di Andrea Casali:"}
{"id": "2264084", "revid": "767487", "url": "https://it.wikipedia.org/wiki?curid=2264084", "title": "Smriti", "text": "La Sm\u1e5bti (s.f. sanscrito, devan\u0101gar\u012b: \u0938\u094d\u092e\u0943\u0924\u093f, lett. \"ricordo\") \u00e8 un insieme di testi sacri per la religione induista di autorit\u00e0 considerata per\u00f2 secondaria rispetto alla \"\u015aruti\".\nIl termine \u00e8 un sostantivo femminile che indica una conoscenza sacra \"ricordata\" di generazione in generazione che, a differenza della \"\u015aruti\", \u00e8 stata prodotta da esseri umani.\nComprende alcuni fra i testi sacri pi\u00f9 conosciuti, come:"}
{"id": "2264086", "revid": "125702001", "url": "https://it.wikipedia.org/wiki?curid=2264086", "title": "Leucemia promielocitica acuta", "text": "Per leucemia promielocitica acuta, comunemente chiamata anche \"leucemia fulminante\", si intende una forma di leucemia mieloide acuta, una neoplasia del sangue, caratterizzata da un rapido sviluppo per eccesso di promielociti contenuti nel sangue e nel midollo osseo i quali non maturano oltre ed invadono il midollo.\nSi pu\u00f2 considerare una entit\u00e0 nosologica distinta dalle LAM poich\u00e9 \u00e8 caratterizzata da un quadro morfologico specifico, cio\u00e8 sia da un fenotipo specifico (promielociti), sia da un quadro genetico specifico.\nStoria ed epidemiologia.\nVenne studiata per la prima volta nel 1957 da Hillestad.\nHa un'incidenza elevata. Rappresenta il 30% delle LAM nei bambini e il 5-8% di quelle nell'adulto.\nSembra essere pi\u00f9 frequente in alcune popolazioni: in America Latina (soprattutto in Messico) e nella comunit\u00e0 di Los Angeles, negli Stati Uniti.\nUn dato particolare \u00e8 la stagionalit\u00e0 della patologia: sembra manifestarsi maggiormente in primavera ed in autunno rispetto che in estate o in inverno.\nEziopatologia.\nI nuovi studi hanno identificato le lesioni genetiche che causano la LAM promielocitica.\nRAR\u03b1 \u00e8 il gene per il recettore nucleare per l'acido retinoico, presente sul cromosoma 17, fondamentale per la differenziazione delle cellule mieloidi. \u00c8 quindi un fattore trascrizionale indispensabile per la trascrizione dei geni di differenziamento. Normalmente, RAR\u03b1 legato all'acido retinoico rilascia la struttura della cromatina e quindi permette l'avvio della trascrizione. Il rilascio della cromatina \u00e8 legato a due complessi enzimatici, uno acetila gli istoni e l'altro che deacetila: HAT e HDAC.\nL'acetilazione degli istoni permette la configurazione aperta della cromatina e quindi la possibilit\u00e0 di trascrizione genetica.\nLa sua fusione con il gene PML, presente sul cromosoma 15, inibisce la sua attivit\u00e0 e quindi la differenziazione si blocca allo stadio di promielocita, che comunque continua a proliferare invadendo cos\u00ec il midollo e causando pancitopenia. Nella LAM promielocitica, quindi, il complesso PML-RAR\u03b1, dovuto alla traslocazione t(15;17), \u00e8 insensibile alle concentrazioni fisiologiche (ma non farmacologiche) di acido retinoico.\nOltre alla t(15;17) che si riscontra nel 97% dei casi si pu\u00f2 osservare anche una traslocazione t(11;17).\nClinica.\nSintomatologia.\nSpesso la prima manifestazione della patologia \u00e8 un'emorragia. A questa quindi sono correlate, nella cute, ad ecchimosi e la formazione di petecchie, in particolare negli arti inferiori. Pi\u00f9 spesso si riscontrano emorragie a livello gastrointestinale, del SNC ed emorragie genito-urinarie. Queste emorragie sono spesso correlate alla piastrinopenia, derivata dall'impossibilit\u00e0 delle piastrine di maturare a causa della completa occupazione del midollo osseo da parte dei promielociti. L'emorragia \u00e8 anche correlata ad una CID, infatti, le cellule leucemiche producono molte sostanze che se liberate possono scatenare CID inducendo danno endoteliale e liberazione massiva del fattore tissutale, attivando cos\u00ec la trombina e quindi la fibrina. L'utilizzo di questi fattori determina la perdita dell'equilibrio pro-coagulante/anti-coagulante.\nLa CID nei vari casi di leucemia promielocitica acuta pu\u00f2 manifestarsi in maniera diversa: tendenzialmente lo stato pi\u00f9 grave si osserva nelle fasi finali della malattia. Pu\u00f2 anche verificarsi nei primi giorni, subito dopo l'inizio del trattamento a causa di una lisi massiva dei promielociti che liberano grandi quantit\u00e0 di sostanze d'innesco per la coagulazione disseminata. La CID rappresenta la prima causa di morte per questo tipo di leucemia.\nTerapia.\nGeneralmente tale forma di leucemia si differenzia nel trattamento rispetto alle altre: oltre all'utilizzo di farmaci citotossici, ci si avvale anche di analoghi dell'acido retinoico ad elevati dosaggi.\nIl trapianto di midollo osseo sia allogenico che autologo \u00e8 riservato ai casi estremamente rari di malattia resistente ai farmaci di prima linea con eventuale recidiva di malattia.\nRecentemente l'Agenzia europea per i medicinali ha esteso l\u2019originale indicazione d\u2019uso del triossido di diarsenico (ATO), rendendolo disponibile per il trattamento di prima linea di pazienti con Leucemia Acuta Promielocitica, in combinazione con ATRA (acido all-trans retinoico). La terapia ATRA+ATO ha mostrato un tasso di sopravvivenza libera da malattia superiore al 90% nei pazienti con Leucemia Acuta Promielocitica non ad alto rischio.\nPrognosi.\nLa leucemia acuta promielocitica \u00e8 la forma leucemica per la quale i trattamenti (non chemioterapici) riescono a dare il miglior responso clinico. La sopravvivenza a 5 anni dalla diagnosi senza ricaduta si attesta al 98-99%. Nei casi di recidiva (20/60%) \u00e8 possibile eseguire degli schemi non chemioterapici con tassi di sopravvivenza a 2 anni di 80-100%, nei casi di recidiva con trattamento senza successo la terapia di elezione \u00e8 il trapianto di midollo osseo che porta la sopravvivenza al 100% nel caso non ci fossero complicazioni e al 95% in caso di complicazioni legate alla procedura o all'insorgere di una ricaduta."}
{"id": "2264088", "revid": "123977234", "url": "https://it.wikipedia.org/wiki?curid=2264088", "title": "Giorgio Mariuzzo", "text": "Biografia.\nCollabora a lungo con Giorgio Capitani, per il quale scrive fiction televisive come \"E se non se ne vogliono andare!\", \"Un figlio a met\u00e0\" e \"Mio figlio ha 70 anni\". Per Lucio Fulci scrive cult movie come \"...E tu vivrai nel terrore! L'aldil\u00e0\" (1981) e \"Quella villa accanto al cimitero\" (1981)."}
{"id": "2264093", "revid": "712828", "url": "https://it.wikipedia.org/wiki?curid=2264093", "title": "Logue Town", "text": ""}
{"id": "2264094", "revid": "1305772", "url": "https://it.wikipedia.org/wiki?curid=2264094", "title": "Melanie Fiona", "text": "Biografia.\nFiglia di due immigrati della Guyana, nasce e cresce nel centro di Toronto. Fin da piccola entra in contatto con la musica, grazie al padre musicista, chitarrista in una band, e alla passione della madre per artisti come The Ronettes e Whitney Houston.\nDal 2002 al 2005 ha fatto parte del girl group X-Quisite, che ha pubblicato l'eponimo album nel 2003.\nNel 2008 ha partecipato al Reggae Gold 2008 dove assieme Supa Dups ha interpretato il brano \"Somebody Come Get Me\" e ha aperto i concerti europei del tour di Kanye West. \"Prot\u00e9g\u00e9\" del produttore Steve Rifkind, viene messa sotto contratto con la sua SRC Records per la pubblicazione del suo primo album, intitolato \"The Bridge\". Melanie Fiona, autrice dei suoi brani, \u00e8 stata affiancata ad un importante team di lavoro, che comprende Future Cut, Vada Nobles, J. Phoenix, Peter Wade e Salaam Remi, per dare maggiore impatto e freschezza al suo debutto.\nIl singolo di debutto e trainato dell'album \u00e8 \"Give It to Me Right\", basato su un campionamento del brano del 1968 degli Zombies \"Time of the Season\". Il singolo \u00e8 entrato nella \"Billboard Canadian Hot 100\". Grazie al singolo \"It Kills Me\", distribuito solo negli Stati Uniti, ottiene la sua prima candidatura al Grammy Award come \"Best Female R&amp;B Vocal Performance\".\nNel 2010 partecipa al singolo di beneficenza \"We Are the World 25 for Haiti\", per raccogliere fondi a favore delle popolazioni colpite dal terremoto di Haiti del 2010. Ha vinto il Soul Train Music Award 2010 nella categoria \"Best New Artist\".\nNel 2010, dopo aver intrapreso un tour assieme ad Alicia Keys, duetta con Giuliano Palma &amp; The Bluebeaters nel brano \"Nuvole rosa\".\nNel 2011 ha cantato l'inno canadese all'NBA All-Star Game 2011 di Los Angeles.\nNel marzo 2012 pubblica il suo secondo album in studio. Nello stesso anno ha vinto il Grammy Award nella categoria \"miglior canzone R&amp;B\" grazie a \"Fool for You\" nel duetto con Cee Lo Green."}
{"id": "2264095", "revid": "400694", "url": "https://it.wikipedia.org/wiki?curid=2264095", "title": "\u015aruti", "text": "\u015aruti (devan\u0101gar\u012b: \u0936\u094d\u0930\u0941\u0924\u093f; anche \"\u015ar\u016bti\" o \"\u015ar\u00fati\": lett. \"ascoltato\"), \u00e8 la conoscenza udita al principio dei tempi e trasmessa oralmente dalla casta sacerdotale dei brahmani.\nDescrizione.\nQuesto corpo di conoscenze sacre, secondo la tradizione brahmanica e induista, non \u00e8 stato originariamente composto dagli uomini ma trasmesso cos\u00ec come \u00e8 ai \"cantori\" delle origini (\"\u1e5b\u1e63i\") e quindi \u00e8 indicato con il termine di \"apauru\u1e63eya\" (non composto da alcuno).\nIl corpo dei testi appartenenti alla \"\u015aruti\" \u00e8 ritenuto l'autorit\u00e0 principale della religione induista.\nAppartengono alla \u015aruti:"}
{"id": "2264105", "revid": "1544939", "url": "https://it.wikipedia.org/wiki?curid=2264105", "title": "Museo civico archeologico Paolo Vagliasindi", "text": "Il museo civico \"Paolo Vagliasindi\" \u00e8 un museo archeologico di Randazzo (provincia di Catania).\nIl museo \u00e8 ospitato nel Castello \"ex carcere\", un torrione inserito nelle mura cittadine, che venne utilizzato come prigione tra il XVII secolo e il 1973. Precedentemente la sede era stata quella del Palazzo Vagliasindi, danneggiato da un bombardamento della seconda guerra mondiale nel 1943.\nIl museo raccoglie reperti del VI-IV secolo a.C., provenienti dalla collezione ottocentesca di Paolo Vagliasindi, rinvenuti per la maggior parte nella contrada Sant'Anastasia di Randazzo. Altri oggetti vennero riportati alla luce nella stessa localit\u00e0 dagli scavi di Antonino Salinas (1898-1899) e di Paolo Orsi (1904). Tra questi spicca l'\"Oinochoe Vagliasindi\", una \"oinochoe\" attica a figure rosse sulla quale \u00e8 raffigurato il raro mito delle Arpie che infastidiscono il re cieco Fineo e vengono punite dai Borea di (Zete e Calaide).\nPercorso museale.\nSala Phitoi.\nAl piano terra c'\u00e8 la Sala \"de li crozzi\" con due pithoi: uno risale all'et\u00e0 preistorica mentre l'altro \u00e8 di et\u00e0 greca, come suggerisce un'iscrizione in caratteri greci presente sul corpo del vaso.\nSala Oinochoe Vagliasindi.\nQui \u00e8 esposto l'omonimo vaso a figure rosse con il mito delle Arpie che tormentano il re Fineo. Le vetrine contengono oggetti e utensili in bronzo e una collezione numismatica con monete che vanno dall'et\u00e0 greca al periodo borbonico.\nSala Ionica.\nSono presenti dei balsamari a forma di animali, come un centauro, una colomba e alcuni topolini decorati con tralci d'edera. Nelle altre vetrine ci sono reperti di fabbrica ionica, corinzia e alcune kotylai miniaturistiche e fenicie. Sono presenti inoltre una collana in pasta vitrea di trentatr\u00e9 vaghi e un piccolo aryballos in faience, entrambi di origine fenicia.\nSala Ceramica Nera.\nSono presenti molte ceramiche: gli skyphoi, le pissidi con coperchio, i gutti con lunghi beccucci e utilizzati come poppatoi\",\" le coppette, le lekythoi di uso funerario. Questi oggetti costituiscono un vasto repertorio di forme legate alla vita quotidiana e al simposio.\nSala Attica Figurata.\nLe vetrine contengono alcune lekythoi, quattro pissidi con vernice lucida, due oinochoai ca testa femminile e altre \"lekythoi\" pi\u00f9 piccole. La maggior parte di questi vasi sono decorati con motivi vegetali, scene tratte dalla mitologia greca e scene di vita quotidiana: \u00e8 certamente un esempio l\"\"'hydria del \"pittore della Phiale\" sulla quale \u00e8 rappresentato l'inseguimento tra Teseo ed Elena. Sono presenti anche delle lekythoi decorate con la tecnica a fondo bianco, di destinazione funeraria.\nSala Ellenistica.\nSono conservate ceramiche proto-siceliote ed ellenistiche. Nelle prime vetrine sono esposti i vasi con decorazione figurata, mentre nelle successive si trovano esemplari di ceramica nera con motivi decorativi a stampo. Sono esposte statuette in terracotta di et\u00e0 ellenistica ed altri oggetti della vita quotidiana: alcuni pesi da telaio, due oscilla in pietra e tre astragali."}
{"id": "2264108", "revid": "712828", "url": "https://it.wikipedia.org/wiki?curid=2264108", "title": "Arcipelago Konomi", "text": ""}
{"id": "2264111", "revid": "1452073", "url": "https://it.wikipedia.org/wiki?curid=2264111", "title": "Cs\u0151sz", "text": "Cs\u0151sz \u00e8 un comune dell'Ungheria di 1.069 abitanti (dati 2001). \u00c8 situato nella provincia di Fej\u00e9r."}
{"id": "2264112", "revid": "110157", "url": "https://it.wikipedia.org/wiki?curid=2264112", "title": "Cs\u00f3r", "text": "Cs\u00f3r \u00e8 un comune dell'Ungheria di 1.700 abitanti (dati 2001). \u00c8 situato nella provincia di Fej\u00e9r."}
{"id": "2264116", "revid": "110157", "url": "https://it.wikipedia.org/wiki?curid=2264116", "title": "Daruszentmikl\u00f3s", "text": "Daruszentmikl\u00f3s \u00e8 un comune dell'Ungheria di 1.469 abitanti (dati 2001). \u00c8 situato nella provincia di Fej\u00e9r."}
{"id": "2264118", "revid": "137928", "url": "https://it.wikipedia.org/wiki?curid=2264118", "title": "Ufw", "text": ""}
{"id": "2264122", "revid": "137928", "url": "https://it.wikipedia.org/wiki?curid=2264122", "title": "Guvf", "text": ""}
{"id": "2264123", "revid": "76963", "url": "https://it.wikipedia.org/wiki?curid=2264123", "title": "Sheree J. Wilson", "text": "Wilson \u00e8 conosciuta prevalentemente per la interpretazione di April Stevens nella serie televisiva \"Dallas\" (1986-1991) e di Alexandra \"Alex\" Cahill-Walker in \"Walker Texas Ranger\" (1993-2001).\nBiografia.\nFiglia di due impiegati della IBM, Wilson si trasfer\u00ec in Colorado quando aveva nove anni. Nel 1981, Wilson si laure\u00f2 in \"Fashion merchandising and business\" all'University of Colorado at Boulder..\nMentre si trova a Denver per un servizio di moda, uno dei fotografi la scambi\u00f2 per una modella, presentandola a un agente di New York, che le fece immediatamente un contratto. Si \u00e8 dunque trasferita a Manhattan, lavorando in oltre trenta campagne commerciali per Clairol, Keri-Lotion e Maybelline.\nDopo tre anni di lavoro come modella, Wilson si trasferisce a Los Angeles. I suoi primi ruoli furono quello di Ellen Stockwell nel film per la televisione della ABC \"Velvet\" e quello di Rachel in un episodio della serie di spionaggio \"Cover Up\". L'anno seguente partecip\u00f2 alla commedia nera \"I due criminali pi\u00f9 pazzi del mondo\", diretto da Sam Raimi e recit\u00f2 con Tim Robbins nella commedia \"Dal college con furore\" e con Peter Strauss nella miniserie televisiva della CBS \"Kane &amp; Abel\". Tra il 1985 e il 1986 recit\u00f2 in \"L'onore della famiglia\", una serie televisiva drammatica della CBS sui poliziotti irlandesi contro la mafia, nella quale ha recitato accanto a Ray Liotta, Michael Madsen e Eli Wallach. Terminata la sua esperienza in questa serie televisiva, l'attrice recit\u00f2 nel film per la televisione \"Ultime notizie\", accanto a Martin Sheen.\nNel 1986, Wilson ottenne il ruolo per cui \u00e8 meglio conosciuta, cio\u00e8 quello di April Stevens nella serie televisiva \"Dallas\", ruolo interpretato per cinque stagioni, dal 1986 al 1991. Wilson lasci\u00f2 la serie nella prima met\u00e0 della quattordicesima e ultima stagione, dal momento che era incinta. Il suo personaggio venne ucciso durante la sua luna di miele (con il nuovo marito Bobby Ewing) a Parigi.\nNel 1993, entr\u00f2 a far parte del cast principale della serie televisiva \"Walker Texas Ranger\" nel ruolo di Alex Cahill, in cui lavor\u00f2 accanto a Chuck Norris, ottenendo il principale ruolo femminile. Sheree ha recitato nella fiction fino al 2002, ottenendo grandi consensi. Nel 1994, ha interpretato il ruolo di protagonista femminile Leslie in Hellbound - All'inferno e ritorno, nuovamente insieme a Norris.\nNel 2005 torn\u00f2 ad interpretare il ruolo di Alex Cahill nel film per la televisione \"\". Nel 2007 \u00e8 protagonista di \"Pioggia di fuoco\".\nDal 2010 ha recitato in numerose pellicole, tra le quali ricordiamo il film western del 2011 \"The Gundown\", in cui ha recitato accanto a Peter Coyote e \"\" del 2013, nel quale recita come co-protagonista.\nVita privata.\nWilson \u00e8 stata sposata con Paul DeRobbio con il quale ha avuto due figli; Luke (1990) e Nicolas (1997). Dopo aver divorziato, la Wilson si \u00e8 stabilita a Marina del Rey, con i suoi figli.\nSi \u00e8 risposata nel 2018 con Vince Morella.\nDoppiatrici italiane.\nNelle versioni in italiano delle opere in cui ha recitato, Sheree J. Wilson \u00e8 stata doppiata da:"}
{"id": "2264124", "revid": "115218735", "url": "https://it.wikipedia.org/wiki?curid=2264124", "title": "D\u00e9g", "text": "D\u00e9g \u00e8 un comune dell'Ungheria di 2066 abitanti (dati 2011). \u00c8 situato nella provincia di Fej\u00e9r. E presente il memoriale del I.SS-Panzer--Korps"}
{"id": "2264135", "revid": "486946", "url": "https://it.wikipedia.org/wiki?curid=2264135", "title": "Icelandic Defence Force", "text": ""}
{"id": "2264137", "revid": "1543377", "url": "https://it.wikipedia.org/wiki?curid=2264137", "title": "Merzak Allouache", "text": "Biografia.\nAllouache inizia ventenne la sua formazione all'Istituto nazionale del cinema di Algeri. Seguir\u00e0 poi altri percorsi formativi specifici a Parigi (all'Idhec e alla Ortf). Lavora su diversi set, realizza documentari, produce trasmissioni umoristiche per la tiv\u00f9 algerina. Nel 1976 passa al lungometraggio: \"Omar Gatlato\", una commedia \u201call'algerina\u201d. Seguono \"Bab El-Oued City\", pi\u00f9 drammatico, presentato nella sezione Un Certain Regard del Festival di Cannes 1994; quindi su un tono pi\u00f9 leggero \"Salut cousin!\" (1996), presentato di nuovo al Festival di Cannes, stavolta nella Quinzaine des R\u00e9alisateurs; e ancora un dramma, nell'Algeria degli anni del terrore: \"L'autre monde\" (2001). \"Chouchou\" (2003) e \"Bab el web\" (2005) confermano la vena di Allouache per la commedia prima di \"Tamanrasset\", premio Signis al Prix Italia di Cagliari."}
{"id": "2264138", "revid": "697352", "url": "https://it.wikipedia.org/wiki?curid=2264138", "title": "Chris Morgan", "text": "Carriera universitaria.\nGioc\u00f2 con i Colorado Buffaloes nella Pac-10 ora Pac-12 della NCAA.\nCarriera professionistica come allenatore.\nNel 2009 inizi\u00f2 la sua carriera NFL con gli Oakland Raiders come assistente della offensive line fino al 2010.\nL'8 febbraio 2011 firm\u00f2 con i Washington Redskins per lo stesso ruolo."}
{"id": "2264150", "revid": "256896", "url": "https://it.wikipedia.org/wiki?curid=2264150", "title": "Storia ebraica", "text": ""}
{"id": "2264153", "revid": "868829", "url": "https://it.wikipedia.org/wiki?curid=2264153", "title": "Ellissometro", "text": ""}
{"id": "2264154", "revid": "1528507", "url": "https://it.wikipedia.org/wiki?curid=2264154", "title": "Allentamento quantitativo", "text": "In politica monetaria, con allentamento quantitativo (o alleggerimento quantitativo o facilitazione quantitativa; sovente anche con la locuzione inglese quantitative easing, in sigla QE) si designa una delle modalit\u00e0 non convenzionali eterodosse e ultraespansive con cui una banca centrale interviene sul sistema finanziario ed economico di uno Stato, per aumentare la moneta a debito in circolazione.\nStoria.\nUno schema finanziario \"circolare\" analogo al \"quantitative easing\" era gi\u00e0 stato utilizzato negli Stati Uniti, Italia e Germania durante la Seconda guerra mondiale: lo Stato emetteva titoli di debito che erano acquistati dalla industria militare (di propriet\u00e0 pubblica), il ricavato era reso dallo Stato per acquistare armamenti, e l'industria militare reinvestiva a sua volta i profitti nell'acquisto di titoli.\nL'allentamento quantitativo \u00e8 stato adottato da alcune banche centrali, come la BCE nel 2015, e prima ancora in altri Paesi, come Giappone (2006), Stati Uniti e Regno unito (2008), principalmente per contrastare l'inflazione eccessivamente bassa.\nL'Unione europea prevede tale strumento di politica monetaria nel proprio ordinamento.\nEtimologia.\nNeologismo della lingua inglese composto dall'aggettivo \"quantitative \"('quantitativo') e dal sostantivo \"easing\" ('allentamento').\nDescrizione.\nLe banche centrali usualmente agiscono sull'economia di uno Stato manovrando i tassi d'interesse (costo del denaro) con cui concedono moneta alle banche (nell'eurozona prima del 1999 il tasso d'interesse praticato dalla banca centrale alle banche era noto con il termine Tasso Ufficiale di Sconto). Quando ci\u00f2 non \u00e8 sufficiente, pu\u00f2 iniziare ad usare uno strumento di politica monetaria pi\u00f9 penetrante come l'allentamento quantitativo.\nIn maniera simile alle politiche di bilancio pubbliche di uno Stato, esistono due tipi di politica monetaria, le politiche monetarie espansive e le politiche monetarie restrittive; l'allentamento quantitativo rientra nel primo caso ed \u00e8 tradizionalmente classificato dagli economisti come una politica monetaria ultra-espansiva.\nI passi fondamentali per la realizzazione di un allentamento quantitativo dell'economia sono:\nIl risultato finale \u00e8 una riduzione del valore reale dei debiti delle famiglie verso gli istituti finanziari e una loro conseguente maggior propensione alla spesa, che pu\u00f2 portare ad un aumento netto dei consumi, che in ultima istanza pu\u00f2 determinare una crescita maggiore nel medio periodo.\nUna banca centrale pu\u00f2 ricorrere all'alleggerimento quantitativo per il salvataggio di un istituto di credito:\nL'alleggerimento quantitativo tende ad aumentare in modo controllato l'inflazione e a rivalutare gli asset per chi ne \u00e8 gi\u00e0 in possesso, e cos\u00ec inevitabilmente acuisce il divario tra ricchi e poveri, se questi effetti sociali non sono compensati da una adeguata politica fiscale, per mantenere stabile la redistribuzione e concentrazione della ricchezza.\nNegli Stati Uniti, se l'iniezione di liquidit\u00e0 nel sistema ha un effetto al di fuori delle Borse Valori, con un'inflazione prossima alla soglia critica del 2%, gli operatori finanziari attendono un ritocco - quasi automatico - dei Fed Funds.\nBisogna per\u00f2 sottolineare che il sistema bancario \u00e8 un sottosistema economico, e fornire liquidit\u00e0 alle banche non significa automaticamente fornirla al sistema economico in generale (imprese, famiglie, ecc.), in quanto le banche potrebbero scegliere di non utilizzare la liquidit\u00e0, ma di depositarla invece presso la banca centrale stessa e godere di un tasso di interesse molto poco remunerativo, ma privo di rischi. L'intervento della Banca centrale pu\u00f2 essere diretto anche all'acquisto di titoli di Stato con l'obiettivo di ridurre i costi di indebitamento dello Stato. L'intervento sul mercato dei titoli dovrebbe provocare un rialzo della domanda e quindi un incremento del prezzo, con conseguente riduzione del rendimento. Se il rendimento dei titoli pubblici \u00e8 agganciato a quello dei tassi d'interesse bancari (come negli Stati Uniti per i Treasury bond a lunga scadenza), ci\u00f2 provocher\u00e0 un abbassamento anche di questi ultimi.\nL'allentamento monetario messo in atto dalla Banca Centrale Europea \u00e8 di tipo monetario, e per questo aspetto \u00e8 radicalmente diverso da quello nato negli Stati Uniti, in cui il Governo Federale ha largamente utilizzato i tassi zero sul debito pubblico per un massiccio programma di stimoli all'economia reale attraverso spesa pubblica diretta, e minori tasse.\nIn Giappone.\nQuesta politica monetaria molto pervasiva, e caratterizzata da possibili effetti collaterali (vedasi iperinflazione), \u00e8 stata utilizzata dalla \"Banca del Giappone\" (la banca centrale giapponese) per contrastare la deflazione che colp\u00ec il paese nipponico a cavallo tra gli anni novanta e gli anni duemila. Il 4 aprile 2013 la Banca del Giappone ha annunciato di voler incrementare il suo programma di acquisto di titoli di 1400 miliardi di dollari in due anni. La banca spera con ci\u00f2 di far passare il Paese da una situazione di deflazione ad una d'inflazione, contando di non superare il 2% d'inflazione. L'ammontare degli acquisti \u00e8 cos\u00ec ampio che ci si attende di dover raddoppiare la fornitura di moneta. Questa politica va sotto il nome di Abenomics, un neologismo composto dal termine inglese \"economics\" e dal cognome dell'ex Primo Ministro giapponese, Shinz\u014d Abe.\nNegli Stati Uniti.\nNegli anni 2000, durante la crisi finanziaria e la successiva crisi economica mondiale, la Federal Reserve ha fatto ricorso a tale politica. In particolare, la Federal Reserve statunitense inizi\u00f2 nel marzo 2009 una manovra di alleggerimento quantitativo. Il sostegno della fed \u00e8 stato imponente: il bilancio si \u00e8 quintuplicato da 870 miliardi di dollari del 2008 a 4430 miliardi a settembre 2015. Ugualmente il debito del bilancio federale \u00e8 passato da 10.720 mld di dollari nel 2008 a 19.042 nel 2015 dal 72% al 105% del PIL degli Stati Uniti, con un deficit federale al 4.2% del pil, e in saldo primario al netto degli interessi pari al -2,17% del PIL, accumulando un -48,7% nel periodo 2008-2015. La FED ha acquistato titoli federali per 1983 mld di dollari sul mercato, altri 744 per \"mortgage related securities\" (MRS, mutui immobiliari subprime), e 1737 per \"mortgage backed securities\" (mutui immobiliari sottostanti) di titoli in portafoglio alle agenzie federali che hanno ridotto l'esposizione da 3210 mld nel 2008 a 1963 mld nel 2015. A valle di questo massiccio intervento federale e della banca centrale in disavanzo, la disoccupazione \u00e8 scesa sotto il 5%, il pil cresce del 2% pieno, si \u00e8 dimezzato il deficit della bilancia dei pagamenti al -2,2% del PIL, e i corsi di Wall Street sono tornati ai livelli precrisi. \nNell'Unione europea.\nLa BCE, invece, al fine di perseguire il suo primario obiettivo statutario (stabilit\u00e0 dei prezzi e tasso di inflazione non superiore al 2%), inizialmente decise di non ricorrere a operazioni di alleggerimento quantitativo, limitandosi ad acquisti minimi di attivit\u00e0 finanziarie (soprattutto bond), sostenuti attraverso aste di liquidit\u00e0 e non attraverso l'emissione di nuova moneta.\nTuttavia, a fine 2011, anche la BCE ha iniziato a effettuare operazioni di rifinanziamento a lungo termine, cosiddette \"LTRO\", in due aste, aperte alle banche commerciali, condotte a dicembre 2011 e febbraio 2012, per un totale di circa mille miliardi di euro. A differenza per\u00f2 dell'alleggerimento quantitativo vero e proprio, la moneta creata per i LTRO ha una scadenza (al massimo tre anni): questo perch\u00e9 le operazioni di rifinanziamento rese disponibili alle banche contemplano la restituzione dei prestiti, e la conseguente diminuzione delle dimensioni del bilancio della BCE.\nNel 2012, la BCE raggiunse la massima espansione dell'attivo, mai avuta nella sua storia: 3.000 miliardi di euro. L'effetto delle politiche monetarie cosiddette \"non convenzionali\" (quantitative easing, buy-back dei titoli di debito) fu lo stimolo degli investimenti di tipo finanziario, ma non di tipo produttivo, con una crescita nulla del PIL reale e dell'occupazione. \u00c8 anche difficile stimare l'effetto differenziale, cosa \u00e8 stato evitato grazie a queste politiche monetarie, e quali effetti un crollo delle Borse avrebbe avuto sull'economia reale.\nIl timore legato a una politica di tassi zero \u00e8 quello di innescare nelle Borse bolle speculative che rapidamente escono dalle possibilit\u00e0 di controllo delle banche centrali.\nPer il persistere, per\u00f2, di condizioni di stagnazione, e l'aggiunta del rischio di deflazione, nel corso del 2014 la BCE ha considerato con sempre maggiore forza la possibilit\u00e0 di iniettare liquidit\u00e0 netta, e non pi\u00f9 \"sterilizzata\", nel circuito economico europeo. Questo dapprima si \u00e8 verificato con l'implementazione, decisa a giugno 2014, di un piano di TLTRO (\"targeted\" LTRO), un finanziamento bancario a lungo termine questa volta \"finalizzato\" al supporto creditizio di imprese del settore non finanziario (dell'\"economia reale\"), i cui risultati sono per\u00f2 stati minori delle attese. A questo punto, visto il persistere della stretta creditizia e l'esaurimento delle politiche monetarie convenzionali (abbassamento dei tassi di interesse allo zero, tasso di interesse negativo per i depositi presso la stessa BCE), \u00e8 stato considerato con sempre maggior consenso la decisione di un vero alleggerimento quantitativo nella zona euro.\nIl 22 gennaio 2015, il governatore Mario Draghi annunci\u00f2 al Forum economico mondiale che la BCE avrebbe acquistato titoli di debito pubblici e privati a partire da marzo 2015 almeno fino a settembre 2016 al ritmo di 60 miliardi di euro/mese, e comunque fino a quando il tasso di inflazione nell'eurozona sarebbe tornato ad avvicinarsi al 2%. \nLa BCE comprer\u00e0 sul mercato secondario titoli emessi dai governi o dalle istituzioni europee. I titoli di debito pubblico degli Stati membri dell'eurozona saranno acquistati in proporzione alle quote del capitale sociale della BCE detenute dalle rispettive banche centrali nazionali, allocando il 92% del relativo rischio sui singoli istituti nazionali (che scende all'80% se si considerano anche gli acquisti dei titoli di debito pubblico delle istituzioni europee).\nLe norme a livello europeo non vietano l'utilizzo del \"quantitative easing\" per finanziare spese militari, n\u00e9 richiedono un'autorizzazione preventiva in merito da parte delle istituzioni politiche. \nI rendimenti di molti titoli dei Paesi del \u201ccentro\u201d dell'eurozona sono scesi sotto il -0,20% del tasso sui depositi delle banche presso la BCE stessa, limite minimo di intervento. Le banche e intermediari finanziari possono optare se vendere i titoli di debito alla BCE, oppure tenerli in deposito presso la stessa ad un determinato tasso di interesse (aggiuntivo rispetto a quello del titolo di debito pubblico). La BCE stima l'inflazione nell'Eurozona all'1,5% nel 2016 e all'1,7% nel 2017, sotto l'obiettivo iniziale del 2%, rendendo probabile una proroga del QE in scadenza a settembre 2016 di un ulteriore anno. Da mesi il QE \u00e8 stato esteso dall'acquisto di titoli di stato a quello di obbligazioni emesse da societ\u00e0 per azioni private a prevalente partecipazione pubblica intervenendo in questo modo massicciamente nell'economia reale. Per l'Italia sono oggetto di acquisto obbligazioni di CDP, Snam, Terna, Enel, Ferrovie dello Stato Italiane.\nIl 4 dicembre 2015 il \" Board\" della BCE ha approvato la fase 2 del programma di \"quantitative easing\". Il QE2 consiste in un prolungamento degli stimoli monetari per altri sei mesi, fino a marzo 2017, a parit\u00e0 di \"potenza\" dello stimolo, 60 miliardi di euro al mese, con l'acquisto esteso ai titoli emessi dagli enti locali, e il tasso dei depositi bancari presso la BCE, gi\u00e0 negativo, ulteriormente sceso dal -0.2 al -0.3%.\nIl 10 marzo 2016 la BCE ha deciso a maggioranza, con voto contrario della Germania, di portare da 60 a 80 miliardi di euro l'importo mensile di acquisto col \"Quantitative Easing\", gi\u00e0 a partire da Aprile 2016; di estendere l'acquisto a titoli non governativi, emessi da societ\u00e0 private non bancarie, aventi rating superiore a BBB-; di mantenere allo 0% il tasso di interesse di riferimento, di abbassare il tasso sui depositi dal -0,3% al -0,4%, sempre in area negativa, decisioni senza precedenti nella storia della BCE, con effetti di svalutazione sul cambio euro/dollaro; rispetto alle aste trimestrali TLTRO (\"Targeted long term refinancing operations\") a partire da Giugno 2016, il limite per prestare liquidit\u00e0 alle banche sale dal 7% di alcuni impieghi -previsto fin dal loro inizio, a settembre 2014- al 30% del totale volume impieghi risultanti a bilancio 2016, escludendo dal conteggio i mutui per non alimentare una pericolosa bolla immobiliare. Se le banche aumentano gli impieghi verso le imprese almeno il 2,5% all'anno, ottengono liquidit\u00e0 da rimborsare in 4 anni ad un tasso compreso fra lo 0 e il tasso overnight interbancario, ora allo 0.40%, di importo illimitato a priori, se non da successivi interventi.\nIl 25 ottobre 2017 la BCE ha prolungato il Qe di altri 9 mesi, sino a settembre 2018, dimezzando tuttavia l'entit\u00e0 della misura che da gennaio 2018 a settembre sar\u00e0 pari a 30 miliardi di euro al mese.\nIl 14 giugno 2018 la BCE ha esteso ulteriormente il Qe per tutto il 2018. Nei mesi di ottobre, novembre e dicembre 2018, gli acquisti netti mensili sono stati di 15 miliardi di euro al mese. Le operazioni di acquisto si sono concluse il 31 dicembre 2018.\nNel dicembre 2018, la Corte di Giustizia Europea si \u00e8 pronunciata a favore della legittimit\u00e0 del \"quantitative easing\" e del programma avviato nel 2015, definendo il primo come uno strumento di politica monetaria avente effetti indiretti di politica economica, e il secondo come un intervento giustificato dalla \"necessit\u00e0 di preservare un margine di sicurezza per prevenire l\u2019eventuale comparsa di un rischio di deflazione\".\nRegno Unito pre-Brexit.\nIn coordinamento con altre banche centrali, la \"Bank of England\" ha operato da marzo 2009 a gennaio 2010 un programma di \"quantitative easing\" per l'acquisto di 200 miliardi di sterline di titoli di debito, principalmente titoli di debito pubblico.\nNel discorso tenutosi il 18 settembre 2015 alla camera di commercio di Portadown, in Irlanda del Nord, il capo economista della banca di Inghilterra, ha dichiarato che l'istituto potrebbe abbassare i tassi sotto lo zero per combattere la prossima recessione oltre a favorire una drastica limitazione all'uso del contante in favore della moneta elettronica anche attraverso tecnologie gi\u00e0 diffuse come il bitcoin.\nDibattito sugli effetti.\nUna politica monetaria espansiva, allo scopo di stimolare la crescita economica e l'occupazione, tipicamente coinvolge le banche centrali nell'acquisto di titoli governativi con scadenza a breve termine, per abbassare gli interessi medi di breve termine presenti sul mercato. Tuttavia, quando gli interessi a breve termine sono prossimi al valore di zero, questo metodo non pu\u00f2 pi\u00f9 essere efficace per lungo tempo. In simili circostanze, le autorit\u00e0 monetarie possono continuare a ricorrere al \"quantitative easing\" per stimolare ulteriormente l'economia, tramite l'acquisto di attivit\u00e0 aventi scadenza con orizzonte temporale pi\u00f9 esteso di quelli a breve a termine, portando gli interessi di lungo termine al di fuori della Curva dei rendimenti.\nPunti a favore:\nRischi connessi:"}
{"id": "2264164", "revid": "827882", "url": "https://it.wikipedia.org/wiki?curid=2264164", "title": "Mina canta in inglese", "text": "Mina canta in inglese, pubblicato nel 1995, \u00e8 una raccolta della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nPremessa: sia questo CD che \"Mina canta in spagnolo\" riportano titoli errati, li correggeremo facendo riferimento a quelli corretti come pubblicati nei 45 giri originali.\nMolte tracce sono versioni originali di autori di lingua inglese, tre sono traduzioni di brani italiani, erroneamente nel CD portano solo il titolo inglese o italiano:\nInoltre:"}
{"id": "2264166", "revid": "287204", "url": "https://it.wikipedia.org/wiki?curid=2264166", "title": "La strana morte del signor Benson", "text": "La strana morte del signor Benson (titolo originale \"The Benson murder case\") \u00e8 un romanzo dello scrittore statunitense S.S. Van Dine. Il romanzo fu pubblicato la prima volta nel 1926. Il libro si compone di 25 capitoli tutti intitolati, datati e con l'ora, \u00e8 praticamente un diario. In alcune traduzioni italiane di questo romanzo sono presenti note a fondo pagina di rimandi vari scritti dall'autore a completamento del \"diario\", in altre versioni queste note e l'introduzione non sono presenti.\nNel 1974 il romanzo \u00e8 stato ridotto per la televisione all'interno della miniserie televisiva Rai \"Philo Vance\", con Giorgio Albertazzi.\nIntroduzione.\nIl romanzo inizia facendo un elogio al procuratore distrettuale della contea di New York. Da quando John F. X. Markham ricopre tale carica i crimini irrisolti risultano nettamente inferiori che sotto qualunque altro procuratore. Tale incredibile successo \u00e8 dovuto alla incomparabile bravura di Philo Vance. Questo \u00e8 il primo caso risolto da Vance. In realt\u00e0 Philo Vance non \u00e8 il nome vero, ma quello che il suo biografo, S.S. Van Dine usa per riferirsi a lui. Nel raccontare questo caso straordinario S.S. Van Dine non ha avuto il permesso di divulgare il suo vero nome.\nTrama.\n\"New York, Venerd\u00ec 14 giugno del 19..\" (dopo la prima guerra mondiale e prima della seconda guerra mondiale).\nS.S. Van Dine frequenta la casa di Philo Vance. \u00c8 il consulente legale e curatore finanziario dell'immenso patrimonio di Philo Vance. Per il suo amico compra quadri e partecipa alle aste nelle varie gallerie. Philo Vance ha una collezione molto vasta, e con pezzi alquanto rari. Possiede opere d'arte le pi\u00f9 disparate possibili, tra cui, quadri, stampe, arazzi, ceramiche, anfore, cristalli, bronzi, ecc. sia europei che orientali ed africani, di innumerevoli epoche. Un vero e proprio museo privato. Si intende talmente tanto di arte da scoprire che un quadro, attribuito originariamente a Tiziano, era invece del Giorgione.\nLa mattina del 14 giugno, preceduto dal domestico Currie, irrompe in casa il procuratore distrettuale Markham dichiarando che \u00e8 stato trovato morto Alvin Benson noto agente di cambio. \u00c8 la signora Anna Platz governante di Alvin Benson che ha chiamato la polizia quando l'ha trovato morto. Markham aveva promesso a Vance che, appena c'era un caso interessante, lo faceva partecipe delle indagini poliziesche. Questo caso ora \u00e8 arrivato secondo il procuratore distrettuale, per cui chiede a Philo Vance di seguirlo sulla scena del delitto. Una volta arrivati a casa di Alvin Benson trovano sul posto tutta la polizia che si d\u00e0 un gran daffare. Al loro comando c'\u00e8 il sergente Heath. Il corpo di Benson \u00e8 ancora seduto sulla poltrona, in posizione naturale. Ha un foro di proiettile all'altezza della fronte. Il proiettile dopo avergli trapassato la testa si \u00e8 fermato in un pannello in fondo alla stanza. L'appartamento ha delle inferriate, ancora integre, alle finestre, per cui il suo assassino deve essere entrato dalla porta d'ingresso.\nMarkham chiede a Dinwiddie di accompagnare a fare un giro a S. S. Van Dine e a Philo Vance per illustrargli come la polizia lavora in un caso di omicidio. Nel frattempo Markham parla con Heath. Gli dice che sar\u00e0 lui (Heath) a capo di questo caso con tutti gli oneri ed eventualmente con tutti gli onori. Markham \u00e8 stato tirato in questo caso solo perch\u00e9 conosce da tantissimi anni il fratello della vittima, Anthony Benson. Sul posto \u00e8 stato rinvenuto il bossolo di una Colt automatica calibro 45. Soltanto un'arma cos\u00ec potente poteva uccidere Alvin Benson e far conficcare la pallottola dove \u00e8 stata rinvenuta.\nIl Dottor Doremus, intervenuto sul luogo del delitto, fissa l'ora della morte a circa mezzanotte e mezzo. Su una mensola, sopra al caminetto, viene rinvenuta una borsetta da donna e un paio di guanti, sempre da donna. Un agente di pattuglia, che nella notte effettuava la ronda in quel quartiere, asserisce che, verso la mezzanotte, ha notato una grande Cadillac grigia ferma davanti al portone. Si ricorda di questo particolare perch\u00e9 ha visto sporgere, dal bagagliaio dell'auto, dell'attrezzatura da pesca. Secondo l'agente di pattuglia l'auto \u00e8 rimasta ferma per circa mezz'ora, visto che al suo successivo giro non l'ha pi\u00f9 notata.\nViene ritrovato nell'appartamento anche un mozzicone di sigaretta che Vance semi-distrugge non ritenendolo un elemento di prova. Dopo il sopralluogo Vance, Van Dine e Markham lasciano il luogo del delitto. Secondo Markham questo \u00e8 un caso molto complesso, secondo Vance invece \u00e8 un caso estremamente chiaro e semplice.\nSabato 15 giugno.\nLe indagini proseguono e grazie al contenuto della borsetta viene rintracciata la sua proprietaria, Muriel St. Clair. Viene invitata a presentarsi nell'ufficio del procuratore Markham dove si trovano gi\u00e0 Van Dine e Vance. Dopo averla interrogata e non aver ottenuto risposte soddisfacenti, su consiglio di Vance, la signorina Clair non viene arrestata. Le viene intimato, comunque, di non lasciare la citt\u00e0.\nDopo questo episodio segue un ennesimo ed acceso scambio di vedute tra Markham e Philo Vance. Markham chiede delle spiegazioni sul motivo per cui lui (Philo Vance) ritiene questo caso molto semplice. Philo Vance, un po' a sorpresa, accetta questa \"sfida\" anche se non \u00e8 di suo gradimento. Per prima cosa Vance, Markham e Van Dine tornano sul luogo del delitto. Con poche e semplici misurazioni Philo Vance riesce a dimostrare che l'assassino deve essere alto circa 1,75 m. Questo \u00e8 il motivo per cui la signorina Muriel, che \u00e8 alta circa 1,64 m. non pu\u00f2 essere l'assassina. Il primo indiziato di questo omicidio, la signorina Muriel St. Clair deve essere immediatamente scagionata, nonostante le moltissime prove indiziarie. Neanche il suo fidanzato, il capitano Leacock pu\u00f2 essere l'assassino, visto che \u00e8 alto 1,80 m. Anche il secondo indiziato va scagionato.\nNella stessa occasione viene interrogata la domestica di Benson, la signora Platz. Prima nega tutto e poi, dopo che Vance le fa capire di sapere tutto, confessa che la signorina Muriel St. Clair \u00e8 stata in quella casa, in visita al suo padrone, il giorno precedente alla sua morte. Ora si capisce da dove sono venuti i mozziconi di sigaretta. Per la borsetta e i guanti Philo Vance sospetta che sia stato l'assassino a portarli in casa di Alvin Benson, con l'intento di sviare le indagini. Vance ha appena appurato che Muriel St. Clair ha discusso con Alvin Benson nella mattinata ma sia la borsetta che i guanti di Muriel sono da sera. Questo \u00e8 un altro particolare che non torna e che la fa scagionare.\nDomenica 16 giugno.\nVengono raccolte delle informazioni sulla vita privata di Alvin Benson, ed un suo amico Leander Pfyfe gli dice che aveva una cotta per la bella signorina Muriel St. Clair, fidanzata al capitano Philip Leacock. Viene appurato che la Colt che ha ucciso Alvin Benson \u00e8 in dotazione all'esercito. Il capitano Philip Leacock \u00e8 un ufficiale dell'esercito.\nLuned\u00ec 17 giugno.\nPhilip Leacock, quando viene interrogato, dichiara che ha perduto la sua pistola in Francia. Nonostante l'interrogatorio sia molto incisivo, le risposte sono molto evasive come se Leacock proteggesse qualcuno. Almeno \u00e8 questo che sospettano Vance e Markham. Le indagini proseguono, viene trovata la Cadillac grigia e il suo proprietario \u00e8 Leander Pfyfe, amico intimo della vittima.\nMarted\u00ec 18 giugno.\nGrazie al pedinamento di un poliziotto Markham e Vance, vengono a sapere che il capitano Leacock si \u00e8 disfatto, gettandolo nel fiume, di un pacchetto delle dimensioni di una Colt calibro 45. Sono state raccolte delle informazioni su Leander Pfyfe. Queste informazioni dicono che Pfyfe ha abusato della fiducia del suo amico Alvin Benson visto che aveva emesso un assegno a suo nome per la fantastica cifra di 10.000 dollari. Sembra che Alvin Benson abbia scoperto tutto e la sera prima della sua morte si sia incontrato ed abbia litigato con il suo amico Leander Pfyfe. Markham sposta i sospetti su Leander Pfyfe visto i nuovi sviluppi dell'indagine e lo convoca immediatamente per poterlo interrogare.\nLeander Pfyfe ammette di aver fatto una scorrettezza al suo amico, ma non l'ha ucciso. Altre informazioni vengono prese su Pfyfe e queste dicono che ha preso in prestito dei soldi dal suocero senza il suo permesso, investendoli in un affare andato molto male. Per poter rendere i soldi al suocero emette un assegno a nome Alvin Benson.\nPoco dopo c'\u00e8 un colpo di scena, la segretaria dei due fratelli Benson fa una confessione, a Markham e Vance. Nella cassaforte di Alvin Benson, prima della sua morte, era presente un pacchetto, che la sera dell'omicidio, la vittima ha portato a casa. Confessa pure che tra i due fratelli non c'era molta sintonia, anzi si spiavano a vicenda.\nMercoled\u00ec 19 giugno.\nIntanto viene scoperto che la signorina Paula Banning ha dato i suoi gioielli a Leander Pfyfe per poterli utilizzare come garanzia per coprire il debito contratto con Alvin Benson. Nel pomeriggio Philip Leacock si reca nell'ufficio di Markham e firma una confessione dove dichiara di essere stato lui ad uccidere Alvin Benson. Markham \u00e8 contento perch\u00e9 ora il caso \u00e8 chiuso, ma Vance gli fa notare che ci sono molte cose che non tornano tanto che ritiene che la confessione serva a coprire un'altra persona.\nMolte fatti circostanziali avvalorano la confessione di Philip Leacock. Philo Vance non \u00e8 convinto e chiede di contro-interrogare Philip Leacock. Dalla contro-interrogazione risulta chiaro che \u00e8 innocente, visto che \u00e8 caduto in tantissime contraddizioni anche piuttosto grossolane e palesi. Gli interrogatori proseguono serrati, viene interrogata la signorina Muriel St. Clair che spiega il motivo per cui i suoi guanti e la sua borsetta sono stati ritrovati presso l'abitazione di Alvin Benson. Poco dopo anche la signora Anna Platz viene interrogata e confessa di essere la madre di Elsie Hoffman. Dagli indizi raccolti il procuratore Markham sposta i suoi sospetti su Leander Pfyfe, ma anche in questo caso Philo Vance gli dice che \u00e8 sulla strada sbagliata, il colpevole \u00e8... Vance gli comunicher\u00e0 il colpevole solo il giorno dopo, ora deve andare ad un concerto e non ha tempo per dare le dovute spiegazioni.\nGioved\u00ec 20 giugno.\nAlle 9:00 il procuratore Markham si presenta da Vance, visto che Vance gli ha promesso di rivelargli il nome dell'assassino di Alvin Benson. Markham ha portato con s\u00e9 i rapporti degli alibi di tutti i possibili colpevoli. Dopo aver ipotizzato che altri due personaggi siano i colpevoli, Markham, Vance e Van Dine vanno a casa di un sospettato e effettuano una perquisizione. Trovano la pistola che ha ucciso Alvin Benson e i gioielli che Paula Banning ha prestato a Leander Pfyfe come assicurazione per coprire un suo debito contratto con Alvin Benson. Riescono a capire come il colpevole si sia potuto procurare un alibi, apparentemente, di ferro, ma che a un esame pi\u00f9 approfondito sia risultato falso. Il procuratore distrettuale convoca l'assassino nel suo ufficio con la scusa di rivelargli chi ha ucciso Alvin Benson e, in quell'occasione, lo arresta. L'assassino viene condannato. Vance spiega a Markham, visto che aveva capito sin dal primo momento chi era l'assassino, come aveva fatto a capirlo e il motivo per cui hanno indagato anche su gli altri indiziati.\nCritica.\n\"\"La strana morte del signor Benson\" ha una trama piuttosto asciutta e austera. Si tratta di un omicidio semplice e lineare e la soluzione \u00e8 priva dei sottintesi simbolici dei due libri seguenti. L'attenzione si focalizza invece sulla mente e sulla personalit\u00e0 di Philo Vance. Il libro \u00e8 scritto nel sontuoso stile di Van Dine, uno stile non in linea con il semplice vernacolo reso popolare negli anni venti da Ernest Hemingway, Sinclair Lewis ed altri. Lo stile di Van Dine suggerisce invece i capolavori di prosa elaborata di Sir Walter Raleigh, Sir Thomas Browne e Charlotte Bront\u00eb.\""}
{"id": "2264167", "revid": "92723", "url": "https://it.wikipedia.org/wiki?curid=2264167", "title": "Ciato", "text": "Il ciato (; ) era un'unit\u00e0 di misura di volume in uso nell'antica Grecia.\nDefinizione.\nIl ciato era un'antica unit\u00e0 di misura di capacit\u00e0 sia per i liquidi che per i solidi, il cui valore assoluto variava da una localit\u00e0 all'altra ma che si pu\u00f2 approssimare in circa 0,046 litri.\nQueste le proporzioni tra le varie unit\u00e0 di misura dei volumi nell'antica Grecia:"}
{"id": "2264170", "revid": "599013", "url": "https://it.wikipedia.org/wiki?curid=2264170", "title": "Coppa del Presidente dell'AFC 2006", "text": "La Coppa del Presidente dell'AFC 2006 \u00e8 la seconda edizione della Coppa del Presidente dell'AFC, una competizione calcistica internazionale per squadre di club asiatiche provenienti da quelle nazioni categorizzate come \"emergenti\" dalla Asian Football Confederation. Tutte le partite vennero disputate nel maggio 2006 a Kuching, Malaysia."}
{"id": "2264173", "revid": "125662278", "url": "https://it.wikipedia.org/wiki?curid=2264173", "title": "David Warbeck", "text": " \n\u00c8 noto principalmente per aver interpretato molti film appartenenti al cinema di genere italiano. Ha lavorato con registi quali Lucio Fulci, Umberto Lenzi, Enzo G. Castellari e Antonio Margheriti.\nCarriera.\nLaureatosi alla Royal Academy of Dramatic Art, David Warbeck esord\u00ec nel cinema nel 1969, interpretando il ruolo di Robin Hood in \"\". Nel 1971 interpret\u00f2 un piccolo, ma memorabile ruolo nel film \"Gi\u00f9 la testa\", diretto da Sergio Leone. Nel 1973 fu diretto da Russ Meyer in \"Carne cruda\", mentre nel 1981 interpret\u00f2 la parte del protagonista maschile in \"...E tu vivrai nel terrore! L'aldil\u00e0\" di Lucio Fulci. \n\u00c8 morto nel 1997, colpito da un tumore."}
{"id": "2264181", "revid": "287204", "url": "https://it.wikipedia.org/wiki?curid=2264181", "title": "Ossip Bernstein", "text": "Biografia.\nNato in una famiglia ebrea, Bernstein crebbe nell'atmosfera antisemita della Russia prerivoluzionaria. Si laure\u00f2 in legge ad Heidelberg nel 1906 e divenne un avvocato nel settore finanziario.\nBernstein era molto portato per gli affari e accumul\u00f2 una considerevole ricchezza, ma la perse durante la rivoluzione bolscevica. Nel 1918 fu arrestato dalla \u010ceka (la polizia segreta bolscevica) perch\u00e9 era ritenuto un alleato dei banchieri, notoriamente avversi alla rivoluzione, e venne condannato a morte. Mentre era gi\u00e0 davanti al plotone di esecuzione assieme ad altri condannati un ufficiale gli chiese se era veramente il famoso giocatore di scacchi. Alla sua risposta affermativa gli chiese di giocare una partita con lui, e nel caso avesse perso o anche fatto patta sarebbe stato fucilato. Bernstein vinse facilmente e fu liberato. Fugg\u00ec poco dopo a bordo di una nave inglese e si trasfer\u00ec a Parigi.\nRimase in Francia per il resto della vita ed esercit\u00f2 con successo la professione di legale per grandi societ\u00e0. Dopo l'occupazione tedesca della Francia durante la Seconda guerra mondiale, essendo ebreo fugg\u00ec in Spagna per sfuggire ai nazisti.\nNel 1950, quando la FIDE cominci\u00f2 ad attribuire titoli ufficiali, gli fu assegnato il titolo di Grande maestro.\nPrincipali risultati.\nNel fortissimo torneo di San Sebasti\u00e1n 1911 Bernstein fu protagonista di un famoso episodio. Protest\u00f2 (assieme a Nimzovich per l'ammissione di Capablanca al torneo, per il fatto che Capablanca non aveva ancora vinto alcun torneo internazionale. Il caso volle che incontrasse Capablanca nella prima partita, che il cubano vinse in grande stile (vedi la partita online su Chessgames.com. Capablanca in un suo libro comment\u00f2 cos\u00ec l'episodio: \"... fui fortunato ad incontrarlo gi\u00e0 nel primo turno\".\nBernstein realizz\u00f2 buoni risultati, ad eccezione di Capablanca e Alekhine, con molti campioni del suo tempo:\nPartite notevoli.\n \"(vedi diagramma a destra)\""}
{"id": "2264183", "revid": "767487", "url": "https://it.wikipedia.org/wiki?curid=2264183", "title": "Coppa del Presidente dell'AFC 2007", "text": "La Coppa del Presidente dell'AFC 2007 \u00e8 la terza edizione della Coppa del Presidente dell'AFC, una competizione calcistica internazionale per squadre di club asiatiche provenienti da quelle nazioni categorizzate come \"emergenti\" dalla Asian Football Confederation. Tutte le partite vennero disputate nel settembre 2007 a Lahore, Pakistan."}
{"id": "2264185", "revid": "767487", "url": "https://it.wikipedia.org/wiki?curid=2264185", "title": "Edmund Clifton Stoner", "text": "Biografia.\nStoner inizi\u00f2 a frequentare l'Universit\u00e0 di Cambridge ne 1918, ottenendo la laurea nel 1921. Ottenuto il titolo inizi\u00f2 a lavorare presso il Cavendish Laboratory sull'assorbimento dei raggi X da parte della materia e sui livelli energetici degli elettroni; una sua pubblicazione del 1924 anticip\u00f2 quello che tempo dopo sar\u00e0 noto come principio di esclusione di Pauli. Nello stesso anno Stoner fu nominato \"lecturer\" all'Universit\u00e0 di Leeds, dove divenne professore di fisica teorica nel 1939. Stoner si occup\u00f2 per un certo periodo di tempo anche di astrofisica; uno dei suoi campi di ricerca fu, nel 1930, la misurazione di una massa limite per le nane bianche.\nLa maggior parte della sua ricerca, tuttavia, riguard\u00f2, a partire dal 1938, il magnetismo per il quale arriv\u00f2 a sviluppare la teoria collettiva degli elettroni nel ferromagnetismo. \nStoner si ritir\u00f2 dalla ricerca nel 1963. Per i suoi contributi gli fu dedicato l\"'E. C. Stoner building\" dell'Universit\u00e0 di Leeds.\nStoner era affetto da diabete.\nIl modello di Stoner sul ferromagnetismo.\nLe bande elettroniche possono spontaneamente interconvertirsi tra uno spin \"up\" ed uno spin \"down\". Questo accade se il guadagno relativo nelle interazioni di scambio (le interazioni tra gli elettroni tramite il principio di esclusione di Pauli) \u00e8 molto pi\u00f9 grande rispetto alla perdita di energia cinetica.\ndove formula_3 \u00e8 l'energia del metallo prina che si includano gli effetti di scambio, formula_4 e formula_5 sono le energie degli spin delle bande di elettroni. Il parametro di Stoner che misura la forza delle correlazioni di scambio \u00e8 noto come formula_6, il numero degli elettroni \u00e8 formula_7; infine, formula_8 \u00e8 il numero d'onda. Se pi\u00f9 elettroni favoriscono uno di questi stati si viene ad originare il magnetismo. Gli elettroni obbediscono alla statistica di Fermi-Dirac; pertanto, se le formule viste prima vengono sommate \u00e8 possibile ricavare un criterio per il ferromagnetismo come:\ndove formula_10 \u00e8 la densit\u00e0 degli stati all'energia di Fermi."}
{"id": "2264196", "revid": "5456", "url": "https://it.wikipedia.org/wiki?curid=2264196", "title": "Don Giuseppe Morosini", "text": ""}
{"id": "2264197", "revid": "2176804", "url": "https://it.wikipedia.org/wiki?curid=2264197", "title": "Debbie Gibson", "text": "Fu molto popolare a cavallo fra gli anni ottanta e gli anni novanta, quando all'et\u00e0 di appena 17 anni fu la prima artista a scrivere, produrre, e registrare un singolo (\"Foolish Beat\") che raggiunse la vetta della prestigiosa classifica \"Billboard Hot 100\".\nCarriera.\nDopo anni di gavetta, Debbie Gibson attira l'attenzione del produttore discografico Doug Breitbart, che riesce a farle ottenere un contratto con la Atlantic Records, con il quale pubblica il suo album d'esordio \"Out Of The Blue\" nel 1987. L'album ottiene un ottimo riscontro in Europa, Stati Uniti e Giappone e quattro singoli estratti entrano nella Billboard Hot 100: \"Only in My Dreams\", \"Shake Your Love\", la \"title track\" \"Out of the Blue\" e \"Foolish Beat\". Soprattutto quest'ultimo singolo diventa un piccolo caso discografico, dato che Gibson all'epoca diciassettenne fu la prima artista donna ad arrivare in vetta alla classifica con un brano scritto, prodotto e registrato da sola.\nNel 1987 \u00e8 tra le varie celebrit\u00e0 nel videoclip diretto da Jim Yukich, \"Liberian Girl\", di Michael Jackson. Nel 1989 viene pubblicato \"Electric Youth\". Sia l'album che il primo singolo estratto \"Lost in Your Eyes\", portano Gibson nuovamente in vetta alle classifiche Billboard, e per la promozione del nuovo lavoro, la Revlon produce una linea di cosmetici e un profumo chiamati \"Electric Youth\".\nNel 1992 Gibson debutta a Broadway come attrice teatrale nel musical \"Les Mis\u00e9rables\". Nel 1998 lavora al fianco di Betty Buckley nel musical \"\". In seguito a queste esperienze, la cantante accumuler\u00e0 altre esperienze di attrice fra cui \"Grease\", \"Funny Girl\", \"Chicago\" (2002) e \"Cabaret\" (2003). Nel 2008 ha interpretato il ruolo di Anna nel musical ispirato a \"Il re ed io\".\nNel 1990 e nel 1992 vengono pubblicati dalla Atlantic Records altri due album di Debbie Gibson, \"Anything Is Possible\" e \"Body, Mind &amp; Soul\", oltre che una compilation \"Greatest Hits\" nel 1995, che esce contemporaneamente al primo album della cantante per l'etichetta SBK: \"Think With Your Heart\". Il nuovo album segna il passaggio di Debbie Gibson dalla musica pop adolescenziale a un suono pi\u00f9 maturo. Nel 1997 Debbie Gibson fonda la propria etichetta discografica, la \"Espiritu\", con la quale pubblica il suo sesto album \"Deborah\", tornando alla musica pop, ma con un approccio pi\u00f9 adulto.\nNel 2001 viene pubblicato \"M.Y.O.B.\" (acronimo di \"Mind Your Own Business\"), tramite la \"Golden Egg\", nuova etichetta fondata dalla cantante. Nel 2003 fa parte della giuria del reality show \"American Junior\", spin-off di \"American Idol\". Nel 2005 ha fatto molto discutere la sua apparizione sulla rivista \"Playboy\", in cui ha posato per un servizio senza veli. Nel febbraio 2006 Debbie Gibson \u00e8 stata nominata per un Emmy Award.\n\u00c8 famosa anche per i ruoli da protagonista che ha avuto nei film \"Mega Shark Versus Giant Octopus\" (2009) e \"Mega Python vs Gatoroid\" (2011), nel quale interpreta la dott.ssa Nikki Riley. Nel 2011 appare nel videoclip di \"Last Friday Night (T.G.I.F.)\" di Katy Perry, in cui interpreta il ruolo di Tiffany Terry, madre di Kath Beth Terry (Katy Perry)."}
{"id": "2264198", "revid": "57342", "url": "https://it.wikipedia.org/wiki?curid=2264198", "title": "Imi Lichtenfeld", "text": "Biografia.\nNacque a Budapest nel 1910 in una famiglia ebraico-ungherese ma crebbe a Presburgo (in ungherese: Pozsony, in slovacco: Bratislava). Fondamentale per l'educazione di Imi fu la figura del padre, Samuel Lichtenfeld, un acrobata circense esperto di lotta e sollevatore di pesi ed, in seguito, ispettore capo di un dipartimento investigativo della polizia.\nIn questo clima, sin da piccolo si mostr\u00f2 una persona polivalente e, grazie al padre, Imi si appassion\u00f2 all'arte circense (a 13 anni entr\u00f2 a far parte di un circo itinerante), al nuoto e agli sport da combattimento, praticando boxe e wrestling, ove ottenne notevoli risultati (nel 1928 vinse il campionato giovanile di lotta libera in Cecoslovacchia e nel 1929 fu campione nazionale di lotta nella categoria Seniores e campione internazionale di pugilato). Esercit\u00f2 anche ginnastica acrobatica, arti marziali come judo e jujitsu e partecip\u00f2 a vari spettacoli teatrali, dedicandosi all'arte drammatica. Gli anni successivi furono un susseguirsi di successi sportivi che testimoniano la sua incredibile predisposizione per gli sport da combattimento, trovandosi ad affinare le sue tecniche di combattimento per le strade, infatti, assieme ad alcuni amici.\nNegli anni trenta, le persecuzioni naziste contro gli ebrei di Bratislava imperversarono rapidamente e Imi Lichtenfeld, assieme ad altri lottatori della sua estrazione etnica, si impegn\u00f2 nell'affrontare gli aggressori. Fu proprio questa esperienza a far capire ad Imi che la lotta di strada \u00e8 una situazione ben diversa dal confronto sportivo e, in base alla pratica in queste circostanze, inizi\u00f2 a sviluppare un proprio sistema di combattimento, adatto per affrontare i pericoli della vita quotidiana. Costitu\u00ec anche un gruppo che si addestrava specificatamente a scontri con le bande sempre pi\u00f9 numerose di antisemiti.\nImi, a seguito dell'occupazione nazista in Cecoslovacchia, per sfuggire all'olocausto fu costretto a fuggire assieme ad altri uomini lasciando Bratislava ed andando in Palestina (all'epoca sotto Mandato Britannico) nel 1940, dopo un viaggio molto travagliato (rischi\u00f2 di perdere la vita per salvare alcune persone cadute dall'imbarcazione ed essa fu distrutta poi da forti correnti d'aria mentre si stava dirigendo a Creta).\nNel 1944 partecip\u00f2 alla costituzione del neonato esercito israeliano, addestrando diverse unit\u00e0 di \u00e9lite di Haganah e Palmach. Per oltre vent'anni mise a disposizione della forza di difesa israeliana la propria esperienza nel combattimento contribuendo a forgiare la leggenda delle unit\u00e0 speciali israeliane. Dopo anni passati al servizio dell'esercito si ritir\u00f2 non rinunciando per\u00f2 a diffondere le tecniche apprese e raffinate negli anni.\nDopo la nascita dello stato di Israele nel 1948, divenne istruttore capo per l'addestramento fisico delle Forze di Difesa Israeliane. Proprio in questo periodo, Lichtenfeld, grazie alle sue esperienze di lotta maturate sia nelle competizioni sportive che per la strada, introdusse un sistema efficace e, allo stesso tempo, da apprendere in breve tempo: il krav maga.\nDopo essersi ritirato dal servizio militare nel 1964, Imi inizi\u00f2 ad adattare il krav maga a metodo di difesa personale ed estendendolo anche alle forze di polizia e ai civili, a persone di ambo i sessi e di qualsiasi et\u00e0. Per diffondere la sua disciplina, fece istituire due scuole a Tel Aviv e a Netanya, la citt\u00e0 dove viveva.\nNel corso degli anni, vennero aperte sempre pi\u00f9 scuole di krav maga, in modo da diffonderlo in tutto il mondo. Nel 1978, Lichtenfeld istitu\u00ec la I.K.M.A. (\"Israeli Krav Maga Association\"), associazione atta alla promozione e divulgazione di questo metodo in Israele."}
{"id": "2264207", "revid": "486946", "url": "https://it.wikipedia.org/wiki?curid=2264207", "title": "Carolyn Lam", "text": ""}
{"id": "2264208", "revid": "1305772", "url": "https://it.wikipedia.org/wiki?curid=2264208", "title": "L'anno dei dominatori", "text": "L'anno dei dominatori (titolo originale \"Mockymen\") \u00e8 un romanzo di fantascienza del 2003 di Ian Watson.\nTrama.\nAnno 1997: Christine Clark ed il suo compagno Steve, proprietari della \"Majig Momentoes\", un'azienda specializzata in \"puzzle\", ricevono la curiosa richiesta da Mr Olson un anziano gentiluomo, ossia di recarsi ad Oslo presso il Vigeland Park per realizzare una serie di foto notturne alla luce della luna. La coppia si reca in Norvegia, segue le istruzioni del committente e rientra in Inghilterra.\nAnno 2015: Da 5 anni la Terra sta conoscendo una nuova era di prosperit\u00e0 e sviluppo grazie all'inizio della collaborazione tecnologica con una razza aliena. Quasi tutti i governi delle nazioni della Terra, provati dalla crisi terribile dei primi dieci anni del secolo, hanno accettato la proposta di creare insediamenti produttivi per gli alieni in cambio di tecnologie: chi ha provato a dissentire \u00e8 stato messo fuori legge. In Gran Bretagna i dissidenti sono prigionieri in un campo sito nella foresta Kielder.\nAnna Sherman, agente del Dipartimento F dei Servizi Segreti britannici, il Dipartimento che si occupa dei \"Finti-Uomini\", \u00e8 alle prese con uno caso singolare che riguarda il giovane Jamie Olson. I \"Finti-Uomini\" sono menti aliene nel corpo di persone, dette \"fantocci\", che sono entrate in uno stato letargico irreversibile provocato dalla \"Beatitudine\", una droga introdotta appositamente per questo scopo dagli alieni.\nJamie Olson aveva fatto uso di \"Beatitudine\", era divenuto un \"fantoccio\" ed era stato ricoverato nell'apposita struttura sita in Hyde Park, tuttavia improvvisamente Jamie si \u00e8 risvegliato ed \u00e8 stato trasferito in un sito segreto per essere esaminato. Anna ed il suo capo Jock Henderson-Smith, detto H-S, non sono convinti che le intenzioni vere degli alieni siano di disinteressata collaborazione con i terrestri e perci\u00f2 portano avanti delle indagini non ufficiali sui \"Finti-Uomini\"."}
{"id": "2264216", "revid": "3831", "url": "https://it.wikipedia.org/wiki?curid=2264216", "title": "Museo Civico Vagliasindi", "text": ""}
{"id": "2264218", "revid": "125064567", "url": "https://it.wikipedia.org/wiki?curid=2264218", "title": "La vita intensa", "text": "La vita intensa - Romanzo dei romanzi \u00e8 un romanzo di Massimo Bontempelli pubblicato in forma di volume presso Vallecchi nel 1920. I dieci \"romanzi\" che costituiscono il volume erano gi\u00e0 apparsi a cadenza mensile nelle pagine della rivista \u00abArdita\u00bb tra il marzo e il dicembre del 1919."}
{"id": "2264219", "revid": "1776051", "url": "https://it.wikipedia.org/wiki?curid=2264219", "title": "William Fraser", "text": "William Fraser era stato vescovo di Saint-Andrews e Guardiano di Scozia. Prima di essere consacrato vescovo, era stato anche Cancelliere di Scozia sotto re Alessandro III di Scozia e decano di Glasgow.\nFraser \u00e8 stato una delle principali figure politiche del Regno di Scozia durante la crisi emersa dopo la morte di Alessandro III. Il re infatti era morto senza lasciare eredi, ma la moglie Iolanda di Dreux aspettava un bambino quando il marito mor\u00ec, cos\u00ec nel 1290 fu uno dei sei guardiani di Scozia, che avrebbero dovuto governare il regno fino alla nascita del nuovo erede. Questo per\u00f2 mor\u00ec prima di nascere, cos\u00ec i guardiani di Scozia elessero Margherita di Scozia bisnipote di Alessandro III come regina, ma questa mor\u00ec prima di venire incoronata e inizi\u00f2 il primo interregno dei guardiani che tennero il potere fino all'elezione di Giovanni di Scozia, pronipote di Davide I di Scozia che era salito al trono grazie all'appoggio di Edoardo I d'Inghilterra, visto la debolezza del regno di Giovanni, Fraser rimase uno dei principali esponenti politici scozzesi.\nNel 1295, Fraser \u00e8 stato inviato in Francia per rappresentare il re di Scozia nel tentativo di stringere un'alleanza con i francesi, cosa che poi causer\u00e0 l'invasione della Scozia da parte di re Edoardo I, Fraser non torn\u00f2 quindi in Scozia e trascorse i suoi due ultimi anni di vita in Francia, morendo a Artuyl, il 20 agosto 1297.\nFu sepolto nella chiesa dei \"Frati predicatori\" a Parigi. Il suo cuore torn\u00f2 poi a Saint Andrews e fu sepolto nella parete della chiesa dal suo successore, William de Lamberton."}
{"id": "2264221", "revid": "1718925", "url": "https://it.wikipedia.org/wiki?curid=2264221", "title": "Brestovizza in Valle", "text": "Brestovizza in Valle o Brestovizza (in sloveno: Brestovica pri Komnu, in tedesco \"Brestowiza\" o \"Brestowicza\") \u00e8 un paese della Slovenia, frazione del comune di Comeno.\nGeografia fisica.\nLa localit\u00e0, che si trova nel vallone di Brestovizza (\"Brestov\u0161ki dol\") a 53,4 metri s.l.m. ed a 2,6 chilometri dal confine italiano, \u00e8 situata a nord del monte Ermada e confina direttamente con l'Italia.&lt;br&gt; \nIl nome della localit\u00e0 \u00e8 dovuto alla presenza di alberi di olmo (in sloveno \"brest\").&lt;br&gt;\nLe principali alture e cavit\u00e0 sono: Flondar (\"Franki\u0161\u010de\"), 146,7 m; \"Govz\", 289 m; \"Veliki vrh\", 261 m; cima Cescove (\"Bezgov vrh\"), 207 m; Ermada di Nord Est/Castelliere di Ceroglie (\"Ostri Vrh\"), 215 m; \"Gradina\", 246 m; grotta del Fuoco (\"Grofova Jama\").&lt;br&gt;\nBrestovizza in Valle \u00e8 rappresentata nella carta IGM al 25.000: 40A-III-NE\nStoria.\nFin dall'epoca preistorica la zona era gi\u00e0 abitata e sulle alture circostanti vennero costruiti dei castellieri; poi in epoca romana vi passava la Via Gemina, che collegava Aquileia, attraversando il Carso, con l'entroterra.&lt;br&gt;\nDurante il dominio asburgico Brestovizza in Valle fu comune autonomo.&lt;br&gt;\nDal 1920 al 1947 fece parte del Regno d'Italia, inquadrato nella provincia di Gorizia e fu comune autonomo fino al 1928 quando fu soppresso e aggregato a Opacchiasella; pass\u00f2 poi alla Jugoslavia e quindi alla Slovenia e attualmente \u00e8 ricompreso nel comune di Comeno.\nDurante la prima guerra mondiale, Brestovizza in Valle fu completamente distrutta, quando l'esercito italiano, nell'undicesima battaglia dell'Isonzo, si avvicin\u00f2 ai piedi del vicino monte Ermada. Dopo la guerra, il paese fu completamente ricostruito.&lt;br&gt;\nPresso la frazione di Cl\u00e0rici vi sono le opere di presa dell'acquedotto del Carso (\"Kra\u0161ki vodovod\").\nGeografia antropica.\nL'insediamento (\"naselja\") \u00e8 formato da pi\u00f9 agglomerati: Brestovizza in Valle Inferiore (\"Dolnja Brestovica pri Komnu\"), Brestovizza in Valle Superiore (\"Gornja Brestovica pri Komnu\"), Cl\u00e0rici (\"Klari\u010di\"), Cisterna Cl\u00e0rici/C. Stani (\"Stari Klari\u010di\"), Mozici (\"Mo\u0161ci\"), Mocrini (\"Mohorini\").\nCultura.\nIl 4 aprile 1872 nacque a Brestovica Alois Mahni\u010d che fu gendarme austro-ungarico a San Lorenzo di Mossa. Nella stessa localit\u00e0 si spos\u00f2 nel 1905. Prest\u00f2 servizio anche a Monfalcone.\nEventi.\nVi \u00e8 un attivo gruppo locale, il \"Turisticno Dru\u0161to Brest\" che d\u00e0 vita ad opere teatrali, attivit\u00e0 ricreative per i bambini, la \"Kolosmica\" (bicicletta e osmica), la \"\u0160parglijada\" festa degli asparagi, e le \"Brestovs'ke Olimpijade\" giochi carsici."}
{"id": "2264225", "revid": "599013", "url": "https://it.wikipedia.org/wiki?curid=2264225", "title": "1\u00ba Gruppo artiglieria pesante &quot;Adige&quot;", "text": "Il 1\u00ba Gruppo artiglieria pesante \"Adige\" \u00e8 stato un reparto di artiglieria dell'Esercito Italiano, fondato nel 1975 e attivo fino al 1983, era inquadrato nella 3\u00aa Brigata missili \"Aquileia\". Stanziato nella caserma \"Giovanni Ruazzi\" a Elvas di Bressanone, era un reparto bivalente (ossia poteva utilizzare sia munizionamento convenzionale che nucleare).\nStoria.\nIl 1\u00ba Gruppo artiglieria pesante \"Adige\" trae le sue origini dal XIV Gruppo artiglieria pesante fondato il 1\u00ba settembre 1962 a Trento dal III Gruppo Artiglieria Pesante del IX Reggimento Artiglieria Pesante.\nNel 1860 si costituisce il 4\u00ba Reggimento artiglieria da piazza, che si distinse nelle Campagne del 1866 e 1870.\nPoco dopo il 1870 mut\u00f2 nome in 4\u00ba Reggimento artiglieria da campagna.\nIl 4\u00ba Reggimento artiglieria da campagna invi\u00f2 ufficiali ed artiglieri per completare reparti gi\u00e0 costituiti sia nella campagna di Abissinia che nella guerra Italo-Turca.\nDurante la prima guerra mondiale partecip\u00f2:\nNell'ottobre 1917 durante lo sfondamento a Caporetto viene pressoch\u00e9 distrutto, nel febbraio 1918 fu riorganizzato ed inviato in Francia dove combatt\u00e9 ad Andre, nelle Argonne, allo Chemin des Dames e prese poi parte all'inseguimento dei tedeschi fino in Belgio.\nNel 1919 rientra in Italia ed il 1\u00ba agosto 1920 viene rinominato 4\u00ba Reggimento Artiglieria Pesante Campale.\nPer effetto della Legge dell'11 marzo 1926 assunse la denominazione di 3\u00ba Reggimento artiglieria pesante campale.\nNel settembre 1939 mobilitandosi muta denominazione in 3\u00ba Raggruppamento Artiglieria di Corpo d'Armata, che durante la seconda guerra mondiale, prese parte alle operazioni sul Fronte Occidentale, in Albania, in Grecia, nei Balcani e nelle isole del Mediterraneo: il suo VII Gruppo Artiglieria fu distrutto a Cefalonia con alla testa il suo Comandante, Maggiore Pica, Medaglia d'Oro al Valor Militare alla memoria.\nTra i reparti mobilitati \u00e8 da ricordare il LX Gruppo Artiglieria del 3\u00ba Raggruppamento artiglieria di Corpo d'Armata, che durante la Campagna di Russia merit\u00f2 alla Bandiera del Raggruppamento una Medaglia d'Oro ala Valor Militare, una Medaglia d'Argento al Valor Militare ed una Croce di Guerra al Valor Militare.\nL'8 settembre 1943 il Raggruppamento fu sciolto.\nIl 1\u00ba novembre 1949 fu ricostituito col nome 3\u00ba Reggimento artiglieria pesante campale.\nIl 1\u00ba novembre 1955 fu trasformato in 3\u00ba Reggimento artiglieria pesante e successivamente fu sciolto per ricostituirsi il 1\u00ba ottobre 1961, a Pisa, custodendo la Bandiera di Curtatone e Montanara e riallacciando, quindi, il Reggimento a quelle tradizioni.\nIl XIV Gruppo artiglieria pesante con sede a Trento dal 1\u00ba settembre 1962 e aggregato presso la Caserma Pizzolato, era articolato su due batterie: la 7\u00aa, la 8\u00aa ed un Reparto Comando ed era equipaggiato con obici da 203/25 (\"Howitzer M-115 - 8 Inch\"), detti \"Cicciobelli\" o \"Vecchi Lupi\".\nNel 1973 si trasfer\u00ec a Elvas sopra a Bressanone trasformandosi in 1\u00ba Gruppo Artiglieria Pesante \"Adige\", articolato su tre batterie: la 7\u00aa, la 8\u00aa la B.C.S. (Batteria Comando e Servizi) e la 4\u00aa compagnia fucilieri al comando del maggiore Emanuele Bilotta con lo pseudonimo \"lupi di Elvas\". Dal 1975 la 4\u00aa compagnia fucilieri adott\u00f2 le mostrine del 92\u00ba battaglione Fanteria \"Basilicata\", reparto che, tra l'altro, curava l'addestramento delle reclute della 3\u00aa Brigata Missili Aquileia.\nAlla caserma Ruazzi gi\u00e0 nel 1979 con il grado di capitano operava come cappellano Don Roberto Dimai originario di Cortina d'Ampezzo.\nDurante le annuali esercitazioni a fuoco, il Gruppo si esercitava nel poligono di Monte Romano, mentre in quelle NATO si schierava nelle zone montuose della Carnia o dell'alto corso del fiume Piave, a ridosso di quella che poteva essere realmente in caso di guerra la prima linea a seguito di un'ipotetica invasione delle truppe del patto di Varsavia dalla soglia di Gorizia.\nNegli anni settanta era stato selezionato come gruppo di supporto perch\u00e9 dotato delle artiglierie con capacit\u00e0 nucleare. A questa unit\u00e0 era pure demandata la custodia del vicino \"Site Rigel\" di Naz-Sciaves, la cui forza di guardia era costituita dai fanti della 4\u00aa Compagnia Fucilieri Fanteria per gruppo missili. Quest'area era poco distante dalla caserma Ruazzi, ove vi era dislocato l'11th US field detachment del 559\u00b0 US artillery group Italy, che aveva in organico tre ufficiali e circa venti tra sottufficiali e graduati di truppa, con il loro compito di monitorare i sistemi di controllo del sito Rigel, attivit\u00e0 che fu svolta fino alla sua chiusura avvenuta nel 1983.\nIl Gruppo fu sciolto il 31 luglio 1983, e parti della 7\u00ba e 8\u00ba Batteria, che diverranno la 3\u00aa Batteria \"Lupi di Elvas\", furono aggregate al Gruppo gemello, il 9\u00ba Gruppo artiglieria pesante \"Rovigo\", stanziato a Verona. Il provvedimento fu dovuto per alcuni all'estensione della capacit\u00e0 nucleare ad altri gruppi di artiglieria pesante campale, in particolare a quelli allora dotati del nuovo pezzo da 155\u00a0mm., il FH-70, in forza anche al 4\u00ba Corpo d'armata alpino di Bolzano ma probabilmente alla semplice riorganizzazione dell'esercito per contenere i costi d'esercizio.\nIl Gruppo aveva una consistenza numerica di 34 ufficiali, 46 sottufficiali, 81 graduati e 376 militari di truppa per un totale di 537 uomini. Nel corso di prove valutative, il gruppo merit\u00f2 l'ambito riconoscimento quale migliore unit\u00e0 di artiglieria NATO."}
{"id": "2264226", "revid": "844563", "url": "https://it.wikipedia.org/wiki?curid=2264226", "title": "Kup Mar\u0161ala Tita 1984-1985", "text": "La Kup Mar\u0161ala Tita 1984-1985 fu la 37\u00aa edizione della Coppa di Jugoslavia. 5874 squadre parteciparono alle qualificazioni che portarono alle 32 che presero parte alla coppa vera e propria.\nIl detentore era il , che in questa edizione usc\u00ec ai quarti di finale.\nIl trofeo fu vinto dalla , che sconfisse in finale la . Per i belgradesi fu l'undicesimo titolo in questa competizione.\nIl successo diede alla Stella Rossa l'accesso alla Coppa delle Coppe 1985-1986.\nIl , vincitore del campionato, usc\u00ec al primo turno contro una squadra di seconda divisione.\nQualificazioni.\n Queste una delle partite della Coppa di Voivodina del \n Ba\u010dka Subotica - Proleter 0-0 (vince la Ba\u010dka ai rigori)\nSquadre qualificate.\nLe 18 partecipanti della Prva Liga 1983-1984 sono qualificate di diritto. Le altre 14 squadre (in giallo) sono passate attraverso le qualificazioni. \nCalendario.\nIn finale, dal 1969 al 1986, vigeva la regola che:"}
{"id": "2264227", "revid": "729019", "url": "https://it.wikipedia.org/wiki?curid=2264227", "title": "Aeroporto di Glasgow", "text": "L'Aeroporto di Glasgow (IATA: GLA, ICAO: EGPF), conosciuto anche come Aeroporto Internazionale di Glasgow per distinguerlo dall'Aeroporto di Prestwick (che a sua volta \u00e8 conosciuto come Aeroporto di Glasgow-Prestwick), \u00e8 un aeroporto situato a ovest del centro della citt\u00e0 di Glasgow, vicino alle citt\u00e0 di Paisley e Renfrew nel Renfrewshire, Scozia.\nNel 2009 l'aeroporto ha visto transitare 7.219.700 passeggeri facendolo diventare il 2\u00b0 aeroporto pi\u00f9 trafficato della Scozia, e l'ottavo del Regno Unito. Nel 2012 i passeggeri transitati sono stati 7.157.859.\nAttualmente esistono dei piani per ampliare l'aeroporto, ci si aspetta che i passeggeri sorpasseranno i 24 milioni entro il 2030.\nL'aeroporto Internazionale di Glasgow \u00e8 un hub per alcune compagnie: Loganair, easyJet e Flyglobespan, \u00e8 anche una base per la manutenzione della compagnia British Airways.\nTrasporti a terra.\nL'aeroporto \u00e8 attualmente collegato con il centro di Glasgow grazie ad un servizio di autobus. Questo servizio \u00e8 attivo 24 ore su 24."}
{"id": "2264228", "revid": "4711", "url": "https://it.wikipedia.org/wiki?curid=2264228", "title": "FK Leotar", "text": ""}
{"id": "2264229", "revid": "339392", "url": "https://it.wikipedia.org/wiki?curid=2264229", "title": "Olimpija Ljubljana", "text": ""}
{"id": "2264230", "revid": "3831", "url": "https://it.wikipedia.org/wiki?curid=2264230", "title": "Prinia", "text": ""}
{"id": "2264231", "revid": "3831", "url": "https://it.wikipedia.org/wiki?curid=2264231", "title": "Prini\u00e0", "text": ""}
{"id": "2264248", "revid": "1543377", "url": "https://it.wikipedia.org/wiki?curid=2264248", "title": "Sh2-310", "text": "Sh2-310 (conosciuta anche come Gum 8) \u00e8 una delle regioni H II pi\u00f9 estese conosciute all'interno della Via Lattea; possiede una massa diverse decine di migliaia di volte superiore a quella del Sole ed \u00e8 legata ad alcuni giovani ammassi aperti, come il brillante e concentrato NGC 2362.\nLa nube costituisce un perfetto esempio di regione H II particolarmente evoluta, in cui i fenomeni di formazione stellare attivi hanno generato delle stelle di grande massa, che a loro volta hanno creato una bolla in espansione che ha spazzato via il gas residuo; la generazione di nuove stelle procede ancora solo in alcune aree periferiche della nube, in cui si osservano alcune decine di sorgenti infrarosse.\nLa distanza stimata per questo sistema nebuloso \u00e8 di circa 1500\u00a0parsec, pari a circa 4900 anni luce.\nOsservazione.\nLa nebulosa si osserva in direzione della parte sudorientale della costellazione, in particolare a nordest della brillante stella Wezen, che essendo di magnitudine 1,83 \u00e8 ben osservabile anche dalle aree urbane; la nebulosa ha un'estensione di oltre 4\u00b0, ma appare piuttosto debole, pertanto otticamente non \u00e8 visibile n\u00e9 con un binocolo n\u00e9 con telescopio amatoriale di media potenza. Nelle foto astronomiche a lunga posa si mostra, al contrario, come un'estesa nebulosit\u00e0 che occupa gran parte del settore centro-orientale della costellazione, al confine con la Poppa, in cui appare immerso l'ammasso aperto NGC 2362, visibile anche con un binocolo e legato fisicamente alla nebulosa.\nIl periodo pi\u00f9 propizio per la sua osservazione nel cielo serale \u00e8 compreso fra i mesi di dicembre e aprile; la massima visibilit\u00e0 si pu\u00f2 avere per\u00f2 solo dalle latitudini dell'emisfero australe o in prossimit\u00e0 dell'equatore, in quanto la declinazione della struttura nebulosa \u00e8 pari a circa -25\u00b0. La si pu\u00f2 osservare allo zenit a ridosso del Tropico del Capricorno, in corrispondenza dell'Australia centrale e della zona centrale del Sudamerica; dalle latitudini boreali si mostra relativamente bassa se osservata dalla fascia temperata, mentre in prossimit\u00e0 del circolo polare artico \u00e8 sempre invisibile. Dall'antartide al contrario si presenta circumpolare.\nStruttura.\nSi tratta di un complesso esteso per oltre 200\u00a0parsec (680 anni luce), situato sul bordo esterno del Braccio di Orione a circa 1500\u00a0parsec (4900 anni luce) di distanza dal Sole; la sua luminosit\u00e0 \u00e8 dovuta all'eccitazione del gas causato da due stelle molto massicce, note come e , entrambe doppie, il cui vento stellare ha causato una sorta di cavit\u00e0 al centro della stessa nebulosa del diametro di circa 30', spazzando via il gas residuo. Nella regione sono presenti diverse stelle di classe spettrale O e B, delle supergiganti azzurre raggruppate in parte nel brillante ammasso aperto NGC 2362, cui si aggiungono anche HD 58011 e la relativamente giovane supergigante rossa , situata nel bordo della nebulosa; e sono invece situate vicino al suo centro.\nLa nebulosa si trova in uno stadio molto avanzato della sua evoluzione, in cui ha gi\u00e0 avuto luogo la massima parte dei fenomeni di formazione stellare che la nube stessa poteva ospitare; l'esito pi\u00f9 evidente di questi fenomeni \u00e8 la nascita del brillantissimo ammasso aperto NGC\u00a02362, composto da stelle blu molto massicce e luminose, estremamente concentrate. Quest'ammasso conta una quarantina di stelle di classe O e B ed \u00e8 dominato dalla supergigante blu , ben visibile anche ad occhio nudo; il diametro dell'ammasso \u00e8 di appena 3\u00a0parsec e gran parte delle sue componenti presenta un disco protoplanetario, in particolare quelle di piccola massa. L'et\u00e0 media delle componenti dell'ammasso si aggira sui 5 milioni di anni; le stelle T Tauri in esso contenute avrebbero un'et\u00e0 stimata sui 1,8 milioni di anni, o, a seconda dei modelli, fino a 5 milioni di anni.\nAll'interno della regione nebulosa sono ancora attivi alcuni fenomeni di formazione stellare, in particolare nelle aree pi\u00f9 dense e scure, come LDN\u00a01660 e LDN\u00a01664; la prima delle due nubi mostra una parte illuminata da alcune stelle blu, catalogata come vdB 96, mentre nella parte pi\u00f9 scura \u00e8 presente un getto molecolare gigante, catalogato come HH\u00a072. Il getto \u00e8 orientato in senso est-ovest e presenta una struttura bipolare, la cui fonte di energia \u00e8 la sorgente di radiazione infrarossa catalogata come IRAS\u00a007180-2356; le componenti pi\u00f9 evidenti della struttura sono denominate HH\u00a072\u00a0A, B e C, e sono visibili anche nella banda della luce visibile, mentre ad altre lunghezze d'onda, in particolare in quella dell'idrogeno molecolare, sono visibili altre componenti, come onde d'urto, le quali per\u00f2 non sembrano allineate lungo un asse comune sebbene appaiano orientate generalmente in senso est-ovest.\nA HH\u00a072 si aggiungono altri tre getti, associati a dei maser; fra questi spiccano gli oggetti situati alle coordinate galattiche l=237.514\u00a0b=-04.838 e l=239.352\u00a0b=-05.066 indicati nel catalogo Avedisova e identificati come maser ad acqua, cui si aggiunge 239.65 -04.94, un maser al CO, e 239.353-05.064, un maser OH. Tutti questi oggetti sono in relazione a protostelle in formazione. Le sorgenti infrarosse note invece, provenienti da oggetti stellari giovani, sono 14, identificate dall'IRAS gi\u00e0 a partire dagli anni settanta. Altre decine di sorgenti coincidono con regioni H II ultracompatte o giovani stelle in formazione; il catalogo Avedisova riporta in questa regione 62 sorgenti totali, inclusi i maser, e assegna all'intera regione di formazione stellare la sigla Avedisova\u00a02053 (l=237.25\u00a0b=-6.50)."}
{"id": "2264249", "revid": "167900", "url": "https://it.wikipedia.org/wiki?curid=2264249", "title": "Sua Maest\u00e0 viene da Las Vegas", "text": ""}
{"id": "2264252", "revid": "125170803", "url": "https://it.wikipedia.org/wiki?curid=2264252", "title": "Alice (azienda)", "text": "Alice \u00e8 stato il marchio italiano con cui Telecom Italia, le sue filiali estere ed i successivi acquirenti hanno commerciato i servizi Internet, in particolare di tipo ADSL, per utenti finali in Italia, Francia, Germania e Paesi Bassi.\nDal 2007 al 2009, Alice fu sponsor, in Formula 1, della Scuderia Ferrari.\nStoria.\nAlice nasce all'inizio degli anni 2000 quando Tin.it esce dal perimetro di Telecom Italia per essere fusa in Seat Pagine Gialle per dare un nuovo nome all'offerta Internet, soprattutto ADSL, commercializzata dalla casa madre.\nNel 2003 viene creata Telecom Italia France, filiale in Francia, dove comincia a sviluppare la sua rete privata di fibra ottica e dove offre connessioni Internet Alice.\nLo stesso anno Telecom Italia acquisisce, per 250 milioni di euro, HanseNet, colosso tedesco delle telecomunicazioni: anche questo comincia ad usare il nome Alice.\nIl marchio prende progressivamente sempre pi\u00f9 piede.\nIn Italia, alla fine del 2005 viene deciso di eliminare lo storico marchio Virgilio.it anche sul portale web del gruppo e di rinominarlo appunto Alice: verranno modificati anche tutti gli URL da virgilio.it ad alice.it.\nIn Francia, a giugno dello stesso anno Telecom Italia acquista LibertySurf, filiale francese di Tiscali, entrando cos\u00ec in possesso della sua rete di fibra ottica.\nL'espansione continua fino al 2007, quando nei Paesi Bassi Telecom Italia apre la filiale BBNet ed inizia le sue attivit\u00e0 come fornitore di servizi Internet Alice.\nL'inversione di tendenza comincia dalla fine dello stesso 2007, quando in Italia ritorna in vita il marchio Virgilio e nel resto d'Europa cominciano le vendite.\nIl 26 agosto 2008, la francese Iliad, ora l\u00ec nota per il marchio Free, conclude l'acquisto di Telecom Italia France per 775 milioni di euro, che contava nello stesso circa 850.000 abbonati Alice ADSL.\nAlla fine del 2010 si assiste ad una sparizione del marchio in Italia: le offerte ADSL e la IPTV vengono \"prese in carico\" direttamente da Telecom Italia che ne prende il posto anche per quanto riguarda il marchio. Dal 12 gennaio 2011, Telecom Italia, con l'intenzione di promuovere il marchio Telecom, ha eliminato il sito alice.it sostituito da telecomitalia.it; le nuove offerte (tipo Internet Senza Limiti) non presentano pi\u00f9 nome \"Alice\" (anche se rimangono \"Alice 7 Mega\" e \"Alice 20 Mega\") e il diffusissimo \"Alice Gate 2 Plus Wi-Fi\", che veniva fornito in comodato d'uso con l'ADSL Telecom, cui \u00e8 stato sostituito dal \"Modem Adsl Wi-Fi N\", costruito rispettando l'ambiente (funzione ECO) e senza il logo Alice, ma con la semplice dicitura Telecom Italia.\nTra il 2009 e il 2011 prende atto la cessione della filiale tedesca HanseNet al gigante spagnolo Telef\u00f3nica, gi\u00e0 importante azionista di Telecom Italia: il marchio scomparir\u00e0 anche in Germania dal 2012.\nNel 2010 anche il ramo olandese \u00e8 ceduto alla svedese Tele2, dove il nome Alice cessa di essere utilizzato nel 2012.\nIn Francia, l'offerta Alice costituisce la gamma economica delle forniture ADSL erogate da Iliad.\nI suoi abbonati risultavano in calo, con 191.000 abbonati a marzo 2013. Il marchio Alice \u00e8 stato dismesso anche in Francia nel 2018.\nServizi.\nI servizi Alice erano disponibili in Italia, Francia, Germania e Paesi Bassi.\nLa velocit\u00e0 commerciale in download di una linea ADSL Alice poteva variare da 640 kb/s per profili sotto Mini DSLAM a 20 Mb/s per DSLAM da centrale e 30 Mb/s per clienti serviti da VDSL2 in modalit\u00e0 FTTC.\nAltri servizi disponibili erano la posta elettronica sicura, Alice Messenger e Alice Home TV per vedere la televisione tramite un collegamento ADSL."}
{"id": "2264254", "revid": "1543377", "url": "https://it.wikipedia.org/wiki?curid=2264254", "title": "Archibusone", "text": "L'archibusone, anche archibugione o petriero, \u00e8 un'arma da fuoco a braccio di calibro elevato utilizzato verso la fine del XVIII secolo in marina. Serviva principalmente per ottenere un fuoco di supporto ove i cannoni fissi delle navi non potevano darne. Caricato con palle da sei once o a mitraglia (con ferrame di qualsiasi tipo) contribuiva a rovesciare sul ponte della nave abbordata una tempesta di fuoco. Dato il loro grosso calibro, venivano utilizzati ancorati al ponte con particolari cavalletti.\nEtimologia.\nL'etimo di lingua italiana \"archibusone\"/\"archibugione\", da \"archibugio\" venne coniato dai marinai della Repubblica di Venezia verso la fine del XVII secolo e complica l'identificazione corretta dell'arma perch\u00e9 tenda a farla confondere con la spingarda, cio\u00e8 la versione da posta, troppo grande per essere efficacemente imbracciata, dell'archibugio. In inglese (\"Swivel gun\") e tedesco (\"Drehbasse\"), l'arma \u00e8 letteralmente chiamata \"cannone girevole\". In spagnolo (\"Pedrero\") e francese (\"Pierrier\"), come valse anche per l'italiano a partire dal XVI secolo (\"Petriero\"), l'arma viene invece classificata in ragione della sua particolare munizione.\nDescrizione.\nI cannoni girevoli sono tra i pi\u00f9 piccoli tipi di cannone, in genere misurano meno di 1 m (3,3 piedi) di lunghezza e con un diametro del foro fino a 3,5 cm (1+1\u20442 pollici). Possono sparare una variet\u00e0 di munizioni ma erano generalmente usati per sparare colpi a mitraglia e proiettili di piccolo calibro. Erano mirati attraverso l'uso di un manico di legno, in qualche modo simile nella forma a una mazza da baseball, attaccato alla culatta dell'arma.\nLa maggior parte delle pistole girevoli erano ad avancarica, ma c'erano alcune pistole a retrocarica girevoli gi\u00e0 nel XIV secolo, che le rendevano tra i primi esempi di questo tipo di arma (v.si \"cetbang\"). I cannoni girevoli a retrocarica avevano una culatta a forma di boccale di birra che l'artigliere prendeva per il manico e inseriva nel corpo del cannone con l'apertura della culatta rivolta in avanti. La polvere da sparo e i proiettili erano caricati nella culatta prima di essere inseriti nell'arma. Se un certo numero di cariche fosse stato preparato in anticipo, l'artigliere poteva mantenere un'alta cadenza di tiro per un breve periodo semplicemente sostituendo la culatta usata con una appena caricata.\nImpiego.\nI cannoni girevoli venivano usati principalmente a bordo delle navi a vela, fungendo da ordigni antiuomo a corto raggio. Non erano armi che affondano le navi, a causa del loro piccolo calibro e della corta gittata, ma potevano fare danni considerevoli a chiunque si trovasse nella loro linea di fuoco. Erano particolarmente utili contro i pensionanti da ponte a ponte, contro le scialuppe in avvicinamento che trasportavano feste d'imbarco e contro gli equipaggi dei cannoni di coperta quando le navi erano da scafo a scafo.\nA causa delle loro dimensioni relativamente ridotte, i cannoni girevoli erano altamente portatili e potevano essere spostati sul ponte di una nave abbastanza facilmente (e certamente molto pi\u00f9 facilmente di altri tipi di cannone). Potevano essere montati su travi verticali (pilastri) che facevano parte della struttura della nave o erano saldamente imbullonati a tale struttura lungo entrambi i lati, il che forniva all'artigliere una piattaforma ragionevolmente stabile da cui sparare. La loro portabilit\u00e0 ha permesso loro di essere installati ovunque fossero pi\u00f9 necessari; mentre i cannoni pi\u00f9 grandi erano inutili se si trovavano dalla parte sbagliata della nave, i cannoni girevoli potevano essere trasportati attraverso il ponte per affrontare il nemico.\nLe ridotte dimensioni dei cannoni girevoli consentivano loro di essere utilizzati da un'ampia variet\u00e0 di navi, comprese quelle troppo piccole per ospitare cannoni pi\u00f9 grandi, e ne consentivano anche l'uso a terra; furono comunemente rilasciati ai forti del Nord America nel XVIII secolo, e Lewis e Clark ne portarono uno con loro nella loro famosa spedizione nell'entroterra americano nel 1804. Anche i cannoni girevoli avevano usi non-bellici. Erano usati per scopi di segnalazione e per sparare salve, e trovarono impiego anche nella caccia alle balene, dove i cannoni girevoli montati sulla murata venivano usati per sparare con gli arpioni, e nel \"fowling\", dove i cannoni girevoli montati su barili venivano usati per sparare a stormi di uccelli acquatici (v.si \"cannone \"punt\"\").\nLe pistole girevoli furono ampiamente utilizzate dai regni e dagli imperi dell'Asia, in particolare dall'Impero ottomano, dall'Impero cinese, dai regni di Corea e dai regni di Nusantara. Gli Ottomani usarono i \"prangi\" dalla met\u00e0 del XV secolo in poi nelle battaglie campali, a bordo delle loro navi e nei loro forti, dove i \"prangi\" spesso costituivano la maggior parte degli ordigni. Queste armi si sarebbero diffuse verso est nell'Oceano Indiano, raggiungendo infine il Sud-Est Asiatico negli anni 1460.\nI cinesi conoscevano i cannoni girevoli almeno dal 1507, quando furono portati nel Fujian da un uomo di nome Wei Sheng e usati per sedare uno scontro con i pirati nel 1507. La ribellione a Huang Kuan fu distrutta da pi\u00f9 di 100 \"folangji\". La Corea segu\u00ec l'esempio dal 1560 e durante le Invasioni giapponesi della Corea (1592-1598) le forze navali coreane usarono cannoni girevoli e cannoni pi\u00f9 grandi con grande efficacia nell'interdire le forze d'invasione giapponesi."}
{"id": "2264256", "revid": "767487", "url": "https://it.wikipedia.org/wiki?curid=2264256", "title": "Competizione aeronautica", "text": "Una competizione aeronautica \u00e8 la definizione generale di una gara di sport motoristico in cui si concorre alla guida un aeromobile. Analogamente ad altri sport motoristici quali l'automobilismo e la motonautica, esistono varie specialit\u00e0 che vanno dalla gara di velocit\u00e0 a quella di durata a quella a tappe con regole simili alle gare di regolarit\u00e0 ed i rally in campo automobilistico.\nAlle competizioni basate su aerodine a motore, specificatamente aerei a motore appositamente progettati per le competizioni o spesso warbird ottimizzati a tale scopo, si affiancano anche tutte le specialit\u00e0 di volo a vela.\nIn voga nella prima parte del XX secolo soprattutto nella specialit\u00e0 di gara di velocit\u00e0 ebbe una delle massime espressioni a livello mondiale nella Coppa Schneider dedicata agli idrovolanti, mentre negli Stati Uniti d'America si era imposta la National Air Races per velivoli con base a terra."}
{"id": "2264262", "revid": "1315817", "url": "https://it.wikipedia.org/wiki?curid=2264262", "title": "Jacob Sprenger", "text": "Biografia.\nNato nel 1435 o nel 1436 a Rheinfelden in Argovia (Svizzera) al confine con il Margraviato di Baden (ora Germania), venne ammesso come novizio nella sede dei padri domenicani di Rheinfelden nel 1452. Divent\u00f2 uno dei membri pi\u00f9 importanti tra i fautori delle idee della Controriforma. Successivamente divenne Maestro di teologia e Decano della facolt\u00e0 di teologia all'Universit\u00e0 di Colonia in Germania. Fond\u00f2 l'associazione della Confraternita del Santo Rosario a Strasburgo nel 1474.\nSostenuto da Papa Innocenzo VIII, fu Grande inquisitore in Germania intorno al 1475. Divenne poi sostenitore dell'Inquisitore straordinario delle province di Magonza, Treviri e Colonia. La sua attivit\u00e0 gli permise di viaggiare molto."}
{"id": "2264263", "revid": "6923", "url": "https://it.wikipedia.org/wiki?curid=2264263", "title": "Gran Premio motociclistico Citt\u00e0 di Imola", "text": "Il Gran Premio motociclistico Citt\u00e0 di Imola \u00e8 stato un appuntamento del motomondiale che si \u00e8 svolto dal 1996 fino al 1999, sempre sul circuito d'Imola."}
{"id": "2264264", "revid": "869733", "url": "https://it.wikipedia.org/wiki?curid=2264264", "title": "Episodi di Tex Avery Show", "text": "Questa \u00e8 una lista di diverse puntate della serie tv animata \"Tex Avery Show\"."}
{"id": "2264268", "revid": "486946", "url": "https://it.wikipedia.org/wiki?curid=2264268", "title": "Helsinki Olympic Stadium", "text": ""}
{"id": "2264274", "revid": "287204", "url": "https://it.wikipedia.org/wiki?curid=2264274", "title": "Luc Bourdon", "text": "Carriera.\nPrimi anni.\nNato il 16 febbraio 1987, Bourdon \u00e8 stato figlio unico, cresciuto da sua madre Suzanne Boucher nella piccola comunit\u00e0 francofona di Shippagan, in Nuovo Brunswick. A soli nove anni, gli \u00e8 stata diagnosticata l'artrite giovanile, successivamente superata. Da adolescente, ha frequentato l\"'\u00c9cole Marie-Esther Secondary\", dove \u00e8 stato un buon studente. Essendo cresciuto in una cittadina dove la pesca \u00e8 molto importante, ha passato le estati a lavorare sulla barca di suo zio.\nDai tredici ai quattordici anni, ha giocato per i \"Peninsule Acadien Lynx\", mentre dai quindici ai sedici per i \"Miramichi Rivermen\", due squadre minori di hockey su ghiaccio. Dopo essere stato la terza scelta al draft 2003 della Quebec Major Junior Hockey League, Bourdon ha lasciato casa (a sedici anni), tornando a vivere con sua madre solo a stagione finita. Dopo essere diventato professionista, ha donato in maniera anonima diecimila dollari canadesi per le squadre minori di hockey, per le famiglie che non possono permettersi di acquistare il materiale necessario per far giocare i propri figli. La sua donazione \u00e8 stata resa nota soltanto dopo la sua morte, avvenuta nel 2018 all'et\u00e0 di 21 anni per incidente stradale, dal suo ex allenatore Gilles Cormier."}
{"id": "2264278", "revid": "6923", "url": "https://it.wikipedia.org/wiki?curid=2264278", "title": "Latin Percussion", "text": "Latin percussion, o LP, \u00e8 un'azienda specializzata nella produzione di strumenti a percussione per la musica Latina o, pi\u00f9 in generale, per la World Music.\nStoria.\nL'azienda fu fondata nel 1964 da Martin Cohen, a causa della sempre crescente difficolt\u00e0 dell'acquisto di strumenti a percussione provenienti da Cuba, a causa dell'embargo economico imposto dalla comunit\u00e0 internazionale per via della crisi dei missili. Dopo aver appreso la tecnica di costruzione, Cohen cominci\u00f2 a fabbricare strumenti e poco dopo fond\u00f2 la sua fabbrica personale di percussioni. Appartiene alla Kaman Music Corporation. La LP \u00e8 nota anche per i suoi Wood-block in plastica. La LP vende anche edizioni limitate di strumenti a percussione realizzati secondo il modello di percussionisti famosi, e accessori usati da batteristi quali Nick Mason o Antonio S\u00e1nchez. \u00c8 possibile anche svolgere lezioni online con professionisti."}
{"id": "2264297", "revid": "1543377", "url": "https://it.wikipedia.org/wiki?curid=2264297", "title": "Coppa dei Campioni 1984-1985 (pallavolo maschile)", "text": "La Coppa dei Campioni di pallavolo maschile 1984-1985, organizzata dalla Conf\u00e9d\u00e9ration Europ\u00e9enne de Volleyball (CEV), \u00e8 stata la 27\u00aa edizione del massimo torneo pallavolistico europeo.\nLa vittoria finale \u00e8 andata per la seconda volta alla Pallavolo Parma.\nSquadre partecipanti.\nDagli Ottavi di finale\nFase finale.\nLa fase finale del torneo ha visto la partecipazione di quattro squadre, che si sono affrontate in un girone all'italiana. Le partite si sono svolte dal 15 al 17 febbraio 1985 allo Stade Charles Van der Putten di Bruxelles.\nLa vittoria finale \u00e8 andata per la seconda volta alla Pallavolo Parma, vice campione d'Italia in carica, seguita dai croati del Mladost Zagabria e dai bulgari del CSKA Sofia."}
{"id": "2264306", "revid": "287204", "url": "https://it.wikipedia.org/wiki?curid=2264306", "title": "Teoria del film", "text": "Nell'ambito dei fenomeni di trasporto, la teoria del film (o teoria del doppio film) \u00e8 una teoria nata nel 1924 ad opera di W.K. Lewis and W.G. Whitman per il calcolo del coefficiente di scambio di materia attraverso un'interfaccia fluido-fluido (ad esempio un'interfaccia gas-liquido). \nSecondo la teoria del film, si assume che le resistenze al trasporto di materia (di un soluto \"A\") tra gas e liquido siano concentrate in un film stagnante in prossimit\u00e0 dell'interfaccia di spessore \u03b4. Si assume quindi che il profilo di concentrazione del soluto nel bulk del liquido e del gas sia piatto, ovvero non vari con la distanza \"z\" dall'interfaccia per \"z &gt; \u03b4\". Al contrario, nello spessore relativo al film in prossimit\u00e0 dell'interfaccia, quindi per \"z &lt; \u03b4\", in regime stazionario ed in assenza di processi di trasformazione chimica della materia in energia, il flusso di materia \u00e8 indipendente dalla coordinata spaziale normale all'interfaccia. Come conseguenza si ha una variazione della concentrazione del soluto di tipo lineare.\nIl coefficiente di scambio di materia (lato liquido) \"KL\" stimato con la teoria del film \u00e8 pari a:\nPer cui il flusso di materia \"NA\" attraverso l'interfaccia \u00e8 pari a:\ndove formula_3 \u00e8 il gradiente di concentrazione tra interfaccia e \"bulk\", ovvero:\nessendo formula_5 la concentrazione del componente \"A\" all'interfaccia e formula_6 la concentrazione del componente \"A\" nel \"bulk\" del liquido.\nIndicando inoltre con formula_7 e formula_8 rispettivamente la frazione molare del componente \"A\" all'interfaccia e nel \"bulk\" del liquido, si pu\u00f2 riscrivere l'equazione precedente come:\nIl segno \"-\" deriva dal fatto che se formula_10 il flusso di materia avviene dall'interfaccia al \"bulk\", cio\u00e8 in direzione \"entrante\" rispetto al sistema liquido (a cui la trattazione fa riferimento), e siccome il flusso \u00e8 positivo se uscente e negativo se entrante, \u00e8 necessario un segno \"-\" davanti al secondo termine dell'equazione.\nTeorie successive.\nSuccessivamente alla teoria del film venne formulata la teoria della penetrazione (Ralph Higbie, 1935), i cui risultati sono in migliore accordo con i risultati sperimentali."}
{"id": "2264307", "revid": "1573940", "url": "https://it.wikipedia.org/wiki?curid=2264307", "title": "Bucerotidae", "text": "I Bucerotidi (Bucerotidae ) sono una famiglia di uccelli appartenente all'ordine Bucerotiformes, dall'aspetto variopinto e con un grosso becco curvo. Il nome bucerotide si riferisce alla forma del loro becco, molto simile al corno di un bue (\"buceros\" in Greco). I bucerotidi vivono nelle zone tropicali e sub-tropicali dell'Africa e dell'Asia.\nDescrizione.\nIl tratto distintivo principale dei bucerotidi \u00e8 il lungo becco, supportato da collo molto robusto; in molte specie il becco \u00e8 sormontato da una sorta di \"elmetto\", una struttura cava molto vistosa in alcune specie, in altre appena visibile; nelle specie in cui l'\"elmetto\" \u00e8 particolarmente evidente, esso ha la funzione di cassa di risonanza per i richiami.\nLe dimensioni delle varie specie vanno dai 30 ai 120\u00a0cm di lunghezza, con un peso compreso tra circa 100\u00a0gr a oltre 4\u00a0Kg. Le femmine sono tipicamente pi\u00f9 piccole dei maschi (dimorfismo sessuale).\nIl piumaggio \u00e8 tipicamente nero, grigio, bianco o marrone, mentre il becco e la testa possiedono colori molto vivaci.\nI bucerotidi possiedono una visione binoculare e, al contrario di quanto accade per la maggior parte degli uccelli, il becco costituisce un ostacolo al loro campo visivo. Ciononostante, potendo vedere il loro stesso becco possono essere molto precisi nell'utilizzarlo, sia cacciando che combattendo.\nBiologia.\nSono uccelli diurni, volano solitamente in coppia o in piccoli gruppi. In periodi lontani dalla stagione dell'accoppiamento, possono essere avvistati anche in stormi numerosi.\nAlimentazione.\nSono onnivori, mangiano frutta, insetti e piccoli animali. Non essendo in grado di inghiottire il cibo catturato con la punta del loro becco a causa della loro lingua corta, lo fanno cadere direttamente in gola con un movimento rapido della testa.\nLe specie che vivono nelle foreste si cibano prevalentemente di frutta, mentre quelle che vivono in spazi pi\u00f9 ampi sono soprattutto carnivore. Alcuni bucerotidi difendono il proprio territorio, in particolare quelli pi\u00f9 carnivori difendono il loro terreno di caccia.\nDistribuzione e habitat.\nL'areale della famiglia Bucerotidae spazia dall'Africa sub-sahariana fino all'Asia tropicale, nelle Filippine e nelle Isole Salomone.\nLa maggior parte delle specie africane vive nei terreni boschivi ai confini con la savana, e alcune possono persino vivere in ambienti molto aridi. Le specie rimanenti prediligono le foreste pi\u00f9 dense.\nAl contrario, in Asia, la quasi totalit\u00e0 delle specie vive nelle foreste, mentre una sola di esse vive nella savana.\nTassonomia.\nLa famiglia comprende 59 specie che in base ad una recente revisione tassonomica vengono suddivise nei seguenti 15 generi:\nConservazione.\nOltre un terzo delle specie di bucerotidi sono in qualche misura minacciate di estinzione, e alcune di esse (p.es. \"Anthracoceros montani\" e \"Rhabdotorrhinus waldeni\") sono classificate dalla Lista rossa IUCN come specie in pericolo critico (\"Critically Endangered\")."}
{"id": "2264318", "revid": "767487", "url": "https://it.wikipedia.org/wiki?curid=2264318", "title": "Episodi di A scuola con l'imperatore", "text": "Elenco di episodi di \"A scuola con l'imperatore\"."}
{"id": "2264322", "revid": "767487", "url": "https://it.wikipedia.org/wiki?curid=2264322", "title": "Mission of Burma", "text": "I Mission of Burma sono un gruppo post-punk statunitense formatosi a Boston nel 1979. La band era composta da Roger Miller (voce/chitarra), Clint Conley (voce/basso), Peter Prescott (voce/batteria) e Martin Swope (ingegnere del suono). Miller, Conley e Prescott si alternavano alla voce e al songwriting.\nStoria dei Mission of Burma.\nNei primi anni di attivit\u00e0 la popolarit\u00e0 del complesso era limitata alla zona di Boston, con tutte le registrazioni pubblicate da una piccola etichetta locale, la Ace of Hearts Records. Nonostante l'iniziale successo la band si sciolse nel 1983 a causa dell'acufene di Miller, dopo aver pubblicato un unico album, \"Vs.\". I Mission of Burma si sono riformati nel 2002, con Bob Weston al posto di Swope, e hanno da allora pubblicato tre nuovi album, \"ONoffON\", \"The Obliterati\" e \"The Sound the Speed the Light\".\nTra i primi gruppi ad approcciare il punk in chiave sperimentale, sono considerati tra i fondatori dell'alternative rock statunitense."}
{"id": "2264325", "revid": "287204", "url": "https://it.wikipedia.org/wiki?curid=2264325", "title": "National Air Races", "text": "Le National Air Races erano una serie di competizioni aeronautiche di velocit\u00e0 in circuito chiuso delimitato da piloni disputata negli Stati Uniti d'America tra il 1920 ed il 1949. In questo periodo vennero sperimentate soluzioni tecniche messe alla prova dalle competizioni come la National Air Races rendendo possibile lo sviluppo tecnologico dell'aeronautica in campo civile e militare analogamente a quanto era successo durante la prima guerra mondiale per esigenze belliche e quanto sarebbe successo durante i successivi conflitti.\nStoria.\nNel 1920 l'editore Ralph Pulitzer, figlio di Joseph Pulitzer, decise di istituire una competizione aeronautica a premi, il Pulitzer Trophy Race, destinato agli aerei militari da disputarsi sul Roosevelt Field, aerodromo sito a Long Island, New York, allo scopo di pubblicizzare il New York World, quotidiano di sua propriet\u00e0, grazie al richiamo che aveva l'aviazione nella cultura popolare. In seguito la competizione venne spostata a Cleveland, in Ohio, assumendo la nuova denominazione di Cleveland National Air Races. L'iniziativa faceva perno sulla partecipazione dei migliori piloti del periodo, tra cui James Doolittle, Wiley Post, Frank Hawks, Jimmie Wedell, Roscoe Turner ed altri dell'era pionieristica dell'aviazione. Fu assistendo a queste gare che il futuro asso dell'aviazione alleato Donald Blakeslee decise, quand'era ancora ragazzo, di diventare pilota.\nLa competizione si svolgeva in genere nel corso di un massimo di 10 giorni, di solito alla fine del mese di agosto. A causa dello scoppio della seconda guerra mondiale si decise di interrompere il trofeo durante tutto il suo svolgimento.\nLe gare includevano una serie di eventi sportivi, tra cui una corsa campestre con traguardo nella citt\u00e0 di Cleveland, ed altri pi\u00f9 spiccatamente aeronautici, come gare di atterraggio, dimostrazioni aeree di alianti, voli con aerostati e gare di paracadutismo. La competizione pi\u00f9 popolare era il Thompson Trophy Race, una corsa a circuito chiuso dove i piloti dovevano rispettare il percorso virando attorno a dei piloni, ed il Bendix Trophy Race che si svolgeva attraverso il territorio degli Stati Uniti continentali.\nDal 1929 Cleveland fu sede di partenza ed arrivo del Women's Air Derby, poi divenuto \"Powder Puff Derby\", prima competizione ufficiale esclusivamente destinata a donne pilota ed alla quale parteciparono personaggi di spicco dell'aviazione femminile quali Amelia Earhart, Pancho Barnes, Bobbi Trout e Louise Thaden, quest'ultima vincitrice dell'edizione del 1929.\nQuando le gare di ripresa Dopo un periodo di interruzione dovuto allo scoppio della seconda guerra mondiale, le National Air Races furono caratterizzate dalla partecipazione dei pi\u00f9 recenti aerei militari surplus che grazie alle loro prestazioni notevolmente superiori surclassarono i modelli prebellici. Nel corso dell'edizione del 1949 il pilota Bill Odom fu vittima di un grave incidente che incise nell'immaginario popolare e che ebbe come conseguenza la sospensione dell'evento. Durante una prova di velocit\u00e0 Odom perse il controllo del suo P-51 \"Beguine\" schiantandosi su un'abitazione, rimanendo ucciso assieme alle due persone presenti all'interno in quel momento.\nPer la ripresa di una competizione con cadenza annuale bisogn\u00f2 attendere il 1964, anno in cui l'eredit\u00e0 sportiva dell'evento venne raccolta dalle Reno National Championship Air Races, parte del Cleveland National Air Show che si svolse alla met\u00e0 del settembre di quell'anno."}
{"id": "2264326", "revid": "124332975", "url": "https://it.wikipedia.org/wiki?curid=2264326", "title": "Cristiano Pasca", "text": "Biografia.\nLa sua carriera inizia come musicista frequentando il \"Conservatorio Vincenzo Bellini\" di Palermo. Comincia poi i suoi studi teatrali venendo ammesso alla scuola di recitazione del \"Teatro Biondo\" Stabile di Palermo, diretto all'epoca dal M\u00b0 \"Roberto Guicciardini\". In seguito comincia a lavorare come \"attore\" e musicista presso il Teatro Libero di Palermo e successivamente viene scritturato in qualit\u00e0 di attore/cantante al \"Teatro Massimo\" di \"Palermo\" per lo spettacolo \"Mar\u00eda de Buenos Aires\", protagonista \"Milva\", per la regia di \"Filippo Crivelli\".\nNel 2000, all'et\u00e0 di ventidue anni, si trasferisce a \"Roma\" dove viene ammesso all\"'Accademia Nazionale d'Arte Drammatica\" \"Silvio D'amico\" e dove studia \"recitazione\" e \"regia\", laureandosi nel 2003. Si specializza in \"recitazione\" in \"regia\" e in \"drammaturgia\" frequentando corsi di perfezionamento con personalit\u00e0 del \"teatro\" europeo come A. Humet e P. Clough ed E. Cormann, presso i laboratori di \"San Miniato\" (PI). In seguito frequenta un corso di recitazione cinematografica diretto da \"Loredana Scaramella\" e un corso di doppiaggio diretto da \"Mario Maldesi\" e studia il metodo Strasberg con il Maestro \"Micheal Margotta\" e ha seguito, con lo stesso Margotta, un corso di improvvisazione davanti alla macchina da presa.\nNel 2004 debutta in televisione come co-protagonista della serie televisiva \u201cNebbie e Delitti\u201d e nello stesso anno lavora nello spettacolo \u201cQuando si \u00e8 Qualcuno\u201d per la regia di \"Massimo Castri\" protagonista \"Giorgio Albertazzi\".\nNel 2005 \u00e8 protagonista nella serie TV in 30 puntate \u201cExtra\u201d per RAI EDU e successivamente co-protagonista nella serie TV \u201cL'Onore e il Rispetto\u201d per la regia di \"Salvatore Samperi\". Nello stesso anno con la compagnia \u201cLe oche nel deserto\u201d realizza \u201cFalla Gialla!\u201d uno spettacolo comico scritto e diretto, oltre che da Cristiano Pasca, da A. Cuccovillo e D. Vitale rappresentato al teatro Rifredi di Firenze e alla rassegna \u201cCorti teatrali a Roma\u201d.\nNel 2006 scrive dirige e interpreta il corto in 35\u00a0mm \u201cAntiorario di Quartiere\u201d con la collaborazione di R. Marotta e co-prodotto da C. Rogani per la Collepardo Film. Cortometraggio in concorso nel 2007 al RIFF (Rome Indipendent Film Festival) e al NFF (Napoli film festival). Il 2006 segna anche il suo debutto al cinema nel film \u201cVoce Del Verbo Amore\u201d diretto da \"Andrea Manni\". Nello stesso anno interpreta ruoli nel film \u201cTroppi Equivoci\u201d e nelle fiction \u201cDonne Sbagliate\u201d, \u201cDi che peccato sei?\u201d e \u201cCaterina e le sue figlie 2\u201d.\nNel 2007 \u00e8 interprete nello spettacolo \u201cOdio il Rosso\u201d regia di \"Antonio Giuliani\", rappresentato presso il \"Teatro Parioli\" di Roma, e in seguito \u00e8 interprete della fiction \u201cIl Sangue e la Rosa\u201d, diretta da \"Salvatore Samperi\", \"Luigi Parisi\" e \"Luciano Odorisio\".\nNel 2009 \u00e8 interprete della fiction \u201cL'Onore e il rispetto 2\u201d per la regia di \"Salvatore Samperi\" e \"Luigi Parisi\".\nNel 2008 fonda l'associazione \"G273 Produzioni\", cominciando un percorso lavorativo nel territorio siciliano: realizza la regia televisiva dello spettacolo \"Angeli\", per la regia teatrale di Landi Sacco, e la regia del videoclip musicale \"Un Giorno Ancora\" del gruppo palermitano \"Malaparte\", opere prodotte dalla \"G273 Produzioni\". Nello stesso anno scrive lo spettacolo \u201cRitorno alla normalit\u00e0\u201d, uno spettacolo di teatro di narrazione in cui \u00e8 anche interprete e regista, col quale vince la menzione speciale di gradimento del pubblico al concorso \u201cIl Teatro che verr\u00e0 premio Vincent Schiavelli\u201d presso il teatro Montevergini di Palermo e successivamente vince il concorso \u201cShownoprofit 2008\u201d. Lo spettacolo, integralmente prodotto dalla \"G273 Produzioni\" \u00e8 stato rappresentato in seguito nella rassegna \u201cTeatro da Kamera\u201d presso lo stesso teatro Agricantus di Palermo.\nInsieme a Matteo Contino, e sempre prodotto dalla \"G273 Produzioni\", realizza l'elaborazione drammaturgica di uno spettacolo dal titolo \u201cVorremmo non averne pi\u00f9 bisogno\u201d ispirato a musiche e monologhi di \"Giorgio Gaber\", e ne cura la regia. Spettacolo rappresentato presso l'associazione \u201cMalaussene\u201d, l'associazione \u201cI Candelai\u201d e presso il teatro del carcere dell'Ucciardone, nella citt\u00e0 di \"Palermo\".\nNel 2010 cura l'elaborazione drammaturgica e la regia de \u201cIl Principe\u201d da \"Amleto\" di W.Shakespeare prodotto dalla \"G273 Produzioni\" e rappresentato per la rassegna presente/futuro presso il Teatro Libero di Palermo e successivamente nell'ambito della manifestazione \u201cArteria Festival 2009\u201d tenutosi presso il comune di Petralia Sottana. Lo spettacolo \u00e8 stato programmato nel cartellone 2009/2010 del Teatro Libero di Palermo riscuotendo un grandissimo successo di pubblico e di critica. Successivamente lo spettacolo \u00e8 stato rappresentato presso il Teatro di Verdura di Milano e infine presso il Parco Villa Pantelleria Festival, nuovamente nel capoluogo siciliano.\nCome pedagogista ha condotto seminari di recitazione cine-televisiva e corsi di dizione presso il Centro delle Arti teatrali di Palermo, ha lavorato presso il liceo \u201cG. Meli\u201d di Palermo conducendo un seminario di \"cinema\" e ha tenuto corsi di \"teatro\" presso il Convitto Nazionale di Palermo nelle classi prime elementari. Nel 2010 ritorna al \"cinema\" con le riprese del film \u201cBar Sport\u201d, tratto dal romanzo di \"Stefano Benni\" per la regia di \"Massimo Martelli\".\nNel 2011 Pasca \u00e8 il direttore artistico della rassegna \"Kilometro Zero\";\u2013 teatro e danza che si \u00e8 svolta dal 17 febbraio al 26 maggio 2011 presso l'Auditorium Teatro Dante di Palermo; una rassegna organizzata da \"G273 Produzioni\" che vede protagonisti giovani compagnie palermitane professioniste che portano in scene le loro opere settimanalmente e che successivamente si confrontano con il pubblico in un aftershow. Cristiano Pasca \u00e8 il curatore, organizzatore autore e conduttore di questi aftershow che prevedono anche performance realizzate direttamente dallo staff di \"G273 Produzioni\". nello stesso anno fonda il gruppo \"Le Malerbe\" reso noto al grande pubblico per la Haka Made in Palermo, (ideata dallo stesso Pasca), una rielaborazione della danza Maori in siciliano, eseguita al programma di Italia uno \"Le iene\" nella stagione televisiva 2010/2011. nel 2012 Cristiano Pasca partecipa alla serie \"Il giovane Montalbano\" regia di \"Gianluca Maria Tavarelli\", e riprende il personaggio di Ricky ne \"L'onore e il rispetto\", attualmente continua il suo percorso a \"Le iene\" come autore e inviato, ed ha preso parte all'ultima serie della fiction L'Onore e il Rispetto parte 5.\ndal 18 Gennaio 2021 entra nel cast del programma Ogni mattina, in onda su TV8."}
{"id": "2264345", "revid": "125823121", "url": "https://it.wikipedia.org/wiki?curid=2264345", "title": "Fulvia Mammi", "text": "Biografia.\nHa frequentato l'Accademia nazionale d'arte drammatica ed \u00e8 stata attrice di teatro (il \"Piccolo Teatro di Milano\" di Paolo Grassi e Giorgio Strehler), di televisione e di cinema, nonch\u00e9 doppiatrice.\nHa proseguito la sua carriera in tourn\u00e9e con la compagnia di Giuseppe Patroni Griffi, fino agli anni settanta, nei quali si \u00e8 dedicata all'insegnamento della recitazione a diverse giovani attrici (Nastassja Kinski, Isabella Ferrari), e alla sua ultima passione, la pittura. Nel 1952 ha avuto un figlio, Guido, dal regista Eriprando Visconti.\n\u00c8 morta all'alba del 4 giugno 2006 a Bologna, ospite della Casa di riposo per Artisti."}
{"id": "2264371", "revid": "767487", "url": "https://it.wikipedia.org/wiki?curid=2264371", "title": "Gary Go", "text": "Biografia.\nNato e cresciuto nei pressi dello stadio di Wembley, figlio del produttore del \"Muppet Show\" e cugino di uno dei musicisti di Bj\u00f6rk, fin da piccolo viene influenzato dagli scritti di Paul Auster e Arthur Miller e da figure musicali come David Bowie e Trent Reznor. Fin da piccolo dimostra abilit\u00e0 nella scrittura, gi\u00e0 a otto anni scrive un originale testo su di un piccolo villaggio ubicato all'interno di una pancia.\nGary Go \u00e8 autore dei suoi brani, che compone con l'utilizzo di piano, tastiere e chitarra. Si \u00e8 fatto notare nel 2007 pubblicando l'EP \"The Diary of Rodney Harvey\", ispirato dalla tragica morte del promettente attore. Successivamente crea una propria etichetta indipendente chiamata The Canvas Room, dove inizia a scrivere e registrare il suo album di debutto, le registrazioni hanno luogo tra Londra, Praga e New York. Messo sotto contratto con la Decca Records, inizia un tour promozionale proponendo i suoi lavori e facendo da supporto ad artisti come The Script, The Feeling e Amy Macdonald.\nIl suo singolo di debutto si intitola \"Wonderful\" ed \u00e8 stato pubblicato il 16 febbraio 2009. Il suo omonimo album \u00e8 stato pubblicato nel maggio 2009, inoltre \u00e8 stato annunciato che il cantante aprir\u00e0 le date estive del tour dei Take That.\nNel 2011 ha pubblicato 2 brani con il dj italiano Benny Benassi: \"Cinema\", che \u00e8 diventato disco di platino, e \"Close to Me\".\nIl 16 gennaio 2012 annuncia sulla sua pagina ufficiale il duetto con Emma in occasione della 62\u00aa edizione del Festival di Sanremo. I due infatti cantano, in occasione della serata dedicata all'Italia nel mondo, \"If paradise is half as nice\" (\"Il paradiso\" resa famosa da Patty Pravo) e \"Wonderful\".\nNel corso della sua carriera Gary Go ha inoltre collaborato come autore e produttore per artisti quali Rihanna, Robbie Williams, Take That, Steve Angello, Ruby Rose, Kylie Minogue, Simply Red, The 2 Bears, Ronan Keating, Joseph Arthur, Katharine McPhee, Carina Round, Laleh Pourkarim e Juliette Lewis."}
{"id": "2264375", "revid": "287204", "url": "https://it.wikipedia.org/wiki?curid=2264375", "title": "Perilla frutescens", "text": "Perilla frutescens \u00e8 una erbacea annuale della famiglia delle Lamiacee, largamente coltivata in Cina, Giappone e Corea, nonch\u00e9 in India e Vietnam. \u00c8 l'unica specie del genere Perilla. La cucina coreana utilizza le foglie e i semi di \"Perilla frutescens\" . La cucina giapponese utilizza le foglie di \"Perilla frutescens var. crispa\" .\nDescrizione.\nLa pianta ha una struttura simile a quella del basilico, con un'altezza che va dai 60 agli 80\u00a0cm. Le foglie sono opposte, cuoriformi, appuntite e dentellate.\nL'infiorescenza \u00e8 apicale, simile a quella del basilico.\n\u00c8 una pianta aromatica, con un profumo che va dall'anice alla melissa.\nUsi alimentari.\n\u00c8 una pianta medicinale, ornamentale ed orticola della famiglia delle Lamiaceae, quindi analoga alla menta e al basilico.\nIn cucina le piante di shiso (parti fresche) sono usate come vegetali alimentari, come decorazione, condimento o contorno, spesso per piatti di pesce.\nI semi sono usati per estrarre un olio commestibile, ma utilizzato anche in ambito industriale.\nLe foglie della variet\u00e0 a foglia purpurea sono usate per colorare ed aromatizzare un condimento giapponese: l'Umeboshi.\nI semi macinati vengono aggiunti per insaporire le zuppe in Corea e in Cina o le salse in India.\nL'olio estratto tradizionalmente per uso alimentare (Sud Est Asiatico e Corea), \u00e8 ottenuto soprattutto da piante di tipo egoma.\n\"P. f. var. frutescens\" e \"var. crispa\" sono piante molto simili, e i loro semi sono difficilmente distinguibili anche al microscopio elettronico, ma il sapore delle piante \u00e8 piuttosto diverso. La conformazione e i principi attivi delle piante coltivate nei vari paesi sono notevolmente diversi.\nLo shiso (variet\u00e0 \"atropurpurea\", a foglie rosse), \u00e8 usato per colorare di rosso l'umeboshi, un particolare condimento giapponese a base di frutti di prugna.\nUn derivato di un'aldeide estratta dalla pianta, detto perillartina, \u00e8 usato come dolcificante in Giappone \nUsi industriali.\nL'olio \u00e8 molto ricco in acidi grassi omega-3, acido \u03b1-linolenico.\nL'olio \u00e8 utilizzato industrialmente come solvente in vernici, inchiostri, linoleum, come impregnante ed idrorepellente."}
{"id": "2264376", "revid": "133557", "url": "https://it.wikipedia.org/wiki?curid=2264376", "title": "Microbirreria", "text": ""}
{"id": "2264385", "revid": "210936", "url": "https://it.wikipedia.org/wiki?curid=2264385", "title": "NBA Finals 2009", "text": ""}
{"id": "2264386", "revid": "1543377", "url": "https://it.wikipedia.org/wiki?curid=2264386", "title": "Elisabetta de Burgh (1289-1327)", "text": "Biografia.\nElisabetta era la figlia di Richard \u00d3g de Burgh, II conte di Ulster, e di sua moglie, Margarite de Burgh. Suo padre era un amico di re Edoardo I d'Inghilterra ed Elisabetta probabilmente incontr\u00f2 Robert Bruce alla corte inglese.\nMatrimonio.\nSi sposarono nel 1302 a Writtle, vicino a Chelmsford, nell'Essex, in Inghilterra. All'epoca Roberto era vedovo e padre di una bambina.\nEbbero cinque figli:\nPrigionia.\nNel corso della guerra tra le due nazioni, Robert ed Elisabetta furono incoronati re e regina di Scozia il 27 marzo 1306 a Scone; visto il particolare momento, il nuovo re di Scozia prefer\u00ec mandare la moglie e gli altri membri della famiglia, al Castello di Kildrummy dove sarebbero stati protetti dal fratello Nigel.\nDopo la sconfitta degli scozzesi nella battaglia di Methven il 19 giugno 1306, gli inglesi assediarono il castello dove risiedeva la famiglia reale e riuscirono ad entrare nel castello dopo aver corrotto il fabbro con \"tutto l'oro che poteva caricare\".\nI vincitori impiccarono e decapitarono Nigel Bruce, con tutti gli uomini a guardia dal castello, imprigionarono la sorella Maria Bruce e Isabella, contessa di Buchan, in gabbie di legno erette sulle pareti dei castelli di Roxburgh e di Berwick e mandarono la figlia di re Robert Marjorie Bruce che aveva 10 anni, con sua zia Cristina Bruce in un convento.\nEdoardo per evitare di perdere l'amicizia con il conte di Ulster concesse gli arresti domiciliari a Elisabetta, che trascorse dall'ottobre 1306 al luglio 1308 a Burstwick, nello Yorkshire; a Bisham, nel Berkshire, fino al marzo 1312; al castello di Windsor fino all'ottobre 1312; nell'abbazia di Shaftesbury, a Dorset fino al marzo 1313; nell'Essex fino al marzo 1314; nel castello di Rochester, nel Kent, fino al giugno 1314.\nDopo la battaglia di Bannockburn, fu spostata a York, dove incontr\u00f2 Edoardo II d'Inghilterra quando iniziarono le trattative con gli scozzesi che in cambio della loro regina avrebbero rilasciato un nobile catturato a seguito della vittoria a Bannockburn. Infine venne spostata, nel novembre 1314, a Carlisle appena prima dello scambio e del suo ritorno in Scozia.\nMorte.\nMor\u00ec il 27 ottobre 1327 dopo essere caduta da cavallo durante una visita al castello di Cullen, nello Banffshire.\nIl suo corpo venne trasportato nell'Abbazia di Dunfermline, luogo di riposo dei re e regine scozzesi dal 1093. Dato che i parrocchiani di Cullen erano preoccupati che i suoi resti non potessero arrivare intatti, rimossero i suoi organi interni durante processo di imbalsamazione. Mentre alcune fonti affermano che le sue viscere furono trasportate separatamente a Fife, altri affermano che furono sepolte nella chiesa parrocchiale di Cullen. I parrocchiani hanno anche tenuto messe per pregare per la sua anima per aiutarla a ottenere l'ingresso in paradiso.\nRoberto in segno di gratitudine decret\u00f2 l'istituzione di una cappellania presso l'Auld Kirk di Cullen (chiesa parrocchiale di Cullen) e pag\u00f2 in perpetuo la somma di cinque sterline scozzesi per tenere messe per l'anima di Elisabetta. Il lascito originale di Roberto fu aumentato dalla regina Maria nel 1543 e continu\u00f2 ad essere pagato nel corso dei secoli fino a quando i cambiamenti e la perdita di documenti a causa della riforma del governo locale nel 1975, portarono alla sospensione dei pagamenti. Nel 2011 il ministro della chiesa, il Rev. Melvyn Wood, ha chiesto al Consiglio di Moray di reintegrare la tradizione e dopo una lunga indagine il Consiglio ha accettato di ripristinare il pagamento annuale di \u00a3 2,10 e ha persino accettato di pagare le rate perse. Una preghiera \u00e8 ora pronunciata in onore della regina in un servizio domenicale che ricorda anche i parrocchiani che sono morti nell'ultimo anno.\nQuando Roberto mor\u00ec 18 mesi dopo, il suo corpo fu sepolto accanto a Elisabetta che era stata sepolta nel centro dell'abbazia, sotto l'altare maggiore, in una tomba di alabastro decorata con foglie d'oro. I frammenti della tomba rimangono ancora e possono essere visti nel National Museum of Scotland. L'abbazia fu saccheggiata nel 1560 dai calvinisti durante la Riforma scozzese e la tomba fu perduta, tuttavia la bara del re fu riscoperta nel 1819 durante i lavori di costruzione della nuova abbazia e la bara di Elisabetta fu riscoperta nel 1917."}
{"id": "2264395", "revid": "1086846", "url": "https://it.wikipedia.org/wiki?curid=2264395", "title": "Valencia Club de F\u00fatbol 2003-2004", "text": "Questa voce raccoglie le informazioni riguardanti il Valencia Club de F\u00fatbol nelle competizioni ufficiali della stagione 2003-2004."}
{"id": "2264397", "revid": "1363832", "url": "https://it.wikipedia.org/wiki?curid=2264397", "title": "Cucina libanese", "text": "La cucina libanese \u00e8 l'espressione dell'arte culinaria sviluppata in Libano. \u00c8 una cucina che sfrutta ampiamente verdure, frutta, cereali (ad esempio il freekeh e la mujadaara), legumi e nocciole. Ha molte similitudini con la cucina del Medio Oriente, con cui condivide la maggior parte degli ingredienti. Tipico della cucina libanese \u00e8 la \"meze\", che \u00e8 un antipasto formato da diversi assaggi (fino a 50 piattini)."}
{"id": "2264399", "revid": "123441196", "url": "https://it.wikipedia.org/wiki?curid=2264399", "title": "Medaglia Louis Bl\u00e9riot", "text": "La medaglia Louis Bl\u00e9riot, in francese M\u00e9daille Louis Bl\u00e9riot, \u00e8 una onorificenza aeronautica conferita dalla F\u00e9d\u00e9ration A\u00e9ronautique Internationale (FAI), \nla federazione internazionale preposta alla convalida di primati in campo aeronautico.\nL'onorificenza pu\u00f2 essere assegnata fino a tre volte all'anno per il raggiungimento di un nuovo primato di velocit\u00e0, di altitudine e di distanza nella categoria dei velivoli leggeri. Il premio \u00e8 stato istituito dal 1936 in onore del pioniere dell'aviazione francese Louis Bl\u00e9riot."}
{"id": "2264400", "revid": "265329", "url": "https://it.wikipedia.org/wiki?curid=2264400", "title": "Diodato Emilio Ughi", "text": ""}
{"id": "2264407", "revid": "1501558", "url": "https://it.wikipedia.org/wiki?curid=2264407", "title": "Slovensk\u00fd Superpoh\u00e1r", "text": "La Supercoppa di Slovacchia (ufficialmente, in slovacco, \"Slovensk\u00fd Superpoh\u00e1r\") \u00e8 stata una competizione annuale in cui si affrontano in un'unica gara i campioni di Slovacchia in carica con i detentori della Coppa di Slovacchia. Nel caso in cui entrambi i titoli siano stati vinti dalla stessa squadra, il trofeo non viene assegnato.\nNel 1993 il trofeo venne giocato tra lo Slovan Bratislava e la Nazionale slovacca."}
{"id": "2264408", "revid": "729019", "url": "https://it.wikipedia.org/wiki?curid=2264408", "title": "Hingyon", "text": "Hingyon \u00e8 una municipalit\u00e0 di Quinta classe delle Filippine, situata nella Provincia di Ifugao, nella Regione Amministrativa Cordillera.\nHingyon \u00e8 formata da 12 baranggay:"}
{"id": "2264409", "revid": "228587", "url": "https://it.wikipedia.org/wiki?curid=2264409", "title": "Aviva", "text": "Aviva plc \u00e8 una compagnia assicurativa britannica con sede a Londra.\nPresente in 16 paesi, con i suoi circa 33 milioni di clienti \u00e8 la sesta pi\u00f9 grande compagnia assicurativa del mondo ed \u00e8 leader nel Regno Unito nel ramo danni, vita e previdenza. Aviva \u00e8 una multinazionale con importanti mercati in Europa, Asia e Canada.\nLa compagnia \u00e8 quotata sia alla Borsa di Londra (listino primario) che a quella di New York (listino secondario) e fa parte del FTSE 100.\nStoria.\nLa storia di Aviva risale alla creazione di \"Hand in Hand Fire &amp; Life Insurance Society\" a Londra nel 1696.\nIn tempi pi\u00f9 recenti, la nascita di Aviva pu\u00f2 essere fatta risalire a CGNU plc, nata a sua volta nel 2000 dalla fusione di due compagnie assicurative inglesi: Norwich Union e CGU plc. CGU plc era stata creata a sua volta nel 1998, dalla fusione di Commercial Union e General Accident.\nNel luglio del 2006, Aviva aumenta la propria presenza sul mercato statunitense acquisendo AmerUS Group, una compagnia di servizi finanziari fondata nel 1896. A seguito di questa operazione AmerUS Group \u00e8 stato rinominato Aviva USA Corporation.\nNell'aprile del 2002 gli azionisti di CGNU plc decisero di cambiare il nome della compagnia in Aviva plc. La fase di transizione dai precedenti marchi ad Aviva \u00e8 stata graduale. Nel mercato inglese la compagnia ha continuato ad operare con il marchio commerciale di \u201cNorwich Union\u201d fino al giugno del 2009. Il lancio del nuovo brand Aviva nel Regno Unito \u00e8 avvenuto con una campagna pubblicitaria di 9 milioni di sterline. Si tratta di uno degli investimenti pubblicitari pi\u00f9 costosi nel campo assicurativo inglese e che ha visto le partecipazioni di Elle Macpherson, Bruce Willis e Alice Cooper.\nNell'ottobre 2009 la Compagnia ha deciso di aumentare il focus nel settore delle assicurazioni per le imprese attraverso l'utilizzo di broker. Nella campagna pubblicitaria a supporto dell'iniziativa, Paul Whitehouse fu ingaggiato per interpretare la parte di un parrucchiere di successo che gestiva tre diversi saloni. Il payoff della campagna era \"We're in business to keep you in business\u201d.\nNel luglio 2012, Aviva ha annunciato un piano che prevede la vendita o la chiusura di 16 business considerati non-core. Il piano mirava a semplificare le attivit\u00e0 Aviva nel mondo con l'obiettivo di migliorare i ritorni per gli azionisti. Tra le prime operazioni del piano fanno parte la vendita delle operazioni in Corea del Sud e la chiusura dei nuovi business della bulk-buying annuity unit nel Regno Unito.\nNell'agosto 2012, Aviva ha annunciato esuberi fino a 800 posti di lavoro a seguito della riorganizzazione decisa a fronte del perdurare della crisi economica che persiste nella Eurozona.\nNel dicembre 2012 si \u00e8 concluso l'accordo che ha visto la vendita di Aviva Usa Corporation ad Athene Holding per un controvalore di 1.8 miliardi di dollari. Anche questa operazione \u00e8 parte del piano volto a migliorare i risultati per gli azionisti e ridurre il capitale necessario al gruppo per operare.\nIl 13 aprile 2015, Aviva ha completato l'acquisizione di Friends Life Group. Andy Briggs, group chief executive di Friends Life, \u00e8 diventato CEO di Aviva UK Life, mentre Mark Wilson ha mantenuto il suo ruolo di Group CEO di Aviva.\nManagement.\nRichard Harvey: CEO fino al luglio 2007\nAndrew Moss: successore di R. Harvey, era il precedente Group finance director. Ha rassegnato le sue dimissioni l'8 maggio 2012 a seguito della votazione negativa dell'assemblea degli azionisti sulla proposta di incremento della retribuzione di A. Moss del 5%. La votazione negativa \u00e8 stata motivata sulla base dei risultati registrati negli ultimi anni dalla compagnia, non allineati con il mercato.\nJohn McFarlane: in seguito all'uscita del CEO Andrew Moss, McFarlane ha assunto la carica di Presidente Vicario (executive deputy chairman) ed \u00e8 diventato Presidente (executive chairman) il 1\u00ba luglio 2012.\nMark Wilson: ha assunto il ruolo di CEO il 1\u00ba gennaio 2013.\nIl 12 settembre 2014 Aviva ha annunciato la nomina di Sir Adrian Montague come Presidente non esecutivo (non-executive chairman) a seguito del pensionamento di John McFarlane.\nNel marzo 2019 Maurice Tulloch \u00e8 stato nominato CEO; tuttavia, si \u00e8 dimesso nel luglio 2020 per motivi di salute familiare ed \u00e8 stato sostituito da Amanda Blanc, che in precedenza \u00e8 stata direttore non esecutivo indipendente della societ\u00e0. Jason Windsor \u00e8 diventato chief financial officer nel settembre 2019.\nGeorge Culmer \u00e8 subentrato alla presidenza di Sir Adrian Montague il 27 maggio 2020.\nSponsorizzazioni.\nAviva \u00e8 diventata main sponsor di Norwich City Football Club nel maggio 2008.\nNel 2009 ha acquistato i diritti all'utilizzo del nome per il rinnovato stadio Lansdowne Road in Dublino, Irlanda, ora noto come Aviva Stadium.\nNel corso del 2010 Aviva ha sostituito Guinness nella sponsorizzazione della Premiership inglese di rugby. La sponsorizzazione, della durata di quattro anni, \u00e8 valutata 20 milioni di sterline. A luglio 2013 Aviva ha esteso la sponsorizzazione per altri quattro anni.\nAttivit\u00e0.\nAviva si occupa di gestione di risparmi a lungo termine, di fondi e di assicurazioni vita e\ndanni.\nAviva in Italia.\nAviva in Italia opera sia nel ramo danni, che in quello vita e nel 2011 si \u00e8 posizionata al settimo posto nell'annuale classifica dei gruppi assicurativi curata da ANIA.\nHa sede a Milano. Dal 1\u00ba novembre 2012 ha trasferito i propri uffici nel quartiere di Affori in Via Scarsellini 14.\nManagement.\nIgnacio Izquierdo Saugar: Amministratore delegato in carica da ottobre 2017. Dall'ottobre 2019 Carlo Salvatori \u00e8 il presidente.\nAttivit\u00e0.\nAviva offre soluzioni assicurative e finanziarie per la persona, la famiglia e l'impresa attraverso la rete di agenti plurimandatari e broker, consulenti finanziari e accordi di bancassicurazione con gruppi bancari come UniCredit, UBI Banca e Banca Popolare di Bari.\nIn Italia operano oltre 500 dipendenti all'interno delle seguenti societ\u00e0 principali:"}
{"id": "2264412", "revid": "1305772", "url": "https://it.wikipedia.org/wiki?curid=2264412", "title": "Atlantide (disambigua)", "text": "Atlantide \u00e8 un leggendario continente sprofondato nell'Oceano Atlantico"}
{"id": "2264415", "revid": "3831", "url": "https://it.wikipedia.org/wiki?curid=2264415", "title": "Ordine al merito melitense", "text": ""}
{"id": "2264418", "revid": "119756101", "url": "https://it.wikipedia.org/wiki?curid=2264418", "title": "Pedro de Campa\u00f1a", "text": "Biografia.\nPieter Kempeneer nacque a Bruxelles nel 1503, dove trascorse un periodo di apprendistato presso il pittore Bernard Van Orley. A questa prima formazione segu\u00ec quella compiuta attraverso il viaggio in Italia, in centri artistici quali Venezia e Roma, dove ebbe modo di esaminare con cura le opere di Raffaello, di cui, secondo la tradizione, sarebbe stato anche allievo. A Roma, Pieter ebbe modo di conoscere alcuni dei pi\u00f9 grandi esponenti del Manierismo romano, tra i quali, probabilmente Francesco Salviati, Perin del Vaga e Jacopino del Conte.\nNel 1529, in seguito all'incoronazione di Carlo V d'Asburgo, si trasfer\u00ec a Bologna, richiamato per decorare l'arco trionfale sorto per commemorare l'evento. Parecchi anni dopo, nel 1537, probabilmente incoraggiato dal cardinale italiano Domenico Grimani, Pieter abbandonava l'Italia, stabilendosi in Spagna e ponendo la sua sede definitiva a Siviglia. Qui avrebbe contratto il matrimonio, affermandosi con successo in ambito locale e fondando una scuola di pittura coadiuvata da artisti del posto come il sivigliano Louis de Vargas e lo scultore italiano Pietro Torrigiano. Proprio qui, tra i suoi allievi, si sarebbe distinto il noto artista iberico Luis de Morales.\nLa lunga sosta in Spagna, perdurata per quasi trent'anni, segn\u00f2 uno dei momenti pi\u00f9 prolifici dell'artista, arricchito da commissioni prestigiose, perlopi\u00f9 di ambiti religiosi. Lo stesso pittore, perfettamente a suo agio nella regione dell'Andalusia, decise di ispanicizzare il suo nome belga nel pi\u00f9 comune Pedro de Campa\u00f1a. La sua prima grande commissione arriv\u00f2 nel 1547 per la cappella di Luis Fern\u00e1ndez, nel convento di S. Mar\u00eda de Gracia a Siviglia, per il quale Pedro esegu\u00ec la \"Deposizione di Cristo\", attualmente nel Mus\u00e9e Fabre di Montpellier.\nUna seconda tela con questo soggetto venne eseguita l'anno successivo, stavolta per la chiesa di Santa Cruz nella citt\u00e0 spagnola. L'opera, conservata adesso nella Cattedrale, \u00e8 considerata il pi\u00f9 grande capolavoro dell'artista fiammingo. Lo stesso Murillo, si dice, ammirando quest'opera, aveva espresso il desiderio di esservi sepolto ai piedi."}
{"id": "2264419", "revid": "729019", "url": "https://it.wikipedia.org/wiki?curid=2264419", "title": "Hungduan", "text": "Hungduan \u00e8 una municipalit\u00e0 di Quinta classe delle Filippine, situata nella Provincia di Ifugao, nella Regione Amministrativa Cordillera.\nHungduan \u00e8 formata da 9 baranggay:"}
{"id": "2264420", "revid": "51032", "url": "https://it.wikipedia.org/wiki?curid=2264420", "title": "Cyathus", "text": ""}
{"id": "2264432", "revid": "308362", "url": "https://it.wikipedia.org/wiki?curid=2264432", "title": "SIP proxy", "text": ""}
{"id": "2264434", "revid": "74801", "url": "https://it.wikipedia.org/wiki?curid=2264434", "title": "Alberto della Ragione", "text": "Biografia.\nNato a Piano di Sorrento nel 1892 da una famiglia di media borghesia, frequenta l'Istituto Nautico della sua citt\u00e0, conseguendo il diploma di Capitano di lungo corso. Nel 1914, conseguita un anno prima la laurea in ingegneria navale, inizia la sua carriera di insegnante di matematica presso l'Istituto Nautico di Livorno, lavoro che durer\u00e0 ininterrottamente fino al 1927, quando lascia l'insegnamento per la libera professione, ricoprendo importanti incarichi nell'industria navale prevalentemente a Genova, specializzandosi nel recupero di navi affondate. Appassionato d'arte, da sempre ama gli artisti dell'ottocento napoletano; \u00e8 quasi per caso - l'acquisto fortuito all'asta di un Signorini - che comincia l'interesse per l'arte contemporanea. Nel 1931, dopo la visita alla Prima Quadriennale, cede tutta la sua collezione del XIX secolo alla Galleria Milano di Vittorio Barbaroux, ricevendone in cambio un piccolo tesoro: 52 de Pisis, 17 Carr\u00e0, 17 Morandi, 14 Campigli, 47 Sironi. Con la somma ( lire) che gli serviva per acquistare un appartamento, nel 1938, sempre da Barbaroux, compra uno dei cinque Modigliani (l\"Autoritratto\") provenienti dalla Collezione Riccardo Gualino, sfidando il clima politico e culturale ostile all'arte \"giudaica\" (nessuna istituzione pubblica tenta di aggiudicarsi le altre opere). Punta soprattutto sui giovani, su quelli rifiutati dai galleristi perch\u00e9 troppo rischiosi o che la critica ufficiale trascura o attacca per ragioni politiche e culturali con pesanti accuse di ebraismo. Durante tutto il fascismo prosegue sulla strada intrapresa di collezionista e mecenate: non essere iscritto al Fascio non gli impedisce, nel 1941, la vittoria del primo premio alla Mostra delle collezioni d\u2019arte contemporanea di Cortina d'Ampezzo, dove espone la sua raccolta, e il titolo di Benemerito delle Arti.\nGalleria della Spiga.\nNello stesso anno la sede di Milano di \"Bottega di Corrente\", chiusa dal Regime per lo spirito libertario dei suoi artisti, viene da lui rilevata e ribattezzata \"Galleria della Spiga\": una delle gallerie pi\u00f9 all'avanguardia d'Italia. Treccani, Birolli, Guttuso, Cassinari, Morlotti, Migneco, Sassu, Santomaso, Tomea, Valenti, Vedova, e gli scultori Manz\u00f9, Broggini e Fontana, sono gli artisti di \"Corrente\" che si ritrovano poi alla \"Spiga\" nel comune rifiuto dell'arcaismo e del classicismo, ma anche dell'esclusivo intellettualismo delle avanguardie. Il realismo, passato attraverso il filtro dell'espressionismo, \u00e8 lo strumento per esprimere la loro ricerca e i propri dissensi. Le opere di Van Gogh, Ensor, Munch, Kokoschka, Kirchner, \"Guernica\" di Picasso (1937), sono i nuovi modelli, etici prima che estetici, emblematici della tragicit\u00e0 contemporanea. Con questi artisti della Ragione instaura uno stretto rapporto, aiutandoli anche nei momenti di maggiore difficolt\u00e0 economiche, politiche e personali: tutta la famiglia Mafai viene ospitata nella sua casa di Quarto dei Mille perch\u00e9 Antonietta Rapha\u00ebl, moglie di Mario Mafai, rischia l'espulsione a causa delle leggi razziali. Lo stesso fa con Guttuso e con Birolli; protegge poi Santomaso e Vedova e non c'\u00e8 artista che con della Ragione non abbia rapporti di amicizia e di stima.\nLa collezione.\nNel 1969, grazie anche all'intercessione di Carlo Ludovico Ragghianti, oltre duecento opere della sua collezione vengono donate alla citt\u00e0 di Firenze, e rappresentano il primo nucleo del futuro \"Museo Internazionale d'Arte Contemporanea\" (MIAC). Della Ragione giustifica la donazione, \"frutto di una vita di intensa passione\", quale \"attestazione di affetto per Firenze, tremendamente ferita dalla inondazione del 1966, nonch\u00e9 un atto di adesione agli sforzi che si fanno per restituire alla citt\u00e0 il ruolo di viva capitale dell'arte\".\nLa \"Raccolta di arte contemporanea Alberto della Ragione\" ed il relativo catalogo vennero presentati al pubblico nel Salone dei Cinquecento nel maggio 1970. Per l'esposizione venne coinvolta la Cassa di Risparmio di Firenze che sostenne l'operazione e mise a disposizione gli ambienti di Palazzo Bombicci in Piazza della Signoria; qui rimase fino a novembre 2001; fu poi trasferita temporaneamente nel complesso delle Oblate, dove ebbe per\u00f2 scarsa visibilit\u00e0.\nLe opere hanno poi trovato la definitiva sistemazione nel 2014, nel Museo Novecento dove vengono esposte secondo un sistema di turnazione.\nNel 1973, a S. Margherita Ligure, Alberto della Ragione muore all'et\u00e0 di ottantuno anni."}
{"id": "2264448", "revid": "767487", "url": "https://it.wikipedia.org/wiki?curid=2264448", "title": "Kiangan", "text": "Kiangan \u00e8 una municipalit\u00e0 di Quarta classe delle Filippine, situata nella Provincia di Ifugao, nella Regione Amministrativa Cordillera.\nKiangan \u00e8 formata da 14 baranggay:"}
{"id": "2264455", "revid": "76963", "url": "https://it.wikipedia.org/wiki?curid=2264455", "title": "Diego Fern\u00e1ndez", "text": "Biografia.\nNato a Palencia, fu educato dalla chiesa, ma attorno al 1545 si imbarc\u00f2 per il Per\u00f9, dove si arruol\u00f2 nell'esercito guidato da Alonzo de Alvarado. Andr\u00e9s Hurtado de Mendoza, che sarebbe diventato vicer\u00e9 del Per\u00f9 nel 1555, confer\u00ec a Fernandez il titolo di storico del Per\u00f9. Grazie a questa nomina scrisse una narrazione dell'insurrezione di Francisco Hern\u00e1ndez Gir\u00f3n, della rivolta di Gonzalo Pizarro e dell'amministrazione di Pedro de la Gasca. L'opera, intitolata \"Primera y segunda parte de la Historia del Piru\", fu pubblicata a Siviglia nel 1571, e fu dedicata a re Filippo II di Spagna. \u00c8 scritta con uno stile semplice. Fornisce numerosi dettagli e, avendo accesso alla corrispondenza ed ai documenti ufficiali dei capi spagnoli, si tratta della pi\u00f9 completa raccolta di fonti sugli eventi che descrive.\nUna recensione dell'opera si trova negli scritti di William H. Prescott, \"History of the Conquest of Peru\" (Londra, 1902)."}
{"id": "2264457", "revid": "287204", "url": "https://it.wikipedia.org/wiki?curid=2264457", "title": "Diego Fernandez", "text": ""}
{"id": "2264458", "revid": "1428919", "url": "https://it.wikipedia.org/wiki?curid=2264458", "title": "Torey Hayden", "text": "Tra gli argomenti trattati nei suoi libri ci sono l'autismo, la sindrome di Tourette, abusi sessuali, la sindrome alcolica fetale e il mutismo elettivo (che adesso viene chiamato mutismo selettivo), in cui \u00e8 specializzata.\nPoco dopo aver scritto il suo libro pi\u00f9 celebre, \"Una bambina\", Hayden si \u00e8 trasferita in Galles nel 1980 e ha sposato uno scozzese due anni dopo. Nel 1985, \u00e8 nata la loro figlia Sheena. Attualmente \u00e8 divorziata."}
{"id": "2264459", "revid": "123093601", "url": "https://it.wikipedia.org/wiki?curid=2264459", "title": "Astronomia dell'ultravioletto", "text": "La locuzione astronomia dell'ultravioletto si riferisce generalmente alle osservazioni condotte alle lunghezze d'onda dello spettro elettromagnetico comprese tra : gli ultravioletti. Poich\u00e9 la radiazione a tali lunghezze d'onda viene assorbita quasi completamente dallo strato di ozono dell'atmosfera terrestre, l'osservazione negli ultravioletti viene eseguita o dall'atmosfera superiore o dallo spazio esterno, tramite l'uso di telescopi orbitanti attorno al nostro pianeta.\nLe osservazioni negli ultravioletti consentono di determinare composizione chimica, densit\u00e0 e temperature del mezzo interstellare e delle giovani stelle, molto calde; inoltre d\u00e0 informazioni essenziali in merito all'evoluzione delle galassie.\nL'universo osservato nell'ultravioletto \u00e8 abbastanza differente da quello familiarmente osservato nel visibile.\nGran parte delle stelle sono in realt\u00e0 degli oggetti relativamente freddi, che emettono gran parte della propria radiazione elettromagnetica nel visibile. La radiazione ultravioletta \u00e8 invece tipica di oggetti molto pi\u00f9 caldi, tipicamente nelle fasi iniziali e terminali della loro evoluzione.\nI principali telescopi negli UV sono stati sino ad ora il Telescopio spaziale Hubble ed il FUSE, anche se sono stati lanciati altri strumenti per l'osservazione UV tramite razzi sonda e lo Space Shuttle.\nStoria.\nLa prima osservazione spaziale nell'ultravioletto venne effettuata nel 1946 mediante un razzo sonda ed ebbe come obiettivo il Sole. Nel 1955 fu scoperta la prima sorgente ultravioletta extrasolare nella costellazione della Vela. Negli anni sessanta fu sviluppata la spettroscopia ultravioletta, mediante l'uso prima di particolari emulsioni fotografiche e poi di speciali camere a vuoto; con la spettroscopia da terra non erano per\u00f2 rilevabili gli ultravioletti di lunghezza d'onda inferiore ai 300 nm. L'astronomia ultravioletta fece un salto di qualit\u00e0 a partire dal 1968 con il lancio del satellite OAO-2."}
{"id": "2264462", "revid": "121837", "url": "https://it.wikipedia.org/wiki?curid=2264462", "title": "Astronomia ultravioletta", "text": ""}
{"id": "2264465", "revid": "767487", "url": "https://it.wikipedia.org/wiki?curid=2264465", "title": "Lagawe", "text": "Lagawe \u00e8 una municipalit\u00e0 di Quarta classe delle Filippine, capoluogo della Provincia di Ifugao, nella Regione Amministrativa Cordillera.\nLagawe \u00e8 formata da 20 baranggay:"}
{"id": "2264468", "revid": "6923", "url": "https://it.wikipedia.org/wiki?curid=2264468", "title": "ButanGas", "text": "La ButanGas \u00e8 una societ\u00e0 per azioni, fra le prime ad operarare in Italia la commercializzazione del gas GPL. \u00c8 un'azienda della Veroniki Holding SpA, che vanta la presenza in molti paesi d'Europa ed in alcuni paesi dell'Africa.\nStoria.\nLa societ\u00e0 venne costituita nel 1948 da Giuseppe Costantino Dragan di origine rumena. La sua intuizione, che il GPL sarebbe stato il nuovo combustibile domestico del futuro, gli consent\u00ec di ottenere un veloce sviluppo della sua impresa nel corso del boom che si verific\u00f2 nel secondo dopoguerra.\nIl primo nucleo dell'azienda fu un deposito realizzato a Sesto San Giovanni, dal quale inizi\u00f2 la vendita di gas liquido in bombole imbottigliato direttamente in Italia, mentre fino ad allora esso veniva importato gi\u00e0 imbottigliato direttamente dall'estero. Questo consent\u00ec di portare questo combustibile al di fuori delle grandi citt\u00e0 dove non esisteva una rete di distribuzione del gas.\nLa possibilit\u00e0 di fornire una massa di utenti non raggiunti da reti di distribuzione, fece esplodere questo mercato in concomitanza con lo sviluppo dell'economia italiana dopo le distruzioni della guerra.\nBen presto vennero costruiti stabilimenti in altri paesi d'Europa ed in particolare in Albania, Austria, Bulgaria, Germania, Grecia, Spagna, Francia, Polonia, Serbia e Romania, e in Marocco e Sudafrica.\nDi pari passo continu\u00f2 lo sviluppo dell'attivit\u00e0 su tutto il territorio italiano con la costruzione di un grande deposito costiero nel napoletano, divenuto oggi uno dei pi\u00f9 grandi dell'intero bacino del Mediterraneo.\nAgli inizi degli anni settanta, a seguito dello sviluppo di ville unifamiliari nelle periferie delle grandi citt\u00e0, non ancora servite da reti di distribuzione del gas, introdusse in Italia i \"piccoli serbatoi\" che consentirono di fornire quantit\u00e0 pi\u00f9 elevate che una singola bombola, atte a soddisfare le aumentate esigenze di consumo legate anche al riscaldamento oltre che all'uso iniziale di sola preparazione dei cibi.\nOggi la ButanGas \u00e8 presente in Italia con una rete di 15 filiali che riforniscono clienti sull'intero territorio nazionale, e anche con alcune stazioni di servizio che erogano GPL e carburanti."}
{"id": "2264470", "revid": "400694", "url": "https://it.wikipedia.org/wiki?curid=2264470", "title": "Akio \u014ctsuka", "text": "Biografia.\nNato nell'area Metropolitana di Tokyo affiliato alla Mausu Promotion. \u00c8 sposato con la doppiatrice Y\u014dko S\u014dmi dall'11 febbraio 2005. Anche suo padre, Chikao \u014ctsuka, era un doppiatore.\n\u00c8 famoso per aver doppiato personaggi come Black Jack (\"Black Jack\"), il Capitano Nemo (\"Nadia - Il mistero della pietra azzurra\"), Solid Snake e Big Boss (\"Metal Gear Solid\"), Shunsui Kyoraku (\"Bleach\"), Tenente Garuru (\"Keroro\"), Gwendal von Voltaire (\"Kyo Kara Maoh!\"), Bato (\"Ghost in the Shell\"), Marshall D. Teach (\"One Piece\"), Anavel Gato (\"\").\nDal 2021 \u00e8 la nuova voce di Daisuke Jigen, in sostituzione di Kiyoshi Kobayashi."}
{"id": "2264472", "revid": "72396", "url": "https://it.wikipedia.org/wiki?curid=2264472", "title": "Club Med", "text": ""}
{"id": "2264474", "revid": "1501558", "url": "https://it.wikipedia.org/wiki?curid=2264474", "title": "Supercoppa d'Islanda", "text": "La Supercoppa d'Islanda, in islandese \"Meistarakeppni karla\", \u00e8 la competizione annuale in cui si affrontano in un'unica gara i campioni d'Islanda in carica con i detentori della Coppa d'Islanda.\nStoria.\nLa supercoppa islandese \u00e8 stata fondata nel 1968 e vede affrontarsi la squadra vincitrice del campionato e quella vincitrice della coppa nazionale. Nelle prime due edizioni i due club dovevano sfidarsi in quattro partite, dove il complessivo delle vittorie e delle reti fatte decidevano il vincitore. Dall'edizione del 1971 e a quella del 1979 la supercoppa ha incluso tre squadre (tutte quelle che rappresentavano l'Islanda nella Coppa dei Campioni o nella Coppa UEFA) che giocavano un doppio \"round robin\".\nAlbo d'oro.\nIn questa lista non vengono considerate le edizioni che vanno dal 1971 al 1979."}
{"id": "2264477", "revid": "767487", "url": "https://it.wikipedia.org/wiki?curid=2264477", "title": "Lamut", "text": "Lamut \u00e8 una municipalit\u00e0 di Quarta classe delle Filippine, situata nella Provincia di Ifugao, nella Regione Amministrativa Cordillera.\nLamut \u00e8 formata da 18 baranggay:"}
{"id": "2264489", "revid": "2198718", "url": "https://it.wikipedia.org/wiki?curid=2264489", "title": "Lamer", "text": "Un lamer \u00e8 un aspirante cracker, presumibilmente con conoscenze informatiche limitate e basilari. Di solito, lo scopo dei lamer \u00e8 provocare danni a un computer o un sistema protetto solo per divertimento. I lamer non hanno conoscenze informatiche molto profonde e arrivano ai loro scopi usando programmi fatti da altri e seguendo guide che circolano per il web.\nStoria.\nIl termine sembra avere origini nell'ambiente del Commodore 64 durante la met\u00e0 degli anni ottanta. Divenne popolare tra i cracker Amiga e fu utilizzato anche dal \"Lamer Exterminator\", un famoso virus per Amiga, che gradualmente danneggiava con dei settori non validi i floppy-disk non protetti da scrittura. I settori corrotti, se letti, apparivano sovrascritti con la ripetizione della stringa \"LAMER!\". Il termine venne poi citato e descritto nel celebre manifesto hacker jargon file.\nFamose sono state le diatribe tra i gruppi di cracker Paranoimia e Quartex, nell'ambito Amiga, che si accusavano reciprocamente con tale termine nelle boot-intro dei programmi e giochi da loro diffusi.\nCon la diffusione dei canali di chat, dei forum e dei sistemi di \"instant messaging\", il termine \"lamer\" \u00e8 divenuto di uso piuttosto ricorrente.\nCaratteristiche.\nI \"lamer\" sono considerati per lo pi\u00f9 alla stregua di ragazzini che, a puro scopo di vandalismo, cercano di provocare danno. In alcuni casi, ci\u00f2 pu\u00f2 avvenire attraverso l'invio di trojan (virus) ad altri utenti al fine di avere accesso ai loro sistemi, per poi eventualmente danneggiare o distruggere informazioni. Altre volte, invece, attraverso l'utilizzo di piccoli programmi, reperiti nel web, che permettono loro di attuare attacchi ai siti Internet, allo scopo di danneggiarli o sfregiarli.\nIl lamer si differenzia dall'hacker e dal newbie perch\u00e9 il suo scopo non \u00e8 esplorare, imparare e migliorare, ma creare danni per appagamento personale. I lamer vengono tradizionalmente disprezzati dagli hacker perch\u00e9 sono ritenuti, almeno in parte, responsabili della connotazione negativa del termine \"hacker\", che viene tutt'oggi associato alla criminalit\u00e0 informatica e alla diffusione di malware da parte dei media.\nSignificato ed utilizzo del termine.\nIl termine inglese \"lame\", usato spesso in senso dispregiativo, significa letteralmente \"zoppo\" ma si potrebbe rendere in italiano come \"imbranato\" o \"rozzo\".\nIl termine viene utilizzato oggi per indicare anche utenti che utilizzano gli strumenti in maniera anomala.Nella categoria rientrano anche i soggetti che fanno utilizzo meccanico di conoscenze informatiche, in ambienti in cui tali competenze sono mediamente limitate, per realizzare effetti che possano stupire una parte degli altri utenti, senza conoscerne le dinamiche sostanziali. Tra tali effetti si annoverano, ad esempio, la colorazione dei nickname o l'impiego di caratteri non stampabili o ancora l'utilizzo di software al fine di disturbare la normale attivit\u00e0 degli altri utenti. Va quindi distinto dal troll perch\u00e9 cerca di turbare la comunit\u00e0 pi\u00f9 tramite azioni scorrette che con discorsi provocatori.\nSi usa tale termine anche per definire l'operato di un utente che si vanta del lavoro, o scoperta, o comunque operato altrui cui spetterebbe il vero merito, di solito, senza citare o ringraziare volutamente la vera fonte.\nVideogiochi multiplayer.\nNei giochi multiplayer il termine \"lamer\" \u00e8 utilizzato per indicare una persona che disturba nei luoghi di ritrovo (come i forum) e abusa dei suoi poteri da moderatore, per sottolineare la presunta incapacit\u00e0 o inesperienza di un altro utente. Viene inoltre affibbiato il soprannome \"lamer\" anche a coloro i quali tendono a sfruttare bug o exploit dei videogiochi, soprattutto in quelli multiplayer online, per barare e ottenere una vittoria in modo scorretto. In alcuni giochi poco protetti e poco conosciuti il \"lamer\" crea un iniettore nella directory del client da cui potr\u00e0 inserire i \"cheat\", per poi vantarsene.\nDemoscene.\nNella demoscene viene definito \"lamer\" un individuo che non sta alle regole del \"gioco\" (che sia competizione o altro) e cerca di farsi notare in questa scena realizzando demo con contenuti o codice sorgente preso da altre produzioni spacciandole per proprie. Quindi un \"lamer\" \u00e8 chi \u00e8 considerato un individuo presuntuoso che crede di saperne molto sui computer quando in realt\u00e0, il pi\u00f9 delle volte, ha solo delle scarse nozioni di informatica base. Quando la scena era molto pi\u00f9 \"underground\", ossia conosciuta da pochi, prima della fine degli anni '80, veniva considerato \"lamer\" l'individuo che non riusciva a tenere il passo della massa di sceners pi\u00f9 abili. Adesso, invece, si etichetta questo individuo come newbie, ossia come \"novizio\", che non ha di per s\u00e9 una connotazione negativa."}
{"id": "2264492", "revid": "643494", "url": "https://it.wikipedia.org/wiki?curid=2264492", "title": "Rodney Harvey", "text": "Biografia.\nNato a Filadelfia, Pennsylvania, viene scoperto a New York da Paul Morrissey. Inizia la sua carriera come modello per Calvin Klein per poi esordire come attore nel 1985 nel film \"Servizio... a domicilio\", a cui seguono i film \"Sangue misto\" e \"Dentro la grande mela\".\nNel 1990 \u00e8 co-protagonista al fianco di Tahnee Welch de \"La bocca\" di Luca Verdone, successivamente lavora in alcuni episodi della serie televisiva \"The Outsiders\" e appare nell'episodio pilota de \"I segreti di Twin Peaks\" di David Lynch. Nel 1991 recita nel film di Gus Van Sant \"Belli e dannati\" e in \"Guncrazy\" di Tamra Davis, nel quale recita al fianco di Drew Barrymore con la quale rimane legato sentimentalmente per qualche tempo.\nRodney muore a soli 30 anni l'11 aprile 1998 per un'overdose di cocaina ed eroina, il suo corpo senza vita viene trovato nella stanza 222 del Barbizon Hotel di Los Angeles."}
{"id": "2264493", "revid": "1305772", "url": "https://it.wikipedia.org/wiki?curid=2264493", "title": "Between Seventeen and Twenty", "text": "Between Seventeen And Twenty \u00e8 un brano composto dall'artista britannico Elton John, di Davey Johnstone e di Caleb Quaye; il testo \u00e8 di Bernie Taupin.\nIl testo e la melodia.\nInterpretata da Elton, la canzone \u00e8 l'undicesimo brano dell'album \"Blue Moves\" (1976), molto notato dalla critica. Nella melodia viene riservato un ruolo di rilievo alle chitarre, oltre che ai cori di sottofondo; viene messa evidenza la nuova formazione della Elton John Band, composta da Davey Johnstone (chitarra), Ray Cooper (percussioni), Caleb Quaye (chitarra), Roger Pope (batteria), James Newton Howard (tastiere) e Kenny Passarelli (basso). Proprio quest'ultimo si rivela essere, con ogni probabilit\u00e0, il protagonista del pezzo. Infatti, il testo si riferisce alla moglie di Bernie, Maxine Feibelman (a lei \u00e8 dedicata la famosa \"Tiny Dancer\"), dalla quale Taupin aveva recentemente divorziato. \nFeibelman aveva quindi stretto una relazione con Passarelli, all'epoca amico intimo del paroliere. Il titolo (letteralmente \"Tra i diciassette e i vent'anni\") si riferisce alla differenza di et\u00e0 che intercorreva tra Bernie (20) e Maxine (17) all'epoca del loro primo incontro. \nTuttavia, altre voci sostengono che il brano si riferisca in realt\u00e0 ad Elton, giacch\u00e9 la futura rockstar aveva vent'anni quando incontr\u00f2 per la prima volta il diciassettenne Taupin.\nDopo la pubblicazione dell'LP e di questo brano, per un certo periodo di tempo Elton e Bernie cessarono di collaborare."}
{"id": "2264496", "revid": "118018606", "url": "https://it.wikipedia.org/wiki?curid=2264496", "title": "Ai confini della notte", "text": "Ai confini della notte (\"The Edge of Night\", chiamata familiarmente \"EON\") \u00e8 una soap opera statunitense prodotta dalla Procter &amp; Gamble e andata in onda sulla CBS dal 2 aprile 1956 al 28 novembre 1975 e sulla ABC dal 1\u00ba dicembre 1975 al 28 dicembre 1984. In Italia, la soap \u00e8 arrivata su Rete 4 il 16 settembre 1985, che l'ha trasmessa ininterrottamente fino al 2 agosto 1986. Il 15 settembre 1986 la soap \u00e8 approdata sulle tv locali, dove \u00e8 stata programmata fino al 5 marzo 1988.\nCaratteristiche.\n\"Ai confini della notte\" inizia il 2 aprile 1956, in concomitanza con \"Cos\u00ec gira il mondo\" e con quest'ultimo condivide il primato di prima soap composta di episodi della durata di 30 minuti (contro gli abituali 15 dell'epoca). Tutti e due i serial erano trasmessi dalla CBS e prodotti dalla Procter &amp; Gamble.\nLa soap fu inizialmente concepita come una versione quotidiana delle avventure di Perry Mason, allora molto popolare in libreria e alla radio. Il creatore di Perry Mason, Erle Stanley Gardner, era stato incaricato di creare e scrivere lo show, ma un improvviso disaccordo con la CBS fece saltare tutto. La rete televisiva, infatti, pretendeva che Perry Mason avesse una relazione d'amore, idea non gradita a Gardner. Cos\u00ec, lo scrittore diede forfait e prefer\u00ec scrivere le avventure di Perry Mason per una serie televisiva serale che and\u00f2 in onda a partire dal 1957.\nScartata l'idea di usare Perry Mason come protagonista, la sceneggiatura fu comunque affidata proprio a uno degli autori del Perry Mason radiofonico, Irving Vendig. Cos\u00ec nacque \"Ai confini della notte\". A differenza di \"Perry Mason\", ambientato nella California del Sud, la soap fu ambientata in una localit\u00e0 fittizia del Midwest (lo Stato non fu mai specificato), Monticello, cittadina che probabilmente ricalcava la citt\u00e0 di Cincinnati, dove aveva sede la Procter &amp; Gamble, il cui skyline fu usato come logo nella serie fino al 1980. Lo skyline di Cincinnati fu sostituito quindi con quello di Los Angeles e, negli ultimi anni, lo show perse - nel titolo originale - anche l'articolo \"The\".\n\"Ai confini della notte\" fu una soap abbastanza unica nel suo genere. Le storie principali erano infatti strettamente legate pi\u00f9 al mondo del crimine ed alla lotta ad esso piuttosto che al romanticismo ed alla vita privata dei personaggi. Cos\u00ec venivano messe in scena quotidianamente le relazioni e i rapporti tra polizia, avvocati e medici di Monticello con gangster, spacciatori, ricattatori, spie internazionali, politici corrotti, psicopatici e assassini, senza per\u00f2 dimenticare argomenti tipici di una soap opera come il matrimonio, il divorzio e le battaglie per la custodia dei figli, amori osteggiati dalle famiglie, triangoli amorosi. La \"particolarit\u00e0\" di questa soap fu riconosciuta nel 1980 quando, nel suo 25\u00ba anniversario, fu insignita di uno speciale Edgar Award da parte dell'associazione Mystery Writers of America. Da sottolineare, anche, che i personaggi maschili di \"Ai confini della notte\" erano pi\u00f9 forti e credibili dei personaggi maschili delle altre soap e che la sceneggiatura era sempre ben bilanciata tra humor e crimine, proprio per cercare di stemperare la tensione creata dalle misteriose storie che man mano si snodavano sullo schermo.\nInfine, mentre le altre soap si concentravano sulle storie di famiglie allargate o di grandi ospedali con il rischio di dare una visione frammentata della vita di provincia, \"Ai confini della notte\" fu probabilmente l'unica soap opera a riuscire a fotografare le dinamiche globali di una cittadina come Monticello - testimone di lunghe amicizie, interminabili faide familiari, avvocati e poliziotti corrotti dalla mafia - tanto che pu\u00f2 essere considerata un vero e proprio personaggio, come qualunque altro essere umano che sia passato nella serie.\nTrama.\nLo show \u00e8 incentrato sul personaggio di Mike Karr, la cui figura subisce un'evoluzione durante tutta la soap. \u00c8 dapprima poliziotto, poi - laureatosi in giurisprudenza - lavora nell'ufficio del Procuratore Distrettuale di Monticello, dove si fa le ossa come avvocato difensore per molti anni, fino poi a diventare lui stesso il Procuratore della citt\u00e0. All'inizio della soap l'uomo ha una relazione con Sara Lane, relazione basata sulla falsariga del rapporto tra Perry Mason e Della Street. Nel rapporto Karr-Lane per\u00f2 ha un grande peso la famiglia di Sara, in quanto implicata nel crimine organizzato (soprattutto a causa di suo fratello e di suo zio Harry). Nonostante ci\u00f2, i due si sposano ma la loro felicit\u00e0 \u00e8 di breve durata: Sara viene investita e rimane uccisa nel tentativo di salvare la vita a sua figlia Laurie Ann, che sar\u00e0 adolescente negli anni sessanta e giovane moglie e madre negli anni settanta.\nAltri personaggi importanti della soap sono la seconda moglie di Mike, Nancy Pollock, giornalista e per questo di grande aiuto nella risoluzione di molti casi; il capo della Polizia, Bill Marceau, il migliore amico di Mike e con il quale ci sar\u00e0 sempre un reciproco rispetto, cosa rara fra un avvocato difensore e un capo della Polizia (ma che qui \u00e8 forse dovuto al fatto che Mike stesso \u00e8 stato poliziotto); Martha, segretaria e poi moglie di Marceau; un altro avvocato, amico di Mike, Adam Drake; una sua cliente e poi sua moglie, Nicole Travis, famoso personaggio televisivo e infine la ricca Geraldine Whitney, protagonista di uno dei misteri pi\u00f9 memorabili della storia della soap (cade \"accidentalmente\" dalla scale e rimane in coma per molti mesi).\nIl personaggio di Nicole ha una storia molto interessante. \u00c8 dapprima vittima di due donne che la vogliono vedere morta, poi si innamora e si sposa con Adam Drake, che presto scompare e viene creduto morto durante un incidente in mare. Ma l'uomo ricompare improvvisamente, anche se per poco (sar\u00e0 ucciso durante uno dei momenti pi\u00f9 sconvolgenti della soap). A questo punto, avviene un cambiamento all'interno dello show: l'attrice originale di Nicole viene sostituita e - caso unico per questo tipo di format televisivo - la sua sostituta risulter\u00e0 evidentemente pi\u00f9 giovane. Cos\u00ec, il personaggio verr\u00e0 messo in relazione con il giovane dottor Miles Cavanaugh, fino a quando la donna verr\u00e0 uccisa (la sua cipria per il viso sar\u00e0 misteriosamente avvelenata).\nAltra importante relazione \u00e8 stata quella tra Nancy e la sua giovane sorella Cookie, dapprima sposata a Malcolm Thomas e in seguito a Ron Christopher, i cui traffici con vari usurai avrebbero influenzato i rapporti tra Mike e Louise e Philip Capice. Nelle puntate degli anni sessanta, la figlia dei Karr, Laurie Ann, oramai adolescente, diventa un personaggio chiave della soap. La sua relazione con Jonah Lockwood, un sociopatico, gli costa quasi la vita, e ben presto questi si rivela essere l'alter ego di Keith Whitney, rampollo della ricca famiglia Whitney, nemesi dei Karr e dei Marceau. Storie di un certo rilievo che hanno caratterizzato gli ultimi anni della soap sono un incidente ferroviario, durante il quale un prigioniero, Draper Scott, ingiustamente condannato per omicidio, riesce a fuggire alla maniera del Richard Kimble de \"Il fuggiasco\" e - a met\u00e0 degli anni settanta - il cambio improvviso di personalit\u00e0 di Serena Faraday, cugina di Adam e gi\u00e0 mentalmente instabile, dopo avere indossato una parrucca nera a ricci.\nStoria.\nA differenza di tanti altri serial del genere che solitamente aumentano di audience nel corso degli anni, \"Ai confini della notte\" fu un successo istantaneo, raggiungendo subito circa 9 milioni di spettatori gi\u00e0 nel primo anno di programmazione, in parte perch\u00e9 il pubblico percep\u00ec la soap come un Perry Mason quotidiano, cos\u00ec come volevano i produttori. Durante gli anni sessanta lo show continu\u00f2 a prosperare, tanto da essere costantemente tra le prime 6 soap opera nella classifica Nielsen (seconda soap opera pi\u00f9 seguita negli USA nelle stagioni 1966-67, 1969-70, 1970-71 e 1971-72).\nGrazie alle trame legate al crimine, nonch\u00e9 al suo orario (16.30/15.30), il pubblico di \"Ai confini della notte\" era composto prevalentemente da uomini, cosa che distinse \"Ai confini della notte\" da tutte le altre soap opera, il cui pubblico destinatario e fruitore fino ad allora era sempre stato solo ed esclusivamente quello femminile.\nQuando nella stagione televisiva 1972-73 lo show fu spostato alle 14.30/13.30, su volere della Procter &amp; Gamble, esso perse la solida seconda posizione mantenuta fino a quel momento e scese inesorabilmente a met\u00e0 classifica. La ragione di tale \"defaillance\" fu probabilmente dovuta al fatto che molti uomini erano impossibilitati a guardare la soap in quell'orario, teen-ager compresi.\nNel 1975, la CBS decise di allargare le puntate di una delle sue soap portandole a 60 minuti, in risposta al raddoppio della durata delle puntate di \"Destini\" e de \"Il tempo della nostra vita\", deciso dalla NBC. La scelta cadde su \"Cos\u00ec gira il mondo\", soap di punta della rete, nonch\u00e9 diretta rivale de \"Il tempo della nostra vita\". L'espansione di \"Cos\u00ec gira il mondo\" aggrav\u00f2 ulteriormente la delicata situazione di \"Ai confini della notte\", in quanto le varie stazioni affiliate alla CBS lungo tutta l'America non avevano intenzione di lasciare ulteriore spazio ai programmi nazionali. La CBS fu quindi costretta a cancellare un altro programma. La scelta cadde proprio su \"Ai confini della notte\", che ormai risultava essere costantemente il programma pomeridiano meno seguito dal pubblico, tanto da essere battuto - talvolta - anche da un'altra soap poco seguita come \"The Doctors\". Fortunatamente, la ABC - che aveva appena cancellato alcuni programmi pomeridiani - aveva uno spazio libero da dedicare ad un'altra soap. Fu cos\u00ec che nel dicembre del 1975 \"Ai confini della notte\" fu spostata sulla ABC.\nNonostante la soap non riusc\u00ec mai a recuperare gli spettatori persi nel corso degli anni, essa fu in grado, agli inizi degli anni ottanta, di risalire la china ed a stabilizzarsi all'undicesima posizione della classifica Nielsen. Ben presto, per\u00f2, molte TV affiliate alla ABC cominciarono a sostituire la soap con programmi locali o in syndication con la conseguente perdita di solidit\u00e0 numerica (in spettatori e nel gradimento) da parte del serial. La Procter &amp; Gamble cerc\u00f2 in tutti i modi di tenere in vita lo show, anche sostituendo il capo-sceneggiatore Henry Slesar con Lee Sheldon, il quale prov\u00f2 a dare nuova linfa alle trame della soap ma inutilmente.\nAlla fine del 1984, \"Ai confini della notte\" copriva solo il 62% del territorio nazionale e da l\u00ec a poco la percentuale sarebbe scesa ulteriormente, dato che altre stazioni televisive affiliate al colosso nazionale avevano deciso di cancellare la soap dalla loro programmazione. A quel punto, nonostante la buona volont\u00e0 della ABC nel riservare un nuovo orario allo show, la Procter &amp; Gamble si vide costretta a interrompere la produzione della soap, che si concluse il 28 dicembre 1984 con la puntata numero 7420."}
{"id": "2264498", "revid": "729019", "url": "https://it.wikipedia.org/wiki?curid=2264498", "title": "Mayoyao", "text": "Mayoyao \u00e8 una municipalit\u00e0 di Quarta classe delle Filippine, situata nella Provincia di Ifugao, nella Regione Amministrativa Cordillera.\nMayoyao \u00e8 formata da 27 baranggay:"}
{"id": "2264499", "revid": "767487", "url": "https://it.wikipedia.org/wiki?curid=2264499", "title": "The Patriot (film 1998)", "text": "The Patriot \u00e8 un film del 1998 diretto da Dean Semler, tratto dal romanzo di William Heine \"The Last Canadian\", con protagonista Steven Seagal.\nTrama.\nNella cittadina di Ennis, nel Montana, \u00e8 scoppiata un'epidemia causata da un virus di cui non si riesce a trovare l'antidoto. A fronteggiarsi ci sono il dott. Wesley McLaren, che vive con la figlia Holly di otto anni (la madre \u00e8 morta), e Floyd Chisolm, un duro a capo della milizia locale, che addossa al governo la responsabilit\u00e0 del virus.\nLa milizia locale libera un potente virus creato dai militari, convinta di avere l'antidoto, che si rivela inefficace. La popolazione inizia a morire sotto l'effetto del virus. Wesley, in un laboratorio segreto, per caso scopre che l'antidoto al virus \u00e8 presente nei fiori rossi di una pianta conosciuta dagli indiani.\nMa i miliziani di Floyd rapiscono Wesley e la figlia. Dopo uno scontro Wesley uccide Floyd e riesce a liberarsi e a salvare la popolazione di Ennis facendo distribuire dai militari l'antidoto."}
{"id": "2264507", "revid": "115568629", "url": "https://it.wikipedia.org/wiki?curid=2264507", "title": "Geografia politica", "text": "La geografia politica \u00e8 l'ambito disciplinare della geografia umana che si occupa di studiare i differenti esiti, nei diversi luoghi, dei processi politici e di potere, cos\u00ec come i modi in cui quegli stessi processi sono condizionati dai contesti spaziali. Ai fini dell'analisi, la geografia politica adotta convenzionalmente una struttura analitica su tre livelli, che vede al centro lo Stato e la politica, con al di sopra lo studio delle relazioni internazionali al mondo che attengono alla geopolitica; al di sotto vi \u00e8 invece lo studio delle localit\u00e0.\nRispetto a questi tre livelli, la sub-disciplina della geografia politica pu\u00f2 essere sinteticamente definita come lo studio delle interrelazioni tra la popolazione, lo Stato e il territorio. La geografia politica, con il passare degli anni, tende a specializzarsi sempre di pi\u00f9: ad esempio esistono la geografia urbana, quella delle popolazioni e quella dei commerci. La geografia politica non deve essere confusa con la geopolitica."}
{"id": "2264508", "revid": "767487", "url": "https://it.wikipedia.org/wiki?curid=2264508", "title": "Tinoc", "text": "Tinoc \u00e8 una municipalit\u00e0 di Quinta classe delle Filippine, situata nella Provincia di Ifugao, nella Regione Amministrativa Cordillera.\nTinoc \u00e8 formata da 12 baranggay:"}
{"id": "2264515", "revid": "1543377", "url": "https://it.wikipedia.org/wiki?curid=2264515", "title": "Municipalit\u00e0 locale di Ingwe", "text": "La municipalit\u00e0 locale di Ingwe (in inglese Ingwe Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Harry Gwala, nella provincia di KwaZulu-Natal. In base al censimento del 2001 la sua popolazione era di 107.556 abitanti.\n\u00c8 stata soppressa nel 2016, quando si \u00e8 fusa con la municipalit\u00e0 locale di Kwa-Sani per costituire la municipalit\u00e0 locale di Dr Nkosazana Dlamini-Zuma.\nLa sede amministrativa e legislativa era la citt\u00e0 di Creighton e il suo territorio si estendeva su una superficie di ed era suddiviso in 10 circoscrizioni elettorali (\"wards\"). Il suo codice di distretto era KZN431.\nGeografia fisica.\nConfini.\nLa municipalit\u00e0 locale di Ingwe confinava a nord con quella di Impendle (Umgungundlovu), a est con quella di Richmond (Umgungundlovu), a sud con quelle di Ubuhlebezwe e Umzimkhulu e a ovest con quella di Kwa-Sani."}
{"id": "2264520", "revid": "22532841", "url": "https://it.wikipedia.org/wiki?curid=2264520", "title": "Politica internazionale", "text": ""}
{"id": "2264529", "revid": "2221056", "url": "https://it.wikipedia.org/wiki?curid=2264529", "title": "Municipalit\u00e0 locale di Ubuhlebezwe", "text": "La municipalit\u00e0 locale di Ubuhlebezwe (in inglese Ubuhlebezwe Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Harry Gwala, nella provincia di KwaZulu-Natal. In base al censimento del 2011 la sua popolazione \u00e8 di 101.691 abitanti.\nLa sede amministrativa e legislativa \u00e8 la citt\u00e0 di Ixopo e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 KZN434.\nGeografia fisica.\nConfini.\nLa municipalit\u00e0 locale di Ubuhlebezwe confina a nord con quella di Ingwe, a nord e a est con quella di Richmond (Umgungundlovu), a est con quella di Vulamehlo (Ugu, a sud con quella di Umzumbe (Ugu) e a ovest con quella di Umzimkhulu."}
{"id": "2264530", "revid": "287204", "url": "https://it.wikipedia.org/wiki?curid=2264530", "title": "Halpern Leivick", "text": "Nato nell'odierna Bielorussia ricevette la tradizionale educazione ebraica e divenne istruttore privato e scrivano.\nSeguace del movimento socialista ebraico fu arrestato pi\u00f9 volte prima di finire deportato in Siberia. Riusc\u00ec ad evadere dai lavori forzati e fuggire attraverso l'Europa fino ad arrivare negli Stati Uniti (1914) dove si un\u00ec a dei conoscenti. Colpito dalle sommosse arabe del 1929 prima e dall'olocausto poi, si reca in pellegrinaggio in Israele e in Germania in visita agli ebrei liberati dai campi di concentramento.\nLe prime opere scritte risalgono al 1919 con la pubblicazione di una raccolta di canti. Ma la notoriet\u00e0 di Leivick \u00e8 dovuta al poema \"Golem\" del 1921, che narra di un automa animato di un rabbino praghese che sfugge al suo controllo."}
{"id": "2264539", "revid": "174925", "url": "https://it.wikipedia.org/wiki?curid=2264539", "title": "Cartomante", "text": ""}
{"id": "2264542", "revid": "281901", "url": "https://it.wikipedia.org/wiki?curid=2264542", "title": "Cobite di stagno", "text": ""}
{"id": "2264544", "revid": "339392", "url": "https://it.wikipedia.org/wiki?curid=2264544", "title": "J2EE", "text": ""}
{"id": "2264545", "revid": "287204", "url": "https://it.wikipedia.org/wiki?curid=2264545", "title": "Toronto Raptors 2008-2009", "text": "La stagione 2008-09 dei Toronto Raptors fu la 14\u00aa nella NBA per la franchigia.\nI Toronto Raptors arrivarono quarti nella \"Atlantic Division\" della \"Eastern Conference\" con un record di 33-49, non qualificandosi per i play-off.\nNonostante le aspettative la squadra \u00e8 stata eliminata dai playoff 2009. Infatti prima dell'inizio della stagione i Raptors avevano acquistato il centro Jermaine O'Neal dagli Indiana Pacers per rinforzare il reparto \"lunghi\", ma le cose non andarono come previsto. Dopo un record negativo di 8 vittorie a fronte di 9 sconfitte, l'allenatore Sam Mitchell \u00e8 stato sostituito dal suo assistente Jay Triano. La situazione non miglior\u00f2 e il \"general manager\" Brian Colangelo scambi\u00f2 Jermaine O'Neal e Jamario Moon ai Miami Heat in cambio di Shawn Marion e Marcus Banks durante la pausa per l'All-Star Weekend. Dopo una lunga striscia di insuccessi, la squadra infil\u00f2 una serie di 6 vittorie consecutive, che venne interrotta da una sconfitta interna contro i New York Knicks che cost\u00f2 ai canadesi la matematica eliminazione dai play-off.\nLa stagione segn\u00f2, inoltre, il netto progresso di Andrea Bargnani, migliorato in tutte le sue statistiche."}
{"id": "2264559", "revid": "287204", "url": "https://it.wikipedia.org/wiki?curid=2264559", "title": "Barbatula barbatula", "text": "Barbatula barbatula, conosciuto comunemente come Cobite barbatello \u00e8 un piccolo pesce d'acqua dolce appartenente alla famiglia Balitoridae (di recente scorporata dai Cobitidae).\nDistribuzione e habitat.\n\u00c8 diffuso pressoch\u00e9 in tutta l'Eurasia, dalla Francia ed Inghilterra a gran parte della Siberia e, forse, fino al Giappone. In Europa manca dalla Penisola Iberica (dove \u00e8 sostituito da \"Barbatula quignardi\"), da quasi tutta l'Italia, dalle regioni mediterranee balcaniche, dalla Grecia, dalla Norvegia e il nord di Svezia e Finlandia. Le popolazioni dell'Irlanda sono alloctone. In Italia \u00e8 presente solo, raro e con un areale frammentato, nel Triveneto.\nVive soprattutto nei fiumi e torrenti con acque limpide e fredde e fondi sassosi della Zona dei Salmonidi ma lo si trova anche nei laghi con acque fredde e nelle acque salmastre del mar Baltico.\nDescrizione.\nAbbastanza simile al cobite fluviale ma meno serpentiforme, ha corpo comunque assai allungato, meno compresso rispetto ai cobitidi. Ha bocca dotata di sei paia di barbigli di cui l'ultimo assai lungo (raggiunge il bordo posteriore dell'occhio) ed ha la spina sotto l'occhio, ben visibile nel cobite, molto piccola ed affondata nella pelle.\nIl colore \u00e8 assai mimetico, beige o grigiastro con macchie irregolari bruno scure, il ventre \u00e8 giallo.\nRaggiunge a malapena i 15\u00a0cm ma di solito \u00e8 di lunghezza inferiore ai 10.\nAlimentazione.\nBasata su invertebrati acquatici.\nRiproduzione.\nAvviene in primavera, le uova vengono deposte tra le pietre e, pare, vengono sorvegliate dagli adulti. Le larve sono attive in tutte le 24 ore, a differenza dagli adulti.\nBiologia.\nL'adulto \u00e8 notturno e passa le ore diurne nascosto sotto le pietre.\nPredatori.\n\u00c8 frequentemente preda delle trote.\nPesca.\nNonostante le carni siano ottime per le fritture non viene mai pescato se non per essere usato come esca per le trote.\nConservazione.\nNonostante non sia minacciato a livello globale in Italia \u00e8 raro. Lo minacciano soprattutto le sconsiderate immissioni di trote e l'inquinamento, verso il quale ha una tolleranza modestissima. Proprio per questo se viene ritrovato in un corso d'acqua si ha la matematica certezza che questo \u00e8 in ottime condizioni ecologiche."}
{"id": "2264561", "revid": "281901", "url": "https://it.wikipedia.org/wiki?curid=2264561", "title": "Orthrias barbatulus", "text": ""}
{"id": "2264562", "revid": "281901", "url": "https://it.wikipedia.org/wiki?curid=2264562", "title": "Noemacheilus barbatulus", "text": ""}
{"id": "2264563", "revid": "599013", "url": "https://it.wikipedia.org/wiki?curid=2264563", "title": "Solsona", "text": ""}
{"id": "2264564", "revid": "281901", "url": "https://it.wikipedia.org/wiki?curid=2264564", "title": "Nemacheilus barbatulus", "text": ""}
{"id": "2264565", "revid": "281901", "url": "https://it.wikipedia.org/wiki?curid=2264565", "title": "Cobite barbatello", "text": ""}
{"id": "2264568", "revid": "371529", "url": "https://it.wikipedia.org/wiki?curid=2264568", "title": "Cast of Thousands (The Adverts)", "text": "Cast of Thousands \u00e8 il secondo album del gruppo punk inglese The Adverts, pubblicato nel 1979 da RCA Records. L'album presenta una notevole differenza musicale dall'album precedente, e si sposta verso sonorit\u00e0 new wave, grazie all'aggiunta di un tastierista e di alcuni collaboratori di Mike Oldfield."}
{"id": "2264572", "revid": "486946", "url": "https://it.wikipedia.org/wiki?curid=2264572", "title": "Sruti", "text": ""}
{"id": "2264576", "revid": "339392", "url": "https://it.wikipedia.org/wiki?curid=2264576", "title": "Quarumi", "text": ""}
{"id": "2264581", "revid": "767487", "url": "https://it.wikipedia.org/wiki?curid=2264581", "title": "Topoisomerasi II", "text": "La topoisomerasi II \u00e8 una classe di enzimi tra i quali figura la DNA girasi procariote, che \u00e8 in grado di introdurre superavvolgimenti negativi ovvero rilassare i superavvolgimenti positivi dovuti all'azione, durante la replicazione del DNA, della dna elicasi. Cos\u00ec facendo la DNA girasi riduce il numero di legame e la tensione torsionale della molecola di DNA.\nEssa agisce:"}
{"id": "2264583", "revid": "830939", "url": "https://it.wikipedia.org/wiki?curid=2264583", "title": "Hans Johner", "text": "S\u00ec trasfer\u00ec con la famiglia a 7 anni a Francoforte e poi a Berlino, dove studi\u00f2 musica in un conservatorio. Ritorn\u00f2 in Svizzera nel 1910 e fece parte per 45 anni dell'orchestra \"Z\u00fcrcher Tonhalle\" di Zurigo come professore di violino e viola da braccio.\nInizi\u00f2 la carriera scacchistica a 17 anni nel torneo secondario di Ostenda 1906, classificandosi al secondo posto. \nJohner detiene il record di vittorie nel campionato svizzero, avendolo vinto per 12 volte: nel 1908, 1923, 1928, 1929, 1931, 1932, 1934, 1935, 1937, 1938, 1947 e 1950 (tre volte \"ex aequo\"). Il campionato del 1934 coincise con il grande torneo di Zurigo (vinto da Alechin), in cui Johner si classific\u00f2 al 9\u00ba posto (primo dei giocatori svizzeri), ma vinse una partita contro Aron Nimzovich.\nAlle olimpiadi di Praga 1931 vinse partite contro Akiba Rubinstein, Vladas Mik\u0117nas e Henri Weenink. \nHans Johner \u00e8 stato anche un problemista, avendo composto circa 200 problemi in due, tre e pi\u00f9 mosse, raccolti da G. Baumgartner nel libro \"Kostbarkeiten der Problemkunst\".\nHa redatto per 57 anni la rubrica scacchistica del giornale \"Neue Z\u00fcrcher Zeitung\".\nEra fratello minore di Paul Johner."}
{"id": "2264585", "revid": "1851191", "url": "https://it.wikipedia.org/wiki?curid=2264585", "title": "Giuseppe Costantino Dragan", "text": "Biografia.\nCompie gli studi in Romania dove si laurea in giurisprudenza nel 1938 all'Universit\u00e0 di Bucarest. Compie il servizio militare nel suo paese e nel 1940 si trasferisce in Italia iscrivendosi all'Universit\u00e0 La Sapienza di Roma alla facolt\u00e0 di Scienze Politiche. \nDopo aver conseguito la sua seconda laurea, Dragan decide di rimanere in Italia e si sposta a Milano dove fonda la ButanGas, societ\u00e0 di distribuzione di GPL in bombole.\nLo sviluppo della sua azienda gli consente di espandere l'attivit\u00e0 al di fuori dei confini nazionali con la creazione di societ\u00e0 analoghe in molti Stati d'Europa, del Nordafrica e negli Stati Uniti. \nOltre ad operare nelle vesti di industriale, Dragan si interessa anche di economia a livello internazionale e nel 1973 partecipa alla fondazione della Camera di Commercio Italo-Romena. \nA seguito del successo raggiunto nella sua attivit\u00e0 lavorativa, nel 1967 diede avvio alla Fondazione Europea Dragan che aveva come scopo la diffusione della cultura e degli ideali europei. Vennero create sedi nelle maggiori capitali d'Europa, che contribuirono alla diffusione dell'ideale europeista che port\u00f2 poi alla creazione dell'Europa Unita. \nNel corso della sua lunga carriera \u00e8 stato anche professore di economia in Universit\u00e0 rumene e \"visiting professor\" alla City University Business School di Londra."}
{"id": "2264586", "revid": "647919", "url": "https://it.wikipedia.org/wiki?curid=2264586", "title": "Pane c'a meusa", "text": ""}
{"id": "2264602", "revid": "111404443", "url": "https://it.wikipedia.org/wiki?curid=2264602", "title": "Crazy Water", "text": "Crazy Water \u00e8 un brano composto ed interpretato da Elton John; il testo \u00e8 di Bernie Taupin.\nIl brano.\n\u00c8 la settima traccia dell'album \"Blue Moves\" (1976) e fu pubblicato come singolo nel Regno Unito il 4 febbraio 1977.\nOltre a presentare la nuova formazione della Elton John Band (composta ora da Caleb Quaye alla chitarra, Kenny Passarelli al basso, Roger Pope alla batteria e James Newton Howard alle tastiere, oltre che dagli storici Davey Johnstone e Ray Cooper) mette in evidenza Toni Tennille (membro del duo \"Captain &amp; Tennille\") ai cori e un clavinet suonato da Howard.\nIl testo di Bernie (letteralmente \"Acqua turbinosa\"), come al solito abbastanza enigmatico, sembra riferirsi alla dura e pericolosa vita dei marinai.\n\"Crazy Water\", mai eseguita live (ad eccezione dei rarissimi spettacoli solo piano e percussioni con Ray Cooper), raggiunse la 27\u00aa posizione in Gran Bretagna ed entr\u00f2 anche nelle classifiche scandinava e svizzera."}
{"id": "2264608", "revid": "22533728", "url": "https://it.wikipedia.org/wiki?curid=2264608", "title": "Limno", "text": ""}
{"id": "2264610", "revid": "22533739", "url": "https://it.wikipedia.org/wiki?curid=2264610", "title": "Limnos", "text": ""}
{"id": "2264622", "revid": "767487", "url": "https://it.wikipedia.org/wiki?curid=2264622", "title": "Sharkwater", "text": "Sharkwater \u00e8 un film-documentario canadese del 2006 scritto e diretto da Rob Stewart, che svolge anche il ruolo di narratore-protagonista. Nel film Rob Stewart mostra il vero mondo degli squali, smontando i pregiudizi che sono stati costruiti su di essi, principalmente dai media, e lancia un allarme sul pericolo che corrono questi animali, fondamentali per l'equilibrio ecologico degli oceani.\nMiti da sfatare.\nIn \"Sharkwater\" vengono intervistate persone che credono di proteggere i bagnanti dando la caccia agli squali, persone che credono a racconti di squali che ingoiano uomini in un solo boccone. Sharkwater cerca di indirizzarci sulla strada della razionalit\u00e0 e ci fa capire che chi ha bisogno di essere protetto non \u00e8 l'uomo ma lo squalo. Solo poche specie possono rivelarsi pericolose e quelle specie non attaccano pi\u00f9 di 60-100 volte l'anno. Gli squali sono pi\u00f9 intelligenti di quanto pensa la gente, non attaccherebbero mai un animale che non possono mangiare, anzi, spesso hanno paura di noi, perfino il nostro battito cardiaco pu\u00f2 spaventarli. Gli attacchi non avvengono perch\u00e9 lo squalo vuole mangiare una persona, , spesso scambiano un surfista per una foca, o vengono provocati, per esempio da apparecchi elettronici, data la loro alta elettrorecettivit\u00e0. Un altro mito \u00e8 quello che gli squali non si ammalano, che, come sottolineato nel film, anche se fosse vero, non giustificherebbe l'assunzione di \"pillole di squalo\" per diventare immuni a tumori e malattie.\nAllarme estinzione.\nSe gli squali uccidono esseri umani solo raramente (\u00e8 migliaia di volte pi\u00f9 probabile essere uccisi da un fulmine), l'uomo uccide decine e decine di milioni di squali ogni anno. La mattanza viene portata avanti per il valore delle pinne, che vengono usate per produrre la zuppa di pinne di squalo. Le pinne sono insapore ma sono considerate uno status symbol in Cina, a Taiwan e ad Hong Kong. In questi paesi vengono servite in banchetti di nozze e cene di affari, per ostentare benessere. La domanda \u00e8 crescente e nei paesi dove \u00e8 proibita la particolare tecnica di \"pesca\" detta finning (che consiste nel tagliare le pinne allo squalo e gettare il resto dell'animale in acqua, spesso ancora vivo) la criminalit\u00e0 organizzata prende in mano il commercio. Chi tenta di difendere gli squali viene ostacolato con ogni mezzo, come capitato allo stesso Rob Stewart e a Paul Watson, capo della Sea Shepherd Conservation Society, un'organizzazione ambientalista che cerca di attirare l'attenzione dell'opinione pubblica su questi massacri illegali.\nPremi.\n\"Sharkwater\" ha ottenuto 31 premi internazionali.\nDistribuzione.\nIn Italia, il film non \u00e8 passato dalle sale cinematografiche; nel 2009 \u00e8 stato distribuito in Home Video DVD.\nNote sul regista.\nIl giovane regista Rob Stewart \u00e8 deceduto nel 2017, mentre stava girando il sequel \"Sharkwater: Extinction\", al largo delle Florida Keys, a causa di un incidente subacqueo."}
{"id": "2264624", "revid": "767487", "url": "https://it.wikipedia.org/wiki?curid=2264624", "title": "The Suicide File", "text": "I The Suicide File sono stati un gruppo hardcore punk statunitense dalla breve vita, formatosi a Boston nell'aprile 2001 e appartenente alla scena hardcore locale. Il gruppo scriveva soprattutto brani dal forte contenuto politico, ma nelle sue canzoni trattava anche problemi sociali e personali. La maggior parte dei lavori della band \u00e8 stata pubblicata dalla Indecision Records, etichetta hardcore con sede in California. Il gruppo si sciolse nell'ottobre 2003, dopo due anni di attivit\u00e0. Componenti della band hanno fatto parte di Death By Stereo, When Tigers Fight e Adamantium."}
{"id": "2264627", "revid": "330270", "url": "https://it.wikipedia.org/wiki?curid=2264627", "title": "La ballata dei Dalton", "text": ""}
{"id": "2264632", "revid": "1926649", "url": "https://it.wikipedia.org/wiki?curid=2264632", "title": "Lorenzo Rubinacci", "text": "Carriera.\nEx calciatore della Vis Pesaro, inizia la sua carriera da allenatore nel in Serie C2 conducendo la sua squadra alla salvezza.Stagione 1998 1999 allena l'Urbania nel campionato lega nazionale dilettanti conducendo la squadra alla salvezza, lanciando il giocatore Angelo Palombo.\nNel 1999 si trasferisce in Romania dove allena FC UTA Arad e Politehnica Timi\u0219oara. Nel 2001 torna in Italia alla guida della formazione Primavera del . Qui riesce ad ottenere un terzo posto al Torneo di Viareggio.\nDal 2005 al 2007 allena la Primavera dell' prima del ritorno in Romania alla guida del Liberty Salonta. Nel 2007 diventa commissario tecnico delle formazioni Under-20 e Under-17 per la nazionale di calcio del Gambia dove porta anche il collaboratore Franco Crescentini.\nNel 2008 \u00e8 chiamato dal alla guida della formazione Primavera.\nNella stagione 2010-2011 \u00e8 nello staff tecnico del Catania con la qualifica di collaboratore tecnico.\nDal 2011 svolge lo stesso ruolo ritornando al Lecce. Qui da dicembre ritrova Serse Cosmi, al come allenatore della prima squadra quando lui era tecnico della Primavera. Con il Lecce retrocesso in Serie B, nell'estate del 2012 segue Cosmi al e in seguito anche al Pescara nel 2014 e al Trapani nel 2015 da vice allenatore.\nDal 2015 si lega ad Alessandro Nesta, con cui va prima a Miami poi a Perugia, a partire dal 13 maggio 2018, dopo l'esonero di Roberto Breda."}
{"id": "2264635", "revid": "290948", "url": "https://it.wikipedia.org/wiki?curid=2264635", "title": "Assorbimento fisico", "text": ""}
{"id": "2264636", "revid": "729019", "url": "https://it.wikipedia.org/wiki?curid=2264636", "title": "Tranvia Cremona-Ostiano", "text": "La tranvia Cremona\u2013Ostiano, attiva tra il 1889 e il 1955 collegava la cittadina di Ostiano al suo capoluogo di provincia.\nArmata a binario unico, la tranvia correva in sede promiscua lungo l'ex strada statale 10 Padana Inferiore da Cremona fino a Montanara, per poi immettersi lungo la viabilit\u00e0 provinciale.\nStoria.\nProgettazione e costruzione.\nL'idea di una tranvia extraurbana che collegasse Cremona al mandamento di Pescarolo e Ostiano fu proposta gi\u00e0 nel 1883 dal consigliere provinciale Lazzaro Rizzi, rappresentante gli interessi di quella zona. Tuttavia il consiglio provinciale privilegi\u00f2 le linee che avrebbero potuto favorito l'interscambio con altre reti tranviarie e ferroviarie, quali quelle per Casalmaggiore, per Soncino e per Mezzano, dato che Ostiano era priva di innesti in tal senso.\nL'assegnazione della concessione per la tranvia Cremona-Casalmaggiore, avvenuta nel 1887, spinse la societ\u00e0 inglese Piacenza-Bettola-Cremona Tramways Co. Ltd a chiedere alla provincia la concessione per le altre due linee, aggiungendo nel pacchetto anche la Cremona-Ostiano. Nella seduta del 3 maggio dello stesso anno il Consiglio provinciale stanzi\u00f2 300.000 Lire per quest'ultima relazione.\nIl 24 gennaio 1888 fu stipulato un preliminare di concessione della linea tranviaria tra la Deputazione Provinciale e l'ingegnere Carlo Bastogi di Pavia che fu approvato dal Consiglio in data 21 febbraio; non sono noti i motivi per cui salt\u00f2 l'accordo preliminare con la societ\u00e0 tranviaria inglese, la quale mantenne la concessione della linea per Mezzano, considerata fondamentale per completare l'importante tranvia Piacenza-Cremona. Le condizioni per la costruzione della linea furono analoghe a quelle presenti nella convenzione della tranvia per Casalmaggiore.\nIl progetto fu redatto dall'ingegnere Ruggero Manna di Cremona e prevedeva di toccare San Marino, Gadesco e frazioni, Vescovato, Pescarolo, Gabbioneta e Ostiano. Durante la fase progettuale, sorsero alcuni problemi:\nDi conseguenza si decise di aprire la linea al traffico il 2 febbraio 1889 priva delle stazioni terminali di Cremona e Ostiano dato che le corse tranviarie andavano da via Mantova, poco oltre il passaggio a livello della Cremona-Mantova, fino a cento metri dal ponte sull'Oglio di Ostiano. La gestione fu affidata alla Societ\u00e0 anonima per la Tranvia Cremona-Ostiano (TCO), che faceva capo all'ingegner Bastogi.\nAlla fine del 1891, con il completamento del nuovo ponte e ottenuto il permesso dell'attraversamento a raso della ferrovia, la linea fu inaugurata nel suo tracciato completo.\nL'esercizio privato.\nA seguito del fallimento del Bastogi, il 14 dicembre 1897 la propriet\u00e0 della TCO pass\u00f2 a Paolo Beolchini che la cedette alla Banca Manzi di Roma. Questa era proprietaria della Societ\u00e0 tramvie nella provincia di Cremona (STPC), che a quel tempo eserciva la tranvia per Casalmaggiore e con la quale gli stretti rapporti di collaborazione erano stati favoriti dalla condivisione della stazione terminale di Cremona. La TCO pass\u00f2 dunque nelle mani di quest'ultima il 20 maggio 1899.\nNel 1900, la propriet\u00e0 delle due tranvie cremonesi pass\u00f2 alla Societ\u00e0 Nazionale Ferrovie e Tramvie (SNFT).\nNell'aprile 1907 la SNFT chiese alla provincia di Brescia la concessione della tranvia Brescia-Ostiano. Nel progetto della Societ\u00e0 Nazionale, la nuova tranvia avrebbe collegato la stazione ferroviaria di Brescia alla linea per Cremona, permettendo il congiungimento della rete cremonese con la ferrovia Brescia-Iseo-Edolo a quel tempo in gestione alla SNFT. Tuttavia la Deputazione bresciana rilasci\u00f2 la concessione della Brescia-Ostiano alla Societ\u00e0 Elettrica Bresciana (SEB) che complet\u00f2 la tranvia nel 1914 seguendo un progetto completamente diverso. Il piccolo centro cremonese in riva all'Oglio ebbe cos\u00ec due stazioni tranviarie. Per consentire il trasporto cumulativo fra la rete gestita dalla SEB e quella della SNFT, i due impianti erano raccordati tra loro.\nL'esercizio della Tramvie Provinciali Cremonesi.\nLe Tramvie Provinciali Cremonesi (TPC), ottenuta la gestione delle linee tranviarie extraurbane di Cremona, non poterono tuttavia avviare il previsto processo di ristrutturazione della rete a causa delle scarse disponibilit\u00e0 finanziarie.\nNel 1927 si procedette a trasferire il tracciato in sede propria nei pressi di Gabbioneta. Sul finire dello stesso anno, la fermata di Montanara si tramut\u00f2 in una stazione con piazzale di tre binari, a seguito dell'apertura del primo tronco della tranvia Cremona-Asola.\nTra il 1933 e il 1934, in previsione dell'introduzione delle automotrici a benzina FIAT, si procedette al ricambio delle traversine lungo tutto il percorso e a trasferire in sede propria e all'esterno dell'abitato il tratto passante per Pescarolo.\nI bombardamenti della seconda guerra mondiale non risparmiarono la linea: nel gennaio 1945 croll\u00f2 il ponte sull'Oglio di Ostiano che fu riaperto, ricostruito, il 15 novembre 1948.\nNello stesso periodo, la TPC aveva richiesto al Governo la possibilit\u00e0 di prorogare la concessione della linea tranviaria, in scadenza il 30 luglio 1949. Ottenne due proroghe parziali: la prima estesa al 31 luglio 1950, la seconda al 31 luglio 1952. Vista l'opposizione dell'ANAS, gestore della strada statale 10 Padana Inferiore sulla quale passava la tranvia tra Cremona e Montanara, e viste le difficolt\u00e0 finanziarie dell'ente amministrativo provinciale per poter trasformare la tranvia in una ferrovia, la TPC decise di rinunciare a chiedere ulteriori proroghe. Il 22 maggio 1955, il servizio tranviario della Cremona\u2013Ostiano fu sostituito completamente da autocorse.\nCaratteristiche.\nLa tranvia era a binario singolo a scartamento ordinario di 1.445\u00a0mm e sis volgeva in sede promiscua per gran parte del suo percorso e presentava una lunghezza complessiva, al momento della costruzione, di: 22,015\u00a0km, ridottasi a 21,796\u00a0km a seguito delle rettifiche di tracciato effettuate dalla TPC.\nLe rotaie erano di tipo Vignoles. Al momento della costruzione fu deciso di adottare un tipo di rotaia dal peso di 17 kg/m adatta a sopportare una velocit\u00e0 commerciale di 18\u00a0km/h, come per la Cremona\u2013Casalmaggiore. Tra il 1923 e il 1927, la TPC procedette a sostituire parzialmente l'armamento con nuove rotaie da 27,7\u00a0kg/m. Nel 1935 furono sostituite le rotaie da 17\u00a0kg/m non rinnovate in precedenza con quelle a 23\u00a0kg/m provenienti dalla rete tranviaria extraurbana mantovana, in quel periodo in via di smantellamento.\nPercorso.\nLa linea aveva la propria stazione di testa presso l'impianto terminale di via Dante, situato nei pressi sia della stazione ferroviaria sia di quella tranviaria delle linee piacentine per Piacenza e Lugagnano.\nFino al largo di Porta Venezia, dove era posta una stazione, il binario della linea era in comune con quello della tranvia per Casalmaggiore. Dopo questo punto la tranvia imboccava la strada provinciale per Mantova occupandone il lato sinistro. All'altezza del mercato del bestiame nei pressi di Porta Venezia era presente un raddoppio di binario ed un tronchino, utilizzati per il carico e lo scarico.\nPoco dopo il mercato la tranvia attraversava a raso il passaggio a livello della ferrovia Cremona-Mantova, ove a tale scopo veniva osservata una fermata di servizio: i treni TPC si attestavano in corrispondenza di un segnale girevole collegato a uno scambio di protezione con aghi normalmente disposti per la deviata; il casello a guardia del passaggio a livello, posto alla progressiva chilometrica 29+800 della ferrovia, era collegato telefonicamente sia con la stazione FS che con quella TPC e una volta ottenuto il consenso all'incrocio venivano azionate la chiusura delle sbarre e quella dei segnali ad ala di protezione lato ferrovia. Nel 1943 gli originali segnali a disco e cancelli furono sostituite da segnali ad ala e sbarre contestualmente all'adozione dell'allora nuovo impianto di sicurezza tipo Max Judel. Per l'esercizio di tale sistema la provincia corrispondeva alle FS un canone annuo.\nAttraversata la ferrovia, i tram proseguivano quindi sulla provinciale per Mantova fino a Montanara, frazione di Vescovato. Montanara era inizialmente servita da una fermata, priva di fabbricato viaggiatori; con l'apertura della tranvia per Asola, l'impianto fu tramutato in stazione e il suo piazzale fu dotato di altri due binari per assolvere al traffico generato dagli incroci e dalle precedenze delle due linee tranviarie.\nDopo Montanara, la linea abbandonava la provinciale per attraversare i centri abitati di Vescovato, Pescarolo e Gabbioneta. Passato il ponte sull'Oglio, che nel 1950 era un manufatto lungo 97 metri a tre luci, la tranvia giungeva ad Ostiano, stazione terminale della linea. Un raccordo univa l'impianto cremonese con quello della linea per Brescia ed era necessario un regresso per poter trasferire i carri merci da una linea all'altra.\nSolo le stazioni di Cremona, Montanara, Pescarolo ed Ostiano erano dotate di fabbricato viaggiatori.\nMateriale rotabile.\nSulla linea per Ostiano venne impiegato materiale rimorchiato e di trazione del parco sociale banalizzato rispetto a quello utilizzato sull'intera rete della provincia, ivi comprese le automotrici a benzina prodotte dalla FIAT immesse nel parco sociale a partire dal 1934.\nSulle corse miste passeggeri e merci la trazione rimase a vapore fino alla fine degli anni trenta quando si acquistarono locomotive Badoni, con alimentazione a benzina e predisposizione per quella a metano."}
{"id": "2264637", "revid": "290948", "url": "https://it.wikipedia.org/wiki?curid=2264637", "title": "Assorbimento chimico", "text": ""}
{"id": "2264644", "revid": "118710976", "url": "https://it.wikipedia.org/wiki?curid=2264644", "title": "I re taumaturghi", "text": "I re taumaturghi. Studio sul carattere sovrannaturale attribuito alla potenza dei re particolarmente in Francia e in Inghilterra (titolo orig. \"Les Rois thaumaturges. \u00c9tude sur le caract\u00e8re surnaturel attribu\u00e9 \u00e0 la puissance royale particuli\u00e8rement en France et en Angleterre\") \u00e8 un saggio dello storico francese Marc Bloch pubblicato nel 1924. Esso tratta dei poteri miracolosi accordati ai re di Francia e Inghilterra, secondo una tradizione nata durante il Medioevo, dei quali il pi\u00f9 celebre era in particolare la capacit\u00e0 dei sovrani di far guarire dalle scrofole mediante la semplice imposizione delle mani e l'ingiunzione pronunciata dai Re taumaturghi: \u00abIl re ti tocca, Dio ti guarisca\u00bb. \n\u00c8 un libro precursore nel suo approccio multidisciplinare, che abbraccia l'antropologia storica, la storia delle mentalit\u00e0 e la storia comparata, annunciando in tal modo la rivoluzione storiografica delle Annales.\nContenuto.\n\u00c8 un'analisi della figura regale nel Medioevo, di tutti i simboli, i valori e le espressioni ideali e materiali del potere di cui i regnanti si avvalsero per poter non solo regalare prestigio all'immagine del monarca, ma dare anche una sorta di giustificazione al proprio potere temporale. Caricare il re di sacralit\u00e0 fu uno strumento di consolidamento del controllo monarchico sulle genti, in un sistema feudale ove la Grazia divina era (in teoria) il requisito fondamentale per salire sul trono. A differenza del Pontefice Romano o dell'Imperatore Bizantino, eredi della Chiesa di Cristo e capi della spiritualit\u00e0 e portavoce della volont\u00e0 stessa del Creatore, i sovrani temporali dovevano costantemente \"reinventare\" il concetto del proprio diritto sacro, cio\u00e8 voluto da Dio, di governare i Regni cristiani.\nViene cos\u00ec a crearsi nel tempo l'idea del sovrano come uomo nobile, al di sopra dei \"semplici\", toccato dalla Grazia divina. Come tale, esso manifesta delle capacit\u00e0, poteri che nell'immaginario collettivo appaiono quale vero segno della benevolenza di Dio.\nTra gli esempi che cita Marc Bloch non vi \u00e8 esclusivamente il potere di guarire appestati e scrofolosi. Riporta nell'introduzione del saggio un messaggio di Edoardo III d'Inghilterra, a Filippo VI di Francia, ove gli si intima di abdicare al trono poich\u00e9 indegno del titolo, in quanto non discendente diretto della linea di sangue legittima (la dinastia dei Valois) e quindi non meritevole della consacrazione a regnante; se desiderava evitare una guerra (quella che sar\u00e0 detta dei cent'anni), doveva mostrare le qualit\u00e0 proprie di un sovrano: combattere in un leale duello con il contendente, ove Dio avrebbe giudicato il meritevole, oppure esporsi alla fame dei leoni all'interno di una gabbia, giacch\u00e9 il leone, animale fiero e nobile, mai e poi mai avrebbe attaccato un legittimo sovrano. Ecco dunque che l'idea del Re al di sopra degli altri uomini si manifesta nuovamente, in forme diverse. \nPotere temporale e spirituale trovavano in queste manifestazioni di capacit\u00e0 e qualit\u00e0 ultraterrene cemento comune per l'alleanza tra i due poteri. Difatti i regnanti erano soliti concedere le proprie cure ai malati in occasione di messe solenni, officiate dalle massime cariche ecclesiastiche di Francia (il vescovo di Chartres, di Reims o Le Puy); poich\u00e9 sotto gli occhi di Dio e dei suoi ministri, nel mistero sacro della comunione sotto le due specie, i poteri taumaturgici dei regnanti acquisivano reale forma e si palesavano come vere emanazioni della volont\u00e0 divina, assumendo una connotazione del tutto sacra, esule da ogni sospetto di paganesimo o eresia. \nAlla base di queste consacrazioni stavano le aspre lotte tra l'emergente Chiesa gallicana, pi\u00f9 interessata a riconoscere nel Re di Francia il proprio protettore, e il Pontefice Romano, che voleva impedire ogni forma di autocefalia ecclesiastica all'interno della Cristianit\u00e0 e affermare il proprio esclusivo privilegio di officiare simili prodigi e governare i Cristiani per volont\u00e0 del Redentore. \"I re taumaturghi\" analizza cos\u00ec un altro aspetto della cosiddetta \"Lotta per le investiture\", una profonda crisi originata dall'antagonismo delle varie istituzioni circa la legittimit\u00e0 del proprio potere sulla Terra e la possibilit\u00e0 di amministrare la vita del popolo cristiano (il che si traduceva spesso nel diritto di eleggere da s\u00e9 i vescovi e le altre cariche ecclesiastiche, la cui amministrazione demaniale garantiva una grande possibilit\u00e0 di arricchimento).\nAll'origine di questa alleanza tra sovrano e vescovo stava la conversione e la consacrazione del primo grande sovrano cattolico dei Franchi: Clodoveo I, della dinastia merovingia, battezzato con l'olio sacro donato dallo Spirito Santo al vescovo Remigio di Reims e proclamato sovrano per volont\u00e0 di Dio. In questo episodio i sovrani di Francia (tra i cui titoli vi era quello di \"Re Cristianissimo\") videro l'origine delle proprie capacit\u00e0 miracolose, un'esemplificazione del costante rinnovo dell'alleanza tra Chiesa di Cristo e Corona.\nFonti storiche.\nUno dei problemi che Bloch dovette affrontare nella stesura del saggio fu la natura diversificata delle fonti cui attingere, non esistendo un corpo storiografico organico che trattasse la materia. Dovette consultare fonti ufficiali, editti, dichiarazioni (come il sopracitato ultimatum del re d'Inghilterra), cronache di viaggio, registri demaniali, archivi agrari, resoconti degli ambasciatori presso le corti, resoconti di viaggio (come quattro veneziani che fecero visita a Filippo IV il Bello per ottenere la guarigione)."}
{"id": "2264647", "revid": "729019", "url": "https://it.wikipedia.org/wiki?curid=2264647", "title": "Pallavolo femminile ai V Giochi panamericani", "text": "Il IV campionato di pallavolo femminile ai Giochi panamericani si \u00e8 svolto dal 25 luglio al 1\u00ba agosto 1967 a Winnipeg, in Canada, durante i V Giochi panamericani. Al torneo hanno partecipato 6 squadre nazionali nordamericane e sudamericane e la vittoria finale \u00e8 andata per la prima volta agli Stati Uniti.\nPodio.\nCampione.\nStati Uniti(Primo titolo)\nSecondo posto.\nPer\u00f9\nTerzo posto.\nCuba"}
{"id": "2264649", "revid": "123783949", "url": "https://it.wikipedia.org/wiki?curid=2264649", "title": "Snap (football americano)", "text": "Nel football americano, lo snap \u00e8 il movimento con cui il centro, l'uomo centrale della linea di attacco, che tiene il pallone in mano appoggiato a terra, fa partire l'azione consegnando la palla nelle mani del quarterback il quale decider\u00e0 in base allo schema se lanciarlo o consegnarlo con un handoff ad un running back."}
{"id": "2264661", "revid": "433605", "url": "https://it.wikipedia.org/wiki?curid=2264661", "title": "Petitgrain", "text": "Petitgrain \u00e8 un olio essenziale ricavato dalle foglie, rami e frutti acerbi (da qui il nome \"petit grain\") dell'arancio amaro ed \u00e8 utilizzato nella produzione di profumi.\nLe componenti chimiche che costituiscono il Petitgrain (Numero CAS 8014-17-3) sono: geraniolo, linalolo, nerolo, alfa-terpineolo, acetato di geranile, acetato di linalile, mircene, acetato di nerile e trans-ocimene."}
{"id": "2264665", "revid": "1452073", "url": "https://it.wikipedia.org/wiki?curid=2264665", "title": "Misgurnus anguillicaudatus", "text": "Misgurnus anguillicaudatus, detto in italiano cobite di stagno orientale, \u00e8 un pesce d'acqua dolce, appartenente alla famiglia dei Cobitidae.\nDistribuzione e habitat.\nIl suo areale originario \u00e8 nell'Asia sudorientale, a partire dalla Birmania e a nord fino al fiume Amur. \u00c8 stato introdotto in Europa dove \u00e8 sicuramente presente in Germania e in varie parti del mondo (Messico, Palau, Stati Uniti, Australia). In Italia \u00e8 stato rinvenuto per la prima volta nel giugno del 1997 in una roggia in comune di Carbonara Ticino . Attualmente \u00e8 diffuso in buona parte del Bacino del fiume Po\nQuesta specie \u00e8 poco sensibile agli inquinamenti ed alla scarsit\u00e0 di ossigeno per cui frequenta spesso le acque calde e stagnanti di stagni, rogge, canali di scolo, ecc.\nDescrizione.\n\u00c8 molto simile al congenere cobite di stagno a cui si rimanda per la descrizione, si pu\u00f2 distinguere da quest'ultimo per la colorazione che non ha le tipiche linee longitudinali nere ma piuttosto delle macchiette assai pi\u00f9 irregolari, spesso disposte in file longitudinali.\nRaggiunge una lunghezza di 28\u00a0cm ma solo in casi eccezionali.\nBiologia.\nQuesta specie ha una resistenza all'anossia veramente eccezionale, questa capacit\u00e0 \u00e8 dovuta al fatto che pu\u00f2 respirare anche aria con un meccanismo assai particolare, il pesce va alla superficie ed inghiotte aria che poi passa attraverso il tubo digerente e fuoriesce gorgogliando dall'ano dopo aver attraversato la mucosa intestinale del pesce che \u00e8 in grado di estrarre l'ossigeno dall'aria con buona efficienza.\nEffetti ecologici legati alla sua introduzione.\nOltre all'ovvia competizione con le altre specie di cobiti presenti in Italia (tra cui il raro ed endemico cobite padano), questa specie, grazie anche alla riproduzione efficiente e ripetuta pi\u00f9 volte nel corso dell'anno, oltre all'abitudine di infossarsi nel fango alla vista di un predatore, stabilisce popolazioni numerosissime e talvolta dominanti negli ambienti in cui si insedia."}
{"id": "2264667", "revid": "767487", "url": "https://it.wikipedia.org/wiki?curid=2264667", "title": "Batac", "text": "Batac \u00e8 una municipalit\u00e0 di Prima classe delle Filippine, situata nella Provincia di Ilocos Norte, nella Regione di Ilocos.\nIl \"Republic Act\" N. 9435 aveva concesso a Batac lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Batac.\nBatac \u00e8 formata da 43 baranggay:"}
{"id": "2264676", "revid": "547034", "url": "https://it.wikipedia.org/wiki?curid=2264676", "title": "Stuart Price", "text": "I suoi lavori includono anche le produzioni firmate come Jacques Lu Cont, Les Rythmes Digitales, Man with Guitar, Paper Faces, Pour Homme, Thin White Duke ed il gruppo Zoot Woman di cui fanno parte anche Johnny e Adam Blake.\nBiografia.\nCarriera.\n1996, esce il suo brano intitolato \"Jacques Your Body (Make Me Sweat)\" con lo pseudonimo di Les Rythmes Digitales, dopo l'uscita dell'album \"Darkdancer\" nel 1999 viene ristampato corredato di nuovi remix.\nIn seguito il brano diventa la colonna sonora dello spot Citro\u00ebn C4 e viene nuovamente stampato nel 2005. Dopo la collaborazione con Madonna, nel novembre 2007 Price \u00e8 stato il produttore del quinto album in studio di Seal, \"System\". \u00c8 stato anche coautore di molti brani dell'album. Il 2009 vede Price impegnato con due remix per il singolo dei Depeche Mode \"Wrong\" ed \u00e8 stato annunciato attraverso la pagina ufficiale MySpace il nuovo album firmato Zoot Woman, previsto per aprile. Stuart Price ha prodotto inoltre l'ultimo album di Kylie Minogue Aphrodite e collaborato per l'album da debutto solista \"Flamingo\" di Brandon Flowers.\nCollaborazioni.\nCon Madonna.\nPrice ha scritto e prodotto con Madonna grande parte del suo decimo album \"Confessions on a Dance Floor\" (2005) dopo essere stato il tastierista per il suo \"Drowned World Tour\" nel 2001 e direttore musicale nel suo \"Re-Invention Tour\" del 2004, un ruolo che ha ricoperto nuovamente nel 2006 per il \"Confessions Tour\". Price ha creato vari remix per i singoli dell'album, \"Hung Up\", \"Sorry\" (firmato Man With Guitar), \"Get Together\", e \"Jump\", come le altre tracce dell'album \"I Love New York\" e \"Let It Will Be\" (sotto lo pseudonimo di Paper Faces).\nNel 2003 Price \u00e8 stato coautore del brano \"X-Static Process\" per l'album \"American Life\". Ha anche remixato il brano \"Hollywood\" dall'album \"American Life\" e \"Miles Away\" da \"Hard Candy\". Madonna scelse il suo remix di \"Hollywood\" per la sua esibizione agli MTV Video Music Awards con Britney Spears, Christina Aguilera e Missy Elliott.\nCon i Pet Shop Boys.\nNel 2009 Price corona uno dei suoi sogni collaborando con i Pet Shop Boys, duo synthpop di cui \u00e8 sempre stato fan, per la pubblicazione dell'EP \"Christmas\" e per la produzione dell'album dal vivo \"\", di cui \u00e8 stato anche direttore musicale durante il tour. Successivamente nel 2012 i Pet Shop Boys gli affidano il remixaggio del loro singolo \"Memory of the Future\", incluso nel loro album \"Elysium\". Il sodalizio continua per tutto il 2013, dove Price produce il dodicesimo album di studio dei Pet Shop Boys \"Electric\" e sancendo cos\u00ec il ritorno alla scena dance dei Pet Shop Boys.\nInfluenze.\nInizialmente Price si fa chiamare Jacques Lu Cont and Les Rythmes Digitales, nome fortemente influenzato dalla esplosione della musica house francese nel Regno Unito durante gli anni ottanta e novanta. Tale era l'influenza da fare le sue interviste in lingua francese davanti ai giornalisti britannici.\nSin dalle sue prime interviste Price ha dichiarato che \u00e8 \"cresciuto ascoltando esclusivamente musica classica, finch\u00e9 un giorno non conobbe l'album \"Dare\" degli Human League\". Inoltre si \u00e8 sempre dichiarato grande fan dei Pet Shop Boys, sin dai tempi in cui con la sua prima tastiera elettronica eseguiva a ripetizione loro canzoni fra le quali la popolare \"West End Girls\". E sempre i Pet Shop Boys sono una pietra miliare nella vita di Price in quanto il primo disco che compr\u00f2 fu \"Disco\" nel 1986.\nAd ogni modo Price venne fortemente influenzato dalla musica degli anni ottanta e in tutte le sue produzioni si fa sentire fortemente il suo stampo dovuto ai gruppi synthpop del periodo."}
{"id": "2264689", "revid": "1318658", "url": "https://it.wikipedia.org/wiki?curid=2264689", "title": "Psicofisiologia", "text": "La Psicofisiologia \u00e8 la disciplina che studia i correlati \"fisiologici\" dei processi \"psicologici\".\n\u00c8, per definizione, una disciplina che integra aspetti connessi alla fisiologia ed alla psicologia, sia in modelli umani che in modelli animali. Non va confusa con la psicologia fisiologica, dalla quale si differenzia per un importante aspetto: l'inversione delle variabili oggetto di studio: mentre infatti la psicologia fisiologica, nella sua definizione classica, studia i correlati \"comportamentali\" delle funzioni fisiologiche, la psicofisiologia indaga i correlati fisiologici del comportamento. Questo significa che in un classico esperimento di psicofisiologia si induce una modificazione di tipo psicologico (l'esempio pi\u00f9 tipico \u00e8 la presentazione di immagini a contenuto emotigeno, come una scena a contenuto erotico) e si misurano le risposte fisiologiche dell'organismo, \"ad es.\" la variazione nella frequenza cardiaca.\nImportanti settori di ricerca in psicofisiologia riguardano lo studio dei potenziali evocati e la psicofisiologia del sonno. La psicofisiologia clinica si occupa invece di stabilire i correlati fisiologici delle principali patologie psichiatriche, e l'esame degli indici psicofisiologici \u00e8 parte importante della procedura psicodiagnostica.\nAnche la macchina della verit\u00e0, strumento la cui validit\u00e0 \u00e8 sempre stata piuttosto discussa, si basa sulla rilevazione degli indici psicofisiologici.\nA partire dagli anni 2000, un notevole sviluppo tecnologico delle tecniche di neuroimmagine ha fornito nuovi potenti strumenti all'indagine psicofisiologica. Le tecniche tradizionali non sono state tuttavia abbandonate, in quanto costituiscono un necessario complemento alla visualizzazione dell'attivit\u00e0 metabolica cerebrale."}
{"id": "2264690", "revid": "1305772", "url": "https://it.wikipedia.org/wiki?curid=2264690", "title": "Bite Your Lip (Get Up and Dance!)", "text": "Bite Your Lip (Get Up And Dance!) \u00e8 un brano composto ed interpretato da Elton John; il testo \u00e8 di Bernie Taupin. Fu pubblicato come singolo il 31 gennaio 1977 e raggiunse la 28\u00aa posizione sia negli Stati Uniti che nel Regno Unito.\nIl brano.\nMusicalmente parlando, presenta elementi rock, pop e gospel.\nIl pezzo viene aperto dal pianoforte di Elton; si fanno poi notare Davey Johnstone alla chitarra slide e Ray Cooper ai congas, oltre al chitarrista Caleb Quaye. Degni di nota i cori all'interno brano; per tutti gli ultimi quattro minuti la melodia esplode in un'incredibile \"jam\", mentre i coristi si cimentano in varie prestazioni vocali, ripetendo la frase \"Bite your lip - get up, get up and dance!\". Sono messi in evidenza anche un doppio basso e una sezione di archi: questi strumenti musicali conferiscono al brano toni affini a quelli della disco music. \nIl testo di Bernie Taupin cita alcune localit\u00e0 geografiche e si adatta al brio della melodia composta da Elton.\nLa B-side del singolo statunitense era \"Chameleon\", quarto brano dell'album \"Blue Moves\" (1976) dal quale proveniva anche la stessa \"Bite Your Lip\" (essa costituiva l'ultima traccia dell'LP).\n\"Bite Your Lip (Get Up and Dance!)\" chiuse quello che doveva essere l'ultimo concerto della rockstar, al quale era presente Stevie Wonder (1977). John esegu\u00ec il pezzo anche al Central Park di New York nel corso di un concerto gratuito (in quella famosa occasione Elton si travest\u00ec da Paperino davanti ad un pubblico di oltre 500.000 persone).\nFormazione.\nSono messi in evidenza anche:"}
{"id": "2264697", "revid": "827882", "url": "https://it.wikipedia.org/wiki?curid=2264697", "title": "Societ\u00e0 segreta dei supercriminali", "text": "La Societ\u00e0 segreta dei supercriminali (\"Secret Society of Super Villains\"), in sigla SSSC o pi\u00f9 semplicemente La Societ\u00e0, \u00e8 un gruppo di personaggi dei fumetti DC Comics. La SSSC venne introdotta per la prima volta nella serie omonima col numero 1 (maggio 1976) e pu\u00f2 essere considerata la controparte della Justice League of America, nei cui fumetti fu ospite varie volte durante la fine degli anni settanta.\nStoria.\nLa Societ\u00e0 di Darkseid.\nOriginariamente organizzata da Darkseid, la Societ\u00e0 segreta dei supercriminali fu basata sulla Cittadella Sinistra a San Francisco. Dagli inizi in poi, la squadra \u00e8 stata protagonista di varie battaglie di potere. Lex Luthor, Wizard, Gorilla Grodd e Funky Flashman hanno tutti cercato di controllare la potente squadra; Manhunter (il primo leader del gruppo) e Capitan Comet, dalla parte opposta, hanno cercato di divergere i modi criminali dei membri della squadra verso canali pi\u00f9 positivi. Dopo aver scoperto la vera identit\u00e0 del loro benefattore, il team si ribell\u00f2 verso il signore alieno. Per annullare la rivolta, Darkseid mand\u00f2 Mantis e Kalibak. Alla fine di questa battaglia, Manhunter si sacrific\u00f2 per uccidere apparentemente Darkseid. Dopodich\u00e9, il team si frantum\u00f2, con Luthor, Wizard, Gorilla Grodd e Funky Flashman a dirigere il resto della squadra a turno. Tuttavia, Wizard sembr\u00f2 essere il pi\u00f9 tenace e cre\u00f2 l'incarnazione definitiva della SSSC. Andarono in battaglia contro il Sindacato del Crimine d'America di Terra 3 e la Justice Society of America. Mentre viaggiavano da una dimensione all'altra, per tornare sulla Terra, Silver Ghost, Mirror Master e Copperhead formarono un altro gruppo e si batterono con i Combattenti per la Libert\u00e0.\nIl gruppo di Wizard infine ritorn\u00f2 su Terra-2 e si batt\u00e9 con la Justice League sul loro quartier generale nello spazio. Ad un certo punto durante la battaglia, i due team si scambiarono i corpi, permettendo ai super criminali di scoprire la vera identit\u00e0 delle loro nemesi. Dopo aver preso il sopravvento, la Justice League cancell\u00f2 la memoria dei super criminali, precipitando la Crisi infinita e la formazione della Justice Society corrente anni dopo.\nDa notare in questa serie l'apparizione di Capitan Comet da oltre 20 anni cos\u00ec come l'introduzione della nuova Star Sapphire. Entrambi erano regolari ricorrenti personaggi.\nLa Societ\u00e0 di Ultra-Humanite.\nL'incarnazione successiva della SSSC fu organizzata da Ultra-Humanite, che un\u00ec i nemici sia della Justice League che della Justice Society. Questa fu la prima comparsa della versione dell'ormai classico corpo da gorilla alpino di Ultra-Humanite.\nQuesta incarnazione fu tradita da Ultra-Humanite, che aveva un suo piano. Tuttavia, fu sconfitto, e l'intero gruppo fu incarcerato (pre-crisi, la SSSC fu portata nel Limbo, l'area tra le terre parallele. Dove gli eroi incarcerarono la SSSC non fu mai visitato post-crisi, ma si pens\u00f2 che fosse la Zona Fantasma). Ultra-Humanite contatt\u00f2 se stesso pi\u00f9 giovane nel 1942, che lo aiut\u00f2 a liberare la SSSC utilizzando il potere di Brain Wave. La scimmia Ultra-Humanite attacc\u00f2 la Infinity, Inc. nell'era moderna, mentre il resto della SSSC si batt\u00e9 contro la All-Star Squadron nel 1942. I criminali furono sconfitti, e ritornarono alla loro epoca.\nUnderground.\nLa SSSC \u00e8 cresciuta nel tempo in un grande gruppo sotterraneo con dozzine di criminali in adesione sparsi in varie cellule. Dopo la riformazione della JLA, i sette supereroi decisero di infiltrarsi ed eliminare questa nuova societ\u00e0.\nMascherandosi da Brain Wave ormai deceduto, Martian Manhunter attir\u00f2 i criminali in un unico punto, dove furono sconfitti dalla Justice League. Dato che la storia fu raccontata da Rainbow Raider a SONAR 2, non \u00e8 certo se tutto ci\u00f2 \u00e8 realmente accaduto. Al massimo, ci sono stati degli ingrandimenti di alcuni fatti.\nLa Societ\u00e0 di Lex Luthor.\nDopo la sconfitta dell'ultima incarnazione della Societ\u00e0 Segreta dei Super Criminali, pass\u00f2 parecchio tempo prima che i criminali si unirono di nuovo in una grande organizzazione. Alimentato dalle voci di Dr. Light, emerse una nuova societ\u00e0. Questa societ\u00e0 fu fondata da Alexander Luthor Jr. facendosi passare per Lex Luthor, insieme ad altri cinque super criminali: Calcolatore, Dr. Psycho, Deathstroke, Talia al Ghul e Black Adam.\nL'intento di Alexander Luthor era quello di raccogliere un gruppo di super criminali per recuperare i supereroi chiave che avevano legami di parentela con il Multiverso, al fine di sfruttare le loro residue vibrazioni temporali per ricrearlo, attraverso una gigantesca \"forchetta rotante\" come quella vista in Crisi sulle Terre infinite. Solo lo Psico Pirata, che ricordava il multiverso, sapendo del piano, dato che Alexander Luthor ment\u00ec ai membri del suo cerchio interno, raccont\u00f2 loro che stava costruendo una massiccia macchina cancellatrice di menti per utilizzarla contro tutti i supereroi dell'Universo DC.\nGiocando sulla paura dei supereroi, ritorsione di rifiuto, e desiderio di potere, Alexander cre\u00f2 una societ\u00e0 le cui dimensioni superavano di gran lunga quelle delle versioni precedenti messe insieme (pi\u00f9 di 500 membri). Fatti fuori tutti i criminali dell'Universo DC, l'unico a non fare parte del gruppo era il Joker, considerato troppo selvaggio.\nIl gruppo, a cui ci si riferiva solo come La Societ\u00e0, fu ospite nella mini serie \"Villains United\" come personaggi di sfondo e da contrapposti ai Segreti Sei (consistenti di sei criminali reclutati dal vero Lex Luhor che declin\u00f2 l'invito di entrata nella societ\u00e0). Il seguente mono numero \"Villain United:Infinite Crisis Special\" si concentr\u00f2 sulla Societ\u00e0 in cui il piano di Lex Luthor di consquistare la Terra fall\u00ec. Questo port\u00f2 ad una battaglia finale, a cui ci si riferisce come la Battaglia di Metropolis, dove la Societ\u00e0, guidata da Dr. Psycho e Doomsday, ebbero la loro ultima battaglia contro gli eroi dell'Universo DC. Molti, tra eroi e criminali, morirono quel giorno.\nUn anno dopo.\nAlexander Luthor, Jr. fu ucciso da Joker e Lex Luthor alla fine di Crisi Infinite, e il Joker fece ci\u00f2 a causa del fatto che non era stato invitato a far parte della societ\u00e0. Black Adam trad\u00ec Alexander Luthor, combattendo contro la Societ\u00e0 nella Battaglia di Metropolis, decapitando Amazo, e ritornando a tempo pieno in Khandaq.\nUn anno dopo la Crisi, la maggior parte del cerchio interno della Societ\u00e0 fin\u00ec in carcere o fin\u00ec bandito dal gruppo. Dr. Psycho fu catturato dalle autorit\u00e0 dopo la Battaglia di Metropolis e fu processato nella serie \"Manhunters\"; comparve anche in i \"Segreti Sei\" e \"Wonder Woman\". Deathstroke fu catturato da Freccia Verde, ma scapp\u00f2 e cominci\u00f2 a reclutare membri per i Titans East.\nTalia ritorn\u00f2 a comandare la Lega degli Assassini, il Calcolatore rimase l'unico membro originale del cerchio interno lasciato a guidare la Societ\u00e0.\nCrisi Finale.\nNon molto dopo lo scioglimento della societ\u00e0, Checkmate investig\u00f2 e segu\u00ec le tracce di tutti i criminali dell'Universo DC, che furono catturati ed esiliati su un pianeta-prigione.\nIl gruppo includeva quasi tutti i super criminali dell'Universo DC, con rare eccezioni. Da l\u00ec in poi fu rivelato che il gruppo ritorn\u00f2 sulla Terra come la nuova Societ\u00e0 Segreta dei Super Criminali assetata di vendetta, guidata dal misterioso Libra, e avrebbe giocato un ruolo pi\u00f9 rilevante nell'imminente Crisi Infinita. Lo scrittore, Grant Morrison, afferm\u00f2 che \"loro erano divenuti quasi dei terroristi\". Sotto la guida di Libra, cominciarono a fare cose veramante tragiche, anche alle mogli dei supereroi e alle loro famiglie, \"sorpassando il limite\". Fu indicato che il ritorno dei criminali sotto forma di societ\u00e0 \u00e8 collegata al ritorno di Darkseid e alla nascita del Quinto Mondo.\nLibra scelse il Dottor Sivana. Gorilla Grodd, Lex Luthor, Ocean Master, Taia al Ghul, e Vandal Savage come il cerchio interno della Societ\u00e0. Al fine di portare la Societ\u00e0 dalla sua parte, uccise Martian Manhunter per la Fiamma Umana. Quando Lex Luthor si rifiut\u00f2 di nuovo di allearsi con lui e permettergli di dare la caccia a Superman, Libra utilizz\u00f2 Clayface per far saltare in aria il palazzo del Daily Planet, ferire gravemente Lois Lane e rimuovere Superman dal guadagnare terreno. Ora che la maggior parte della Societ\u00e0 era fermamente dalla sua parte, Libra si rivel\u00f2 essere il Profeta di Darkseid e costrinse la Fiamma Umana a sentire l'Equazione Anti-Vita, tramutandolo in uno schiavo guerriero demente conosciuto come Giustificatore. Dato che Lex Luthor gli tese un agguato quando Superman non si fece vedere, Libra circond\u00f2 Luthor con il Giustificatore. Libra disse a Lex Luthor di fare una scelta: giurare fedelt\u00e0 a Darkseid o essere trasformato in Giustificatore. Libra stava portando la SSSC all'esecuzione pubblica. Alcuni cervelloni con l'accesso ai loro computer ruppero i codici per la Resistenza e Libra condann\u00f2 il Calcolatore per le sue azioni. Lex Luthor rimase silente riguardo a tutto ci\u00f2, ma fu preso per condurre una guerra di retro guardia contro gli eroi a Bl\u00fcdhaven. Luthor la prese come un onore, sebbene non ne sembr\u00f2 contento. Un buco nel cielo si apre sopra il patibolo, e Libra raccont\u00f2 alla Societ\u00e0 della \"notte d'angoscia che dura per sempre\", in cui Darkseid ottiene il massimo dei suoi poteri. Avendo Libra scoperto che Lex Luthor era la talpa, tent\u00f2 di ucciderlo solo per il Dr. Sivana usando un dispositivo per disinnescare l'elmetto del Giustificatore. Lex Luthor quindi spar\u00f2 a Libra, quasi uccidendolo. Lex Luthor quindi utilizz\u00f2 il Giustificatore per combattere le Furie.\nIn \"Final Crisis:Revelations\", il terzo Spettro uccide il Dr. Light e fonde Effigy prima che tentasse di attaccare Libra. Sorella Wrack della Religione del Crimine, impala Vandal Savage con la Lancia del Destino causando la rinascita di Vandal Savage come Cain. Cain quindi cerc\u00f2 lo Spettro e lo travolse impalandolo con la Lancia del Destino. La Lancia separ\u00f2 Crispus Allen dallo Spettro e Renee e Radiant portarono il suo corpo in una chiesa. Cain pi\u00f9 tardi controll\u00f2 lo Spettro ottenendo la formula dell'Equazione anti-vita che ricre\u00f2 il mondo nel nome di Darkseid. Quindi Cain progett\u00f2 di impalare Renee con la Lancia del Destino. Renne invece, pianific\u00f2 di recuperare la Lancia e di ricostituire il mondo com'era e di restituire la vita a Crispus. Riunito con lo Spettro, Crispus utilizz\u00f2 il suo giudizio per uccidere i seguaci di Cain, ma non Cain stesso. Lo Spettro gett\u00f2 Cain in un mondo senza possibilit\u00e0 di pace finch\u00e9 Dio non decider\u00e0 altrimenti.\nIn \"Final Crisis: Rouge's Revenge\", i Nemici si ritirano dalla societ\u00e0 di Libra e tramano di vendicarsi di Inertia prima di ritirarsi. Tuttavia, Libra utilizza i nuovi nemici per cacciare i Nemici e costringerli ad allearsi con lui minacciandoli di fare qualcosa di brutto a coloro che amano. Anche se i Nemici batterono i nuovi nemici, Libra non si arrese cos\u00ec facilmente. Si rivoltarono contro Libra anche quando Zoom fu depotenziato da Inertia a sua volta ucciso dai Nemici.\nDa un'idea di T.O. Morrow, Cheetah III assegn\u00f2 diversi membri scientifici della Societ\u00e0 Segreta (come Professor Ivo e Dottor Poison) per raccogliere campioni di terreno dai vari regni della Terra in cui si verificarono atti di genocidio. Pianificarono di utilizzare il terreno per creare un nuovo criminale chiamato Genocidio. Genocidio viene portato alla vita attraverso una combinazione di scienza e la magia di Felix Faust.\nAltri media.\nJustice Underground.\nLa Justice Underground \u00e8 un gruppo di supereroi dell'Universo DC. La Justice Underground \u00e8 una versione alternativa della Societ\u00e0 segreta dei supercriminali nell'Universo Anti-Materiale.\nStoria.\nLa Justice Underground ebbe la meglio in diverse battaglie contro il Sindacato del Crimine d'America, sia come team che come singoli individui. Per esempio, la versione Underground di Quizmaster gli permise di interferire con le forniture che servivano al Sindacato del Crimine per varie operazioni, come il siero della velocit\u00e0 che permetteva al Johnny Quick di quella Terra di mantenere la sua velocit\u00e0.\nUno alla volta, tutti i membri della Justice Underground furono catturati, battuti in battaglia o uccisi. Per esempio, Ultraman rese inerme Sir Grundy di sabato, e Lady Sonar sub\u00ec gravi ferite a causa del ritorn\u00f2 al mittente dei suoi poteri da Power Ring. Lady Sonar fu costretta a rimpiazzare numerose parti del suo corpo con parti bioniche. Fu in questa forma che rimase a guardia di Modora, l'ultima nazione ancora libera della Terra Anti-Materiale.\nDurante l'invasione di casa sua, Lady Sonar riusc\u00ec con successo a battere Johnny Quick (il Flash Anti-Materiale) spostando temporaneamente il suo corpo fuori dalla realt\u00e0. Infine fu uccisa da Owlman e dal Sindacato del Crimine quando riuscirono a conquistare la citt\u00e0. Lady Sonar fu messa in stasi criogenica insieme a tutti i suoi compagni, pronti per essere rianimati in uno stato zombificato nel caso che il Sindacato fosse tornato. I loro resti si trovano nel Panopticon del Sindacato del Crimine sulla superficie della Luna.\nLa Justice Underground fu liberata da J'onn J'onnz come team di supporto ai membri della Justice League che tornarono nell'Universo Anti-Materiale. Non \u00e8 chiaro come riuscirono a guarire dalle ferite, sebbene si possa presumere che Owlman li abbia guariti mentre erano in stasi criogenica.\nMembri.\nQuizmaster (Enigmista Anti-Materiale) \u00e8 il leader del gruppo e l'uomo pi\u00f9 intelligente della Terra; non possiede nessun superpotere. Il suo alto quoziente intellettivo e la conoscenza di quasi tutti gli argomenti conosciuti dall'uomo gli permettevano di essere un eroe all'altezza di tutti i suoi compagni con i super poteri.\nSir Solomon Grundy (il Grundy Anti-Materiale) \u00e8 una distinta posata montagna d'uomo. Durante il bombardamento aereo di Dover, fu portato alla vita da una roccia bianca. Sir Solomon sembra essere fisicamente identico al nostro Solomon Grundy con l'eccezione di un folto paio di baffi e un pizzetto a punta. Seguendo i suoi modi da gentiluomo, Sir Solomon veste come un gentiluomo inglese del XIX secolo, e parla con un lessico forbito. La sua super forza e invulnerabilit\u00e0 lo rendono un formidabile eroe.\nGenerale Grodd (il Grodd Anti-Materiale) \u00e8 un altruista evaso da una nazione militarista abitata da scimmie.\nStar Sapphire (la Star Sapphire Anti-Materiale)\nLady Sonar (il Sonar Anti-Materiale)\nQ Ranger (il Major Force Anti-Materiale)\nWanted.\nLe serie \"Wanted\" di Mark Millar nacque come proposta per una nuova serie per la Societ\u00e0 Segreta dei Super Criminali. La DC pass\u00f2 la proposta e Millar pot\u00e9 sviluppare le sue idee utilizzando i suoi personaggi, pubblicandoli poi attraverso la Top Cow e la Image Comics nel 2003.\nLista di apparizioni.\nEdizioni da collezione.\nLa loro serie fu messa in collezione in un trade paperback:"}
{"id": "2264698", "revid": "729019", "url": "https://it.wikipedia.org/wiki?curid=2264698", "title": "Soli noi/La chiave", "text": "Soli noi/La chiave \u00e8 l'8\u00b0 singolo della cantautrice Giuni Russo, edito nel 1978 dall'etichetta discografica Elektra, della Warner Music Group.\n\u00c8 il primo 45 giri inciso con lo pseudonimo di Giuni Russo, a seguito dell'italianizzazione della grafia del nome per evitare eventuali storpiature nella pronuncia. Nonostante la poca promozione televisiva e radiofonica, il disco riscosse un discreto apprezzamento specialmente in Francia, tanto che a Parigi il discografico della RCA (etichetta che cur\u00f2 l'edizione francese del disco), chiede e ottiene un incontro con Giuni, offrendole la possibilit\u00e0 di tentare la carriera oltralpe. Ma la giovane artista, scoraggiata e delusa dai precedenti insuccessi, rifiut\u00f2 l'opportunit\u00e0 decidendo di rimanere in Italia.\nLe edizioni estere del 45 giri, come quella francese o quella portoghese, furono stampate con grafica e copertina differenti.\nEntrambi i brani furono scritti da Cristiano Malgioglio, su musiche della stessa Giuni Russo con Maria Antonietta Sisini.\n\"Soli noi\" e \"La chiave\" non vennero inclusi in alcun long playing; \"Soli noi\" \u00e8 stato per\u00f2 incluso nella raccolta ufficiale postuma \"The Complete Giuni\" (2007)."}
{"id": "2264702", "revid": "111319", "url": "https://it.wikipedia.org/wiki?curid=2264702", "title": "Renata Fabiola Spagnolo", "text": ""}
{"id": "2264705", "revid": "2092989", "url": "https://it.wikipedia.org/wiki?curid=2264705", "title": "Laoag", "text": "Laoag \u00e8 una citt\u00e0 componente delle Filippine, capoluogo della Provincia di Ilocos Norte, nella Regione di Ilocos.\nLaoag \u00e8 formata da 80 baranggay:"}
{"id": "2264721", "revid": "767487", "url": "https://it.wikipedia.org/wiki?curid=2264721", "title": "Adams (Ilocos Norte)", "text": "Adams \u00e8 una municipalit\u00e0 di Quinta classe delle Filippine, situata nella Provincia di Ilocos Norte, nella Regione di Ilocos.\nSarrat \u00e8 formata dall'unico baranggay omonimo."}
{"id": "2264724", "revid": "339392", "url": "https://it.wikipedia.org/wiki?curid=2264724", "title": "Asuma", "text": ""}
{"id": "2264728", "revid": "4252", "url": "https://it.wikipedia.org/wiki?curid=2264728", "title": "Sistema numerico ternario bilanciato", "text": "Il ternario bilanciato \u00e8 un sistema numerico posizionale non standard. \u00c8 un sistema in base 3, che, a differenza del sistema ternario standard, usa come cifre -1, 0 e 1 anzich\u00e9 0, 1 e 2. Le potenze di 3 usate per rappresentare il numero possono avere quindi coefficiente positivo, nullo o negativo.\nLa seguente tabella elenca i primi 12 numeri scritti nel sistema decimale, ternario e ternario bilanciato (viene usato il simbolo 1 per rappresentare la cifra -1).\nAritmetica.\nAddizione.\nLa tavola di addizione \u00e8 molto semplice, tenendo solo conto che si pu\u00f2 avere un riporto negativo\nSottrazione.\nLa sottrazione si effettua invertendo le cifre del numero da sottrarre e sommando.\nMoltiplicazione.\nAnche la moltiplicazione si effettua in modo piuttosto semplice, riducendosi a una serie di cambi di segno e addizioni, come nel seguente esempio, nel quale viene eseguita l'operazione 23 \u00d7 17 = 391:\nNumeri negativi.\nIl sistema ternario bilanciato non ha bisogno di un segno meno per rappresentare i numeri negativi. Per cambiare il segno di un numero basta cambiare il segno delle sue cifre.\nLa possibilit\u00e0 di rappresentare anche i numeri negativi ha un costo sulle cifre da usare rispetto al sistema ternario standard, infatti, per rappresentare un generico numero n nel sistema ternario bilanciato occorrono formula_5 cifre, superiori o tutt'al pi\u00f9 uguali alle formula_6 cifre nel sistema ternario standard."}
{"id": "2264731", "revid": "324617", "url": "https://it.wikipedia.org/wiki?curid=2264731", "title": "Marzio Breda", "text": "Biografia.\nLaureato in scienze politiche, ha cominciato la professione giornalistica nel 1975 con una collaborazione a \"L'Arena di Verona\". Dal 1978 \u00e8 stato per due anni cronista nel quotidiano del gruppo Rcs, \"L'Eco di Padova\". Dal 1980 lavora al \"Corriere della Sera\". \u00c8 inviato speciale del suo giornale dal 1986, prima dal Sud d'Italia e poi da Milano.\nDal 1990 ha seguito la politica italiana dal palazzo del Quirinale, durante le presidenze di Francesco Cossiga, Oscar Luigi Scalfaro, Carlo Azeglio Ciampi, Giorgio Napolitano e Sergio Mattarella. Nel 2006 ha pubblicato con l'editore Garzanti il saggio \"La guerra del Quirinale\", che analizza i mutamenti del ruolo del presidente della Repubblica tra la prima e la \"Seconda Repubblica\".\nHa inoltre scritto la prefazione di antologie dei poeti Fernando Pessoa (RCS 2004) e Thomas S. Eliot (RCS 2012). Ha introdotto \"L'ABC del leggere\" di Ezra Pound (Garzanti 2012). \u00c8 autore di \"Biblioteca di Tangentopoli\", un saggio sulla \"letteratura involontaria\" emersa in occasione di Tangentopoli (Almanacco Guanda 2008).\nCon Andrea Zanzotto ha scritto il libro-intervista \"In questo progresso scorsoio\", pubblicato nel febbraio 2009 da Garzanti."}
{"id": "2264737", "revid": "767487", "url": "https://it.wikipedia.org/wiki?curid=2264737", "title": "Ma\u0161a", "text": "Origine e diffusione.\nSi tratta di un ipocoristico slavo del nome Maria.\nOnomastico.\nL'onomastico pu\u00f2 essere festeggiato lo stesso giorno del nome Maria."}
{"id": "2264739", "revid": "308362", "url": "https://it.wikipedia.org/wiki?curid=2264739", "title": "Codice software embedded", "text": ""}
{"id": "2264741", "revid": "767487", "url": "https://it.wikipedia.org/wiki?curid=2264741", "title": "Bacarra", "text": "Bacarra \u00e8 una municipalit\u00e0 di Quarta classe delle Filippine, situata nella Provincia di Ilocos Norte, nella Regione di Ilocos.\nBacarra \u00e8 formata da 43 baranggay:"}
{"id": "2264743", "revid": "71155", "url": "https://it.wikipedia.org/wiki?curid=2264743", "title": "Il giorno dello Sciacallo (romanzo)", "text": ""}
{"id": "2264744", "revid": "1795461", "url": "https://it.wikipedia.org/wiki?curid=2264744", "title": "Giovanni Nervo", "text": "Biografia.\nNacque a Vittadone, frazione del Comune di Casalpusterlengo nel Lodigiano dove la famiglia, originaria di Solagna (VI), era profuga a seguito della prima guerra mondiale. L'anno successivo la famiglia Nervo torna nel paese di origine e a tredici anni Giovanni entra nel Seminario della Diocesi di Padova, dove compie tutti gli studi. Viene ordinato sacerdote a Padova nel 1941 dal Vescovo Carlo Agostini.\nDopo l'8 settembre si impegna attivamente nelle file della Resistenza al fianco di Luigi Gui.\nDal 1945 al 1950 \u00e8 assistente provinciale delle Acli, a Padova.\nDal 1946 al 1963 insegna religione presso l'Istituto di ragioneria \u201cP.F. Calvi\u201d di Padova.\nDal 1950 al 1963 \u00e8 cappellano di fabbrica con l'ONARMO (Opera nazionale Assistenza religiosa e morale agli operai), istituita da monsignor Ferdinando Baldelli.\nNel 1951 istituisce la Scuola Superiore di Servizio Sociale di Padova e ne \u00e8 direttore dal 1951 al 1970.\nDal 1963 al 1965 \u00e8 responsabile nazionale del Servizio sociale dell'Onarmo.\nDal 1965 al 1969 \u00e8 parroco di Santa Sofia in Padova.\nNel 1964, con mons. Pasini e altri docenti della Scuola di servizio sociale di Padova, istituisce un centro di studio, ricerca e formazione nel settore delle politiche sociali e dei servizi sociali e sanitari; il Centro ha la veste giuridica di Fondazione, intitolata a Emanuela Zancan, vice direttrice della Scuola di servizio sociale e morta nel novembre 1963. Ne \u00e8 presidente dal 1964 all'ottobre 1997. Sostituito nella carica di presidente da mons. Giuseppe Pasini, mons. Nervo continua la collaborazione alla Fondazione, nominato dal Consiglio di amministrazione \u201cpresidente onorario\u201d.\nDal 1986 al 1991 svolge la funzione di coordinatore per i rapporti Chiesa-istituzioni, nella segreteria generale della Conferenza episcopale italiana.\nDal 1992 \u00e8 coordinatore per i rapporti Chiesa - Istituzioni - Territorio nella Diocesi di Padova.\nCaritas Italiana.\nIl 2 luglio 1971, per volere di Paolo VI, la Conferenza episcopale italiana istituisce la Caritas Italiana, nello spirito del rinnovamento avviato dal Concilio Vaticano II \u201cper favorire l'attuazione del precetto evangelico dell'amore nella comunit\u00e0 ecclesiale italiana in forme consone ai tempi e ai bisogni, in vista dello sviluppo integrale dell'uomo, con particolare attenzione alle persone e alle comunit\u00e0 in situazione di difficolt\u00e0\" (art. 1 statuto) e ne affida la responsabilit\u00e0 a mons. Nervo. Nella Caritas egli ricopre la carica di presidente dal 1971 al 1976, quando, a seguito di una modifica dello statuto, la carica di presidente della Caritas \u00e8 assunta da uno dei Vescovi vicepresidenti della Cei; mons. Nervo ne \u00e8 quindi vicepresidente e vi rimane tutto il tempo consentito dallo statuto nuovo della Caritas, cio\u00e8 fino al 1986. In verit\u00e0 papa Paolo VI mise monsignor Nervo nell'elenco dei futuri vescovi da nominare, ma la segreteria di Stato del Vaticano si oppose. Fu Nervo stesso a tranquillizzare il papa che la sua opera educativa era pi\u00f9 importante della nomina a vescovo: si trattava di superare la logica assistenzialistica per abbracciare invece una filosofia diversa, mirata a rendere le persone bisognose autonome e in grado di badare alla loro vita; si trattava altres\u00ec di coinvolgere il maggior numero di persone nell'opera di carit\u00e0. Era il fondamentale passaggio che diede vita allo spirito della Caritas, colosso di volontariato in Italia, capillare e presente in tutte le realt\u00e0. \nRiconoscimenti.\nIn data 13 novembre 1996 riceve la laurea honoris causa in Economia e commercio dalla Universit\u00e0 degli Studi di Udine per il prezioso lavoro fatto, come Caritas, con il volontariato in occasione del terremoto del 1976 in Friuli.\nIn data 1\u00ba dicembre 2003 gli \u00e8 conferita la laurea honoris causa in Scienze dell'Educazione dall'Universit\u00e0 di Padova.\nPubblicazioni.\nSuoi volumi pubblicati dalle Edizioni Dehoniane di Bologna:\nPubblicati dalle Edizioni S. Paolo:\nPubblicati dalla Gregoriana Libreria Editrice di Padova:\nPubblicati dalla Cleup di Padova, in collaborazione con il Dipartimento di Scienze dell'educazione dell'Universit\u00e0 di Padova:\nPubblicati dalle Edizioni Messaggero di S. Antonio:"}
{"id": "2264753", "revid": "834", "url": "https://it.wikipedia.org/wiki?curid=2264753", "title": "Badoc", "text": "Badoc \u00e8 una municipalit\u00e0 di Quarta classe delle Filippine, situata nella Provincia di Ilocos Norte, nella Regione di Ilocos.\nBadoc \u00e8 formata da 31 baranggay:"}
{"id": "2264756", "revid": "729019", "url": "https://it.wikipedia.org/wiki?curid=2264756", "title": "OVO (video enciclopedia)", "text": "OVO \u00e8 una video enciclopedia online in lingua italiana e inglese, attiva dal 13 dicembre 2010. Il progetto prevede la pubblicazione online e satellitare di migliaia di videoclip prodotte da un network di creativi sparsi in tutto il mondo della durata di circa tre minuti ciascuna, corrispondenti ad altrettante voci enciclopediche il cui testo \u00e8 approvato dall'Enciclopedia Treccani.\nStoria.\nIl progetto della creazione di una enciclopedia in videoclip ebbe origine da un'idea di Andrea Pezzi, ed il primo passo fu la costituzione nel 2006 della OVO S.r.l., una societ\u00e0 ad hoc partecipata dalla Nova Fronda S.r.l. e, a partire dal 2007, anche da Trefinance, una societ\u00e0 del gruppo Fininvest, in base ad un accordo che pass\u00f2 anche al vaglio dell'antitrust.\nDopo l'uscita della Fininvest dall'operazione e la messa in liquidazione della societ\u00e0 a causa del pesante passivo accumulato, il progetto rinasce con la costituzione della OVO Italia S.r.l. ad opera dello stesso Andrea Pezzi con nuovi soci, per arrivare finalmente alla pubblicazione on line il 13 dicembre 2010.\nNei primi sei mesi del 2011 OVO inizia a costruire i rapporti con i suoi futuri partner editoriali e commerciali. Dal giugno 2011 OVO \u00e8 presente con i propri widget su Treccani.it, suo partner editoriale, e utilizzato come fonte esterna su portali di informazione, quali La Stampa, Il Sole 24 ore, e La Repubblica. Nell'aprile 2011 diventa Media Partner di Next Arts in occasione del Premio Next Arts 2011 \u2013 Concorso per giovani artisti \"digitali\", progetto culturale patrocinato dal MIBAC e dal MIUR. Sempre nell'ottobre 2011 rinnova il sito rilasciando una versione in HTML5 e dal design fluido, integrando in ciascuna videoclip altri contenuti aggregati dal web. Dal 2018 l'enciclopedia fa capo alla The Outplay Italia S.r.l. ed \u00e8 accessibile sul dominio ovovideo.com."}
{"id": "2264764", "revid": "2008079", "url": "https://it.wikipedia.org/wiki?curid=2264764", "title": "Scalpo", "text": "Il termine scalpo deriva da un lemma inglese di origine scandinava, \"scalp\", che significa \"cuoio capelluto\", indica il cuoio capelluto, comprendente tutti i capelli, asportato dal cadavere di un nemico (o anche da un nemico ferito).\nStoria.\nLe pi\u00f9 antiche popolazioni euro-asiatiche (Sciti, Cinesi, Giapponesi, Samoiedi, etc), europee e americane adottavano tale pratica ritenendo che il possesso dello scalpo del nemico ucciso non fosse solo la dimostrazione del valore del guerriero, ma anche un modo per impadronirsi delle doti dell'ucciso che, inoltre, privo della chioma non era pi\u00f9 in grado di vendicarsi dall'oltretomba.\nDa ci\u00f2 le lunghe faide tribali per rientrare in possesso degli scalpi, le vendette di sangue e l'abitudine dei guerrieri di raccogliere i capelli in una lunga treccia o in ciuffo o addirittura in una criniera che facilitasse la pratica e fungesse da provocazione al nemico; mentre radersi completamente il capo era considerato segno di vigliaccheria.\nNegli Stati Uniti d'America la cruenta usanza si diffuse, gi\u00e0 a partire dal XVIII secolo, nelle tredici colonie prima, durante e dopo la conquista del \"far west\" incrementata anche da speculatori bianchi che offrivano denaro in cambio degli scalpi, scatenando cos\u00ec una vera e propria caccia senza distinzione di razza, alla quale non di rado partecipavano cacciatori di scalpi bianchi.\nIl rito.\nEra considerato un trofeo di guerra, e l'asportazione dello scalpo era un vero e proprio rituale magico, seguito fin da tempi remoti da molti popoli, al termine di un combattimento, praticando un taglio circolare intorno alla testa e strappando con un rapido movimento la parte trattenuta per i capelli."}
{"id": "2264766", "revid": "671029", "url": "https://it.wikipedia.org/wiki?curid=2264766", "title": "Ta\u00e7a de Ouro 1983", "text": "La Ta\u00e7a de Ouro 1983 (in italiano Trofeo d'Oro 1983) \u00e8 stata la 13\u00aa edizione del massimo campionato brasiliano di calcio.\nFormula.\nPrimo turno: 40 squadre divise in 8 gruppi di 5 club ciascuno. Ogni squadra affronta in partite di andata e ritorno tutte le componenti del proprio gruppo e si qualificano al secondo turno le migliori 3 di ogni raggruppamento, mentre le quarte classificate disputano i ripescaggi. Le quinte classificate accedono alla terza fase della Ta\u00e7a de Prata.\nRipescaggi: le 8 squadre quarte classificate vengono accoppiate tra di loro per disputare una gara ad eliminazione diretta. Le 4 squadre vincitrici delle partite di ripescaggio si qualificano per il secondo turno, le altre 4 accedono alla terza fase della Ta\u00e7a de Prata.\nSecondo turno: alle 28 squadre qualificate nei turno precedenti (24 dopo il primo turno e altre 4 dopo i ripescaggi) si aggiungono le 4 prime classificate nel secondo turno della Ta\u00e7a de Prata. Le 32 squadre vengono divise in 8 gruppi di 4 squadre ciascuno, che affrontano in partite di andata e ritorno tutte le componenti del proprio girone. Si qualificano al terzo turno le migliori 2 di ogni raggruppamento.\nTerzo turno: le 16 squadre vengono divise in 4 gruppi di 4 squadre ciascuno, che affrontano in partite di andata e ritorno tutte le componenti del proprio girone. Si qualificano alla fase finale le migliori 2 di ogni raggruppamento.\nQuarti di finale, semifinali e finale: gare a eliminazione diretta in partita di andata e ritorno. Gioca in casa la seconda partita la squadra meglio classificata dopo i turni precedenti, in caso di parit\u00e0 si qualifica al turno seguente la squadra con il miglior risultato nel turno precedente."}
{"id": "2264768", "revid": "767487", "url": "https://it.wikipedia.org/wiki?curid=2264768", "title": "Bangui (Ilocos Norte)", "text": "Bangui \u00e8 una municipalit\u00e0 di Quarta classe delle Filippine, situata nella Provincia di Ilocos Norte, nella Regione di Ilocos.\nBangui \u00e8 formata da 15 baranggay:"}
{"id": "2264782", "revid": "1504506", "url": "https://it.wikipedia.org/wiki?curid=2264782", "title": "Estimi medievali", "text": "Gli estimi medievali o censimenti a fini fiscali sono delle rilevazioni che venivano fatte nel passato, nel medioevo e nell'et\u00e0 moderna, per ripartire il carico fiscale sui contribuenti. Con tale nome sono generalmente indicati anche i documenti relativi. \nGeneralit\u00e0.\nNel medioevo il prelievo fiscale non era di norma determinato dalla capacit\u00e0 contributiva della popolazione soggetta al tributo, bens\u00ec vigeva il procedimento opposto: partendo da un obiettivo di prelievo gi\u00e0 determinato, si ripartiva il carico sui soggetti passivi. Questo vale per esempio, per estimi utilizzati nel nord Italia nel XV secolo, ma imposizioni similmente costituite dovevano gi\u00e0 essere in uso nelle citt\u00e0 comunali a partire dal XIII secolo.\nLe tipologie di prelievi erano di diverso genere e colpivano di volta in volta sia basi contributive diverse (le teste, ossia le persone o ancora i beni immobili o mobili) che diverse categorie di contribuenti (cittadini o residenti nel contado). Per esempio la cosiddetta tassa sul sale consisteva nel prelevare obbligatoriamente, da parte dell'autorit\u00e0 locale, una certa quantit\u00e0 di sale \u2013 elemento indispensabile per la conservazione di cibi e anche per l'alimentazione umana e animale \u2013 ad un costo predeterminato, in base al numero dei componenti il nucleo familiare e anche degli animali posseduti. Era inoltre possibile che la quantit\u00e0 da \"levare\" (tale era in alcune zone il termine tecnico) fosse calcolata anche in base ai beni in propriet\u00e0. Non esisteva quindi, in passato, la distinzione odierna tra imposizione diretta e indiretta.\nProcedure.\nLe procedure erano certamente diverse a seconda delle epoche e delle zone, ma pu\u00f2 essere identificato uno schema comune. Al fine di attribuire le quote impositive sulla popolazione assoggettata l'autorit\u00e0 della zona (per esempio il comune o il ducato) inviava appositi commissari estimatori che avevano il compito di valutare i beni. Ogni tante lire (nel senso di un'unit\u00e0 monetaria) di beni, si era assoggettati ad un certo prelievo. Nel caso di beni immobili, per fare un esempio, ad ogni ettaro di terra da lavoro poteva corrispondere un'imposta di 3 lire all'anno; ad ogni ettaro di vigna una di 6 lire ecc. Del prelievo periodico, una volta definito il carico per ogni nucleo familiare soggetto al tributo, si occupavano apposite cariche locali minori, individuate dalla stessa popolazione mediante elezioni.\nValore documentario e storico.\nLa documentazione \u00e8 di assoluto rilievo per lo storico in quanto fornisce dati, opportunamente elaborati e interpretati, sia di tipo demografico (il numero di persone per nucleo familiare, la composizione di questi; la popolazione complessiva e \u2013 a seconda della ricchezza della rilevazione \u2013 l'et\u00e0 dei componenti) che onomastico (nomi delle persone ed usi nell'attribuirli). Ancora ne derivano utili informazioni di ordine economico (eventuali mestieri, dati sulle colture e quindi sull'alimentazione, sul tipo di contratti agrari in essere in zona) o politico (territori soggetti all'imposta e territori esenti a seconda di influenze signorili o ecclesiastiche).\nInfatti in genere venivano rilevati i beni attribuiti ad un capofamiglia, referente ai fini fiscali per l'intero nucleo, ma erano registrati anche i membri delle famiglie (almeno quelli compresi entro una certa fascia di et\u00e0: per le tasse del sale in genere tra i 14 ed i 70 anni) appunto con le et\u00e0. Ne derivavano diversi libri con le informazioni di dettaglio ed infine un libro generale, con indicate le somme da prelevare e i nomi dei capifamiglia assoggettati.\nUn caso di particolare completezza e complessit\u00e0 \u00e8 quello costituito dal catasto fiorentino applicato a Firenze nel 1427. Spesso, tuttavia, questa documentazione \u00e8 giunta fino a noi incompleta: dato il carattere poco equo di siffatta imposizione, i libri d'estimo venivano distrutti dal popolo in occasione di rivolte o cambi di governo."}
{"id": "2264784", "revid": "111404489", "url": "https://it.wikipedia.org/wiki?curid=2264784", "title": "The Goaldigger Song", "text": "The Goaldigger Song \u00e8 un brano composto ed interpretato dall'artista britannico Elton John.\nIl brano.\nIncredibilmente, il testo della canzone (riguardante una squadra di calcio britannica) \u00e8 stato scritto dalla rockstar e non dal suo paroliere Bernie Taupin; va per\u00f2 detto che all'epoca della pubblicazione del singolo (aprile 1977) i due avevano cessato di collaborare (anche se riprenderanno i contatti dopo qualche tempo), Elton aveva del tutto abbandonato la scena musicale mondiale e usciva dalla sua dimora londinese solamente per recarsi allo stadio e assistere alle partite del Watford F.C., squadra della quale era divenuto il Presidente. \n\"The Goaldigger Song\" fu pubblicata come singolo per beneficenza in edizione limitata e distribuito in sole 500 copie, alcune delle quali firmate da Elton (non raggiunse quindi alcuna posizione in nessuna classifica, n\u00e9 apparve mai in un album).\nLa canzone fu eseguita live una sola volta, durante il concerto con i China al Wembley Empire Pool di Londra, il 3 novembre 1977, serata in cui John annunci\u00f2 il suo primo ritiro dalle scene (cosa ben presto smentita dai fatti)."}
{"id": "2264785", "revid": "767487", "url": "https://it.wikipedia.org/wiki?curid=2264785", "title": "Banna (Ilocos Norte)", "text": "Banna, nota anche come Espiritu, \u00e8 una municipalit\u00e0 di Quarta classe delle Filippine, situata nella Provincia di Ilocos Norte, nella Regione di Ilocos.\nBanna \u00e8 formata da 20 baranggay:"}
{"id": "2264788", "revid": "599013", "url": "https://it.wikipedia.org/wiki?curid=2264788", "title": "Espiritu", "text": ""}
{"id": "2264791", "revid": "1924342", "url": "https://it.wikipedia.org/wiki?curid=2264791", "title": "Jai Ho", "text": "Jai Ho \u00e8 una canzone scritta in hindi da A.R. Rahman e Gulzar, ed interpretata da Sukhwinder Singh e Rahman, per la colonna sonora del film \"The Millionaire\" del 2008. In esso accompagna una coreografia in stile Bollywood. La canzone figura anche la partecipazione vocale di Tanvi Shah, Mahalakshmi Iyer e Vijay Prakash.\n\"Jai Ho\" fu originariamente composta per il film del 2008 \"Yuvvraaj\", ma fu scartata dal regista Subhash Ghai, che non la ritenne adatta alla voce dell'attore Zayed Khan che avrebbe dovuto interpretarla nel film. In seguito, A.R. Rahman ha rivelato in una intervista che fu proprio Ghai a chiedergli di utilizzare le parole \"Jai Ho\" nella canzone. Dopo l'inserimento del brano in \"The Millionaire\", il brano ha vinto l'oscar per la migliore canzone, battendo \"Down to Earth\" di Peter Gabriel (per \"WALL-E\") e \"O... Saya\", sempre tratta dalla colonna sonora di \"The Millionaire\".\nLa parola \"Jai Ho\" pu\u00f2 essere tradotta come \"vittoria\", ma anche come \"elogio\", \"saluto\" o \"Hallelujah\". La maggior parte del testo \u00e8 in lingua hindi, con alcune parti in spagnolo. Il 23 febbraio 2009 Rahman ha interpretato il brano dal vivo durante \"The Oprah Winfrey Show\". Su richiesta della Winfrey, A.R. Rahman ha detto che \"Jai Ho\" vuol dire \"Che la vittoria possa essere tua\".\nCover delle Pussycat Dolls.\nNel 2009 il brano \u00e8 stato registrato in lingua inglese dalle Pussycat Dolls, principalmente cantata da Nicole Scherzinger. Al titolo \u00e8 stato aggiunto un punto esclamativo e un co-titolo, chiamata quindi \"Jai Ho! (You Are My Destiny)\". Prodotta in collaborazione con A.R. Rahman e Ron Fair, la Scherzinger ha dichiarato che il brano \u00e8 una reinterpretazione della canzone, e non un remix.\nIl brano si \u00e8 piazzato al 15\u00ba posto dei brani pi\u00f9 venduti in Italia nel 2009.\nPubblicazione.\nLa canzone \u00e8 stata resa disponibile a partire dal 23 febbraio 2009 su iTunes Store statunitense e a livello internazionale il 24 dello stesso mese e anno. La canzone ha debuttato nella \"Billboard Hot 100\" alla posizione numero 100, riuscendo ad entrare nella top 20 la settimana successiva. Ha ottenuto ampio successo in tutto il mondo.\nVideo musicale.\nIl video, premiato il 13 marzo 2009, \u00e8 stato girato a Vienna e presenta una coreografia, simile a quella del film \"The Millionaire\". Dopo una breve introduzione in cui alcune persone battono le mani e si intravedono le sagome dei membri del gruppo, Nicole Scherzinger sale su un treno, dove appiono le due Pussycat Ashely e Kimberly che ascoltano musica. Poco dopo un uomo misterioso segue Nicole e viene fotografato dalle altre due Pussycat. Seguono numerose diverse ambientazioni, con numerosi balletti di gruppo in metro e in mercati cittadini, con alcune apparizioni del cantante indiano A.R. Rahman."}
{"id": "2264793", "revid": "767487", "url": "https://it.wikipedia.org/wiki?curid=2264793", "title": "Burgos (Ilocos Norte)", "text": "Burgos \u00e8 una municipalit\u00e0 di Quinta classe delle Filippine, situata nella provincia di Ilocos Norte, nella regione di Ilocos. Precedentemente nota con il nome di Nagpartian, \u00e8 stata rinominata in onore del presbitero martire Jos\u00e9 Burgos, nato nella regione di Ilocos.\nBurgos \u00e8 formata da 11 baranggay:"}
{"id": "2264794", "revid": "1318658", "url": "https://it.wikipedia.org/wiki?curid=2264794", "title": "Alexandre Trauner", "text": "Biografia.\nDopo aver studiato alla Scuola di belle arti di Budapest, nel 1929 si trasferisce in Francia, a Parigi, per allontanarsi dall'antisemitismo del paese natale e raggiungere un ambiente artistico e intellettuale pi\u00f9 stimolante.\nEntra nel mondo del cinema lavorando come assistente dello scenografo Lazare Meerson a svariati film, fra i quali \"A me la libert\u00e0\" (\"\u00c0 nous la libert\u00e9\") (1931) di Ren\u00e9 Clair e \"La kermesse eroica\" (\"La Kermesse h\u00e9ro\u00efque\") (1935) di Jacques Feyder, maturando una inestimabile esperienza che pu\u00f2 mettere a frutto nel corso degli anni trenta e quaranta contribuendo con il proprio lavoro di art design agli eccezionali risultati di un'epoca d'oro del cinema francese, cos\u00ec come vi contribuiscono con i loro differenti talenti Jacques Pr\u00e9vert alla sceneggiatura, Marcel Carn\u00e9, Pierre Pr\u00e9vert, i fratelli All\u00e9gret e Jean Gr\u00e9millon alla regia, Maurice Jaubert e Joseph Kosma alle musiche.\nNegli anni cinquanta e sessanta lavora stabilmente ad Hollywood, in particolare con Billy Wilder, ottenendo nel 1961 l'Oscar per la miglior scenografia grazie al pluripremiato \"L'appartamento\" (1960). Sempre per Wilder lavor\u00f2, tra gli altri, in \"Irma la dolce\" (1963), per il quale ricostru\u00ec in studio varie ambientazioni parigine, poi in parte radicalmente modificate.\nIl suo periodo americano si conclude a met\u00e0 anni settanta, con \"L'uomo che volle farsi re\" (1975) di John Huston. Tornato in Francia, lavora con autori quali Joseph Losey, Bertrand Tavernier, Claude Berri e Luc Besson, ottenendo nel giro di un decennio, dal 1977 (\"Mr. Klein\") al 1987 (\"Round Midnight - A mezzanotte circa\"), sette nomination ai Premi C\u00e9sar, vincendo tre volte il premio per la migliore scenografia."}
{"id": "2264796", "revid": "486946", "url": "https://it.wikipedia.org/wiki?curid=2264796", "title": "Sistema ternario bilanciato", "text": ""}
{"id": "2264797", "revid": "6923", "url": "https://it.wikipedia.org/wiki?curid=2264797", "title": "Kiwa hirsuta", "text": "Kiwa hirsuta \u00e8 un crostaceo appartenente alla famiglia Kiwaidae. \u00c8 stato scoperto nel marzo 2005 nel Pacifico meridionale, al largo dell'Isola di Pasqua, a metri di profondit\u00e0, da un gruppo diretto da Robert Vrijenhoek e Michel Segonzac con il sottomarino DSV Alvin, e descritta scientificamente da Enrique Macpherson, William Jones e Michel Segonzac.\nIl nome del genere \u00e8 quello di una dea della mitologia polinesiana, Kiwa, e sulla base di esso \u00e8 stato scelto anche il nome della famiglia (Kiwaidae).\nIl nome della specie (\"hirsuta\") fa riferimento alla presenza sulle chele di vistose setole che hanno anche fatto guadagnare all'animale il nome popolare di \"granchio yeti\".\nGli occhi sono atrofizzati.\nHabitat.\nVive nei pressi di sorgenti idrotermali sul fondo dell'Oceano Pacifico meridionale.\nDescrizione.\nQuesto crostaceo dalle chele particolarmente lunghe ha gli arti completamente ricoperti da lunghi filamenti setosi di colore giallastro che ospitano colonie di batteri."}
{"id": "2264798", "revid": "287204", "url": "https://it.wikipedia.org/wiki?curid=2264798", "title": "Leucaspius delineatus", "text": "Leucaspius delineatus, conosciuto comunemente come alborella fasciata, \u00e8 un pesce appartenente alla famiglia Cyprinidae, unico rappresentante del genere Leucaspius.\nDistribuzione e habitat.\nQuesta specie \u00e8 diffusa nell'Europa centrale ed orientale fino agli Urali ed al Caucaso ad est ed al fiume Reno ad ovest. \u00c8 naturalmente assente dalla Francia (eccetto una stretta fascia ad est), dalle Isole Britanniche, dalla Penisola Iberica, dall'Italia e dai Balcani meridionali. \u00c8 stata introdotta, attraverso l'uso come esca viva, in Finlandia, Francia, Belgio, Inghilterra ed altri paesi europei ed extraeuropei.\nVive nei laghi, negli stagni e nella parte finale dei fiumi con acque calde e molto lente.\nDescrizione.\nAbbastanza simile all'alborella ma pi\u00f9 slanciato. La bocca \u00e8 nettamente rivolta verso l'alto, la mandibola \u00e8 sporgente e l'occhio \u00e8 grande. Il peduncolo caudale \u00e8 molto sottile e la pinna caudale molto grande e vistosamente forcuta. La pinna dorsale \u00e8 posta piuttosto indietro, appena pi\u00f9 avanti della pinna anale, che \u00e8 ampia e concava. Le squame sono molto grandi.\nLa livrea \u00e8 grigio scura o bruna sul dorso e digradante verso il bianco argenteo del ventre ma in alcuni esemplari questi colori possono tendere decisamente al giallastro ed al bruno. Lungo i fianchi \u00e8 presente una fascia pi\u00f9 scura, di solito appena visibile.\nRaggiunge una lunghezza massima di 10\u00a0cm.\nEtologia.\nGregario, forma fitti banchi che stanno in superficie quando fa caldo e sempre pi\u00f9 in profondit\u00e0 man mano che la temperatura si abbassa.\nRiproduzione.\nAvviene in primavera-estate, le uova vengono deposte su una pianta acquatica e, caso raro tra i ciprinidi, vengono sorvegliate ed ossigenate dal maschio.\nAlimentazione.\nSi nutre sia di plancton che di insetti caduti nell'acqua.\nPredatori.\n\u00c8 un tipico \"pesce-foraggio\" ed \u00e8 preda di tutti i pesci predatori presenti negli ambienti dove vive.\nPesca.\nPu\u00f2 essere catturato in ingenti quantitativi con reti e lenze. In molti paesi viene utilizzata solo come esca viva mentre in altri (soprattutto nell'Europa orientale ed in Russia) \u00e8 apprezzata come cibo e conservata in scatola. \u00c8 anche oggetto di allevamento industriale."}
{"id": "2264804", "revid": "538762", "url": "https://it.wikipedia.org/wiki?curid=2264804", "title": "Ascensione alpinistica", "text": ""}
{"id": "2264805", "revid": "281901", "url": "https://it.wikipedia.org/wiki?curid=2264805", "title": "Cobite di stagno orientale", "text": ""}
{"id": "2264806", "revid": "281901", "url": "https://it.wikipedia.org/wiki?curid=2264806", "title": "Cobite orientale", "text": ""}
{"id": "2264807", "revid": "74668", "url": "https://it.wikipedia.org/wiki?curid=2264807", "title": "Akio Ohtsuka", "text": ""}
{"id": "2264808", "revid": "287204", "url": "https://it.wikipedia.org/wiki?curid=2264808", "title": "Akio Otsuka", "text": ""}
{"id": "2264809", "revid": "281901", "url": "https://it.wikipedia.org/wiki?curid=2264809", "title": "Alborella fasciata", "text": ""}
{"id": "2264810", "revid": "281901", "url": "https://it.wikipedia.org/wiki?curid=2264810", "title": "Alborella di Heckel", "text": ""}
{"id": "2264811", "revid": "281901", "url": "https://it.wikipedia.org/wiki?curid=2264811", "title": "Alburno di Heckel", "text": ""}
{"id": "2264815", "revid": "124211357", "url": "https://it.wikipedia.org/wiki?curid=2264815", "title": "Nordseewerke", "text": "Nordseewerke era una societ\u00e0 di costruzioni navali che operava nella citt\u00e0 di Emden in Germania facente ora parte di ThyssenKrupp Marine Systems. Il cantiere navale impiegava circa 1.400 maestranze ed era il secondo pi\u00f9 grande stabilimento di Emden, dopo quello della Volkswagen.\nLo stabilimento Nordseewerke \u00e8 stato fondato l'11 marzo 1903 ed \u00e8 attualmente uno dei pi\u00f9 antichi tra i cantieri esistenti in Germania. Nei suoi stabilimenti sono state costruite molte navi per la Kaiserliche Marine durante la prima guerra mondiale e per la Kriegsmarine durante la seconda guerra mondiale, nonch\u00e9 per la moderna Deutsche Marine.\nIl cantiere ha anche costruito le navi per l'uso di altre marine, come le classi Kobben (tipo 207) e Ula (tipo 210) per la Marina Reale Norvegese. Negli ultimi venti anni, dei sottomarini costruiti nel cantiere sono stati esportati anche in Sudafrica, Argentina (Classe TR-1700) e Israele.\nOltre a navi militari negli stabilimenti Nordseewerke sono state costruite imbarcazioni ad uso civile come porta-container e altre navi da trasporto merci. Nel 1971 nel cantiere \u00e8 stata costruita la nave da crociera Sea Venture, poi ribattezzato Pacific Princess, conosciuta al pubblico televisivo in quanto vi era ambientata la serie Love Boat."}
{"id": "2264821", "revid": "1714743", "url": "https://it.wikipedia.org/wiki?curid=2264821", "title": "Cristiana Eberardina di Brandeburgo-Bayreuth", "text": "Biografia.\nCristiana Eberardina era la prima figlia del margravio Cristiano Ernesto di Brandeburgo-Bayreuth, e della sua seconda moglie, Sofia Luisa di W\u00fcrttemberg. Venne chiamata Cristina in onore di suo padre e Eberardina in onore di suo nonno materno, Eberardo III di W\u00fcrttemberg. Come figlia del margravio di Brandeburgo-Bayreuth, era margravina di nascita. Aveva cinque fratelli pi\u00f9 piccoli, solo due dei quali sopravvissuti all'infanzia. \u00c8 rimasta vicino ai suoi parenti a Bayreuth e ha continuato a visitarli dopo il suo matrimonio. \nMatrimonio.\nLa sua posizione di figlia di un principe la rendeva una pedina fondamentale dello scacchiere politico europeo. Spos\u00f2 il 20 gennaio 1693 il futuro principe elettore Federico Augusto I di Sassonia, a Bayreuth. Il matrimonio era puramente politico e molto infelice. Augusto la considerava noiosa, mentre lei era scioccata e ferita dalla sua costante infedelt\u00e0. La coppia ebbe un figlio:\nQuesta \u00e8 stata l'unica gravidanza in tutto il loro matrimonio. Federico Augusto venne cresciuto dalla nonna paterna, Anna Sofia di Danimarca. Poich\u00e9 Cristiana Eberardina e sua suocera andavano d'accordo, andava spesso a trovare suo figlio.\nRegina ed elettrice.\nCristiana Eberardina divenne elettrice quando Augusto successe a suo fratello come elettore nel 1694. Nella processione di carnevale con cui Augusto celebr\u00f2 la sua ascesa, i membri della sua corte attraversarono Dresda vestiti da dei e dee, l'amante di suo marito, Aurora von K\u00f6nigsmarck, partecip\u00f2 alla processione, guidando il carro di Apollo vestito da dea Aurora, mentre lei partecip\u00f2 in un ruolo minore come una delle Vergini vestali che scortava la dea Vesta. \nNel 1697, Augusto si convert\u00ec al cattolicesimo e fu eletto re di Polonia. A quanto pare, non aveva discusso n\u00e9 della sua conversione n\u00e9 della sua candidatura con lei. La sua conversione provoc\u00f2 uno scandalo in Sassonia, e fu costretto a garantire la libert\u00e0 religiosa della Sassonia. Secondo le norme contemporanee, Cristiana Eberardina, ora regina, avrebbe dovuto seguirlo in Polonia e sostenerlo ospitando la sua corte come regina al suo fianco ed essere incoronata con lui a Cracovia, e dall'estate del 1697 fino all'incoronazione del 15 Settembre 1697, Augusto cerc\u00f2 di negoziare per lei. Tuttavia, Cristiana Eberardina si rifiut\u00f2 di partecipare all'incoronazione e di mettere piede in Polonia, nonostante suo padre si fosse unito al marito \nnel persuaderla. Secondo la Pacta Conventa, che Augusto aveva firmato dopo la sua elezione, fu obbligato a persuaderla a convertirsi, cosa che lei rifiut\u00f2. Nel marzo 1698, Augusto la invit\u00f2 a venire a Danzica, dove c'era viveva una minoranza protestante e dove suo padre l'avrebbe incontrata. Le promise la libert\u00e0 di rimanere protestante, portare con s\u00e9 un sacerdote protestante e praticare la propria fede, a condizione che il sacerdote non si presentasse in pubblico vestito in carica e lei non visitasse le chiese protestanti in pubblico. Augusto inoltre garant\u00ec che il loro figlio non si sarebbe convertito, affidandolo alle cure della nonna protestante, l'elettrice vedova Anna Sofia. Cristiana Eberardina non era d'accordo con i termini e si rifiut\u00f2 di seguire suo padre a Danzica e da l\u00ec a Varsavia. Nell'aprile 1698, sua moglie e suo padre firmarono un documento a Varsavia, promettendole la libert\u00e0 di religione a Danzica e Thorn, anche se non pubblicamente. Suo padre poi torn\u00f2 con il documento a Dresda e cerc\u00f2 di convincerla a venire in Polonia. Nonostante i ripetuti tentativi e le richieste del marito e del padre, Cristiana Eberardina si rifiut\u00f2 di andare in Polonia, e non lo fece mai durante l'intero regno di Augusto, n\u00e9 fu mai incoronata regina. \nDurante il suo regno, Augusto viaggi\u00f2 tra la Polonia e la Sassonia, e durante le sue visite in Sassonia, Cristiana Eberardina apparve al suo fianco alle funzioni ufficiali. \nLa regina Cristiana Eberardina viveva con la sua corte nel castello di Hartenfels a Torgau in inverno e nel suo castello a Pretzsch an der Elbe in estate, vicino alla residenza di sua suocera, che aveva anche la custodia del figlio, che lei spesso visitava, poich\u00e9 lei e la suocera andavano d'accordo. Fece molti viaggi per andare a visitare i suoi parenti a Bayreuth e alle terme di Ems e visitava regolarmente Dresda durante il periodo del carnevale e il Natale. Cristiana Eberardina continu\u00f2 a partecipare alla vita di corte a Dresda ogni volta che la sua presenza era richiesta, i festeggiamenti pi\u00f9 grandi furono la visita di stato del re di Danimarca nel 1709 e il matrimonio di suo figlio nel 1719.\nNel suo esilio volontario si concentr\u00f2 su attivit\u00e0 culturali e si \u00e8 interessata alle cure dedicate ai bambini orfani. Alla sua corte, prese molti parenti come cortigiani per istruirli. Era attiva anche nel campo dell'economia; nel 1697 assume la direzione della fabbrica di vetro di Pretzsch, fondata da Constantin Fremel. Le piaceva giocare a carte e a biliardo, tanto che si dice abbia accumulato grandi debiti nel 1711. Fond\u00f2 un'orangerie e durante l'ultimo anno della sua vita era impegnata nella progettazione di un convento protestante per membri della nobilt\u00e0 femminile.\nCristiana Eberardina, come sua suocera, godette di un'immensa popolarit\u00e0 in Sassonia come simbolo della fede protestante e protezione contro la Polonia cattolica, che i protestanti temevano avrebbero imposto una controriforma. In questo ruolo, ai predicatori protestanti piaceva ritrarla come una martire protestante, isolata come prigioniera nel suo castello solitario, un ritratto ancora pi\u00f9 accentuato dopo che suo figlio venne portato in Polonia e fatto convertire al cattolicesimo.\nMorte.\nCristiana Eberardina mor\u00ec a 55 anni, il 4 settembre 1727. Fu sepolta il 6 settembre nella chiesa parrocchiale di Pretzsch. N\u00e9 suo marito n\u00e9 suo figlio erano presenti al funerale.\nJohann Sebastian Bach compose in suo onore la \"Trauerode\" (Ode funebre, \"Lass F\u00fcrstin, lass noch einen Strahl\") per 4 voci, coro e orchestra (BWV 198). Per commemorare la sovrana defunta, la cantata fu eseguita, al termine di una solenne processione, nella Chiesa di San Paolo a Lipsia, il 17 ottobre 1727. Il testo, di Johann Christoph Gottsched, esalta le virt\u00f9 della principessa e soprattutto la sua volont\u00e0 di mantener fede al credo luterano, nonostante la conversione al cattolicesimo, per motivi politici, del consorte."}
{"id": "2264822", "revid": "827882", "url": "https://it.wikipedia.org/wiki?curid=2264822", "title": "Teo Fasulo", "text": "Biografia.\nCompiuti gli studi classici, si iscrive alla facolt\u00e0 di Scienze economiche dell'Universit\u00e0 \u201cLa Sapienza\u201d di Roma, conseguendovi la laurea. Per pagarsi gli studi lavora come segretario all'YMCA (Young Men's Christian Association - Associazione Giovanile Maschile Cristiana), dove ha modo di stabilire utili contatti che gli danno l'opportunit\u00e0 di iniziare ad occuparsi di ginnastica e di sport, nonch\u00e9 di organizzare campeggi in localit\u00e0 di mare e montagna. Sorge cos\u00ec l'interesse per la salute fisica e morale della giovent\u00f9, che lo porter\u00e0 alla creazione del primo centro nazionale di ginnastica moderna, che viene inaugurato a Roma il 26 gennaio 1934, in Via Po 14, con il nome di \"Istituto \u201cGinnastica Moderna\"\". A questo, dopo la guerra, si affiancheranno un secondo Istituto a Milano e due Case di Vacanza per bambini: la \"Casa al Mare \"Il Gabbiano\"\" a Forte dei Marmi, e la \"Casa Alpina\" a Cortina d'Ampezzo, detta \"Ca' de Nani\".\nNel 1927 ottiene una borsa di studio di due anni per frequentare la Scuola Internazionale di Educazione fisica dell'YMCA a Ginevra, diramazione dell'americano \"Springfield College\". Qui consegue il diploma come insegnante di Educazione fisica e Direttore sportivo. Prosegue gli studi con una seconda borsa di studio con la quale si reca negli Stati Uniti allo \"Springfield College\", nello stato del Massachusetts, dove approfondisce fra l'altro alcuni aspetti legati alle tecniche della Ginnastica correttiva.\nViene spinto ad approfondire la materia viaggiando molto per l'Europa, dove conosce le varie scuole gi\u00e0 esistenti in Svizzera, Germania, Austria, Svezia e le varie metodologie di approccio allo studio del movimento, allo scopo di precisare un metodo pi\u00f9 moderno per la correzione e la costruzione del corpo. Oltre alle tecniche applicate da Carla Strauss nella sua Scuola \"Arte del Movimento\" di Milano, e alle teorie pedagogiche di Maria Montessori, approfondisce a Cannes la \"Ginnastica euritmica\" di Paul Vasseur, ispirantesi alla grazia del movimento femminile della scuola greca, mentre a Laxenburg trascorre due mesi nella Scuola \"Hellerau\" diretta da Rosalia Chladeck, esponente della cosiddetta \u201cdanza libera\u201d tedesca. Importante \u00e8 inoltre l'incontro con Dorothee G\u00fcnther, fondatrice nel 1924, insieme a Carl Orff, della \"Gunther Schule\u201d a Monaco di Baviera, specializzata nello studio della musica, della danza e della ginnastica. Da questa scuola proviene Elena Kropp, una delle principali insegnanti dell'Istituto di Fasulo, a cui saranno affidati i corsi di Ginnastica estetica e di \u201cDanze moderne secondo la scuola tedesca\u201d. Conosce e apprezza inoltre la Scuola del professor Heinrich Medau, che analogamente lo indirizza verso una commistione tra discipline ginniche e Ritmica moderna, secondo un procedimento assai prossimo, sul piano teorico ed estetico, all'Euritmica di \u00c9mile Jaques-Dalcroze.\nFin dall'anno della sua fondazione, nel 1936, \u00e8 inoltre docente di danza all'Accademia Nazionale d'Arte Drammatica. \u00c8 tuttavia solo verso la fine degli anni Cinquanta, in seguito ad ulteriori esperienze estere, che l'Istituto di Fasulo sar\u00e0 condotto ad allargare pi\u00f9 convintamente il discorso fisico-estetico e fisico-terapeutico a quello artistico, ossia inglobare nel quadro delle discipline motorie anche la danza e le arti coreutiche propriamente dette. Questo avviene in particolare con l'ingresso di nuove insegnanti quali Anna De Angelis, allieva di Jia Ruskaja all'Accademia Nazionale di Danza, e Liliana Merlo, formatasi nelle tecniche della danza classica e moderna con Esm\u00e9e Bulnes e con Margarete Wallmann in Argentina, alla quale Fasulo affida per un anno (1958-59) i corsi di danza classica, danza moderna e danza spagnola.\nTra i numerosi docenti e collaboratori presenti nei due istituti di Fasulo, dei quali sopravvive oggi solo quello di Milano, si contano nel primo trentennio Denise e Simone Binon (prime maestre di Euritmia nel 1934), il professor Aldo Volpato, incaricato dal 1946 di dirigere i corsi di Ginnastica Correttiva Respiratoria, Giorgina Ruff, Barbara Imhoff, Ebe Merega, Rita Bravin, insegnanti di Ginnastica Moderna, Lilla Grutter e Elke Flenker, maestre di Ginnastica Ritmica, Silia Vosilla, specializzata in Ginnastica Medica, Maurizio Genolini, direttore della sezione Judo, e la governante Sista Costantini. Le discipline insegnate complessivamente sono: Ginnastica Educativa, Ginnastica Correttiva Respiratoria, Ginnastica Presportiva, Cultura Fisica Estetica Respiratoria, Cultura Fisica Estetica Dimagrante, Ginnastica Ritmica, Ginnastica Ritmica e Danze Moderne, Danze Moderne Figurate, Ballo Classico, Danze Spagnole, Judo \u2013 Lotta giapponese."}
{"id": "2264833", "revid": "92723", "url": "https://it.wikipedia.org/wiki?curid=2264833", "title": "John Jay", "text": " \u00c8 stato uno dei padri fondatori degli Stati Uniti, presidente del Congresso Continentale nel biennio 1778-1779 e, dal 1789 al 1795, presidente della Corte Suprema degli Stati Uniti. Durante e dopo la guerra d'indipendenza americana fu ambasciatore in Spagna e Francia, gettando le basi per una politica estera statunitense ed ottenendo delle condizioni favorevoli per la pace con l'Impero britannico (Il trattato di Jay) e la Francia. Scrisse in collaborazione con Alexander Hamilton e James Madison i \"Federalist Papers\".\nCome leader del nuovo Partito Federalista, Jay venne eletto governatore di New York dal 1795 al 1801 e divenne il principale oppositore politico della schiavit\u00f9 nello stato. I suoi primi due tentativi di far approvare una legge sull'emancipazione, rispettivamente nel 1777 e nel 1785, fallirono, ma il terzo ebbe successo nel 1799. La nuova legge permise l'emancipazione di tutti gli schiavi di New York prima della sua morte.\nBiografia.\nNascita.\nJohn Jay nacque il 12 dicembre 1745 e fu il sesto figlio di una ricca famiglia di mercanti newyorkesi. La famiglia di Jay era di origini francesi, di confessione ugonotta, e per la maggior parte risiedeva a New York. Nel 1685 l'editto di Nantes venne revocato, abolendo i diritti dei protestanti e permettendo cos\u00ec la confisca delle loro propriet\u00e0. Il provvedimento spinse il nonno paterno di John Jay, August Jay, a trasferirsi con la famiglia a New York. Il figlio di August, Peter, spos\u00f2 Mary Van Cortlandt, ed ebbe con lei dieci figli, ma solo sette di loro sopravvissero. Dopo la nascita di John Jay, la famiglia si trasfer\u00ec nella citt\u00e0 Rye, nella contea di Westchester, in cerca di un ambiente pi\u00f9 sano; due dei suoi fratelli vennero resi ciechi dall'epidemia del vaiolo del 1739 e soffrivano di handicap mentali.\nEducazione.\nJay pass\u00f2 l'infanzia a Rye, e prese le stesse posizioni politiche del padre, il quale era un convinto whig. John Jay venne educato da insegnanti privati fino ad otto anni, quando venne mandato a studiare dal pastore anglicano Pierre Stoupe. Nel 1756, tre anni dopo, ritorn\u00f2 a studiare a casa sotto la tutela di George Murray. Nel 1760 Jay continu\u00f2 i suoi studi al King's College, fondato sedici anni prima e precursore della Columbia University. Quattro anni dopo si laure\u00f2 e inizi\u00f2 il praticantato nello studio legale di Benjamin Kissam.\nL'avvocatura e l'ingresso nella politica.\nNel 1768, dopo essere stato ammesso al foro di New York, inizi\u00f2 ad esercitare la professione con Robert R. Livingston finch\u00e9 non cre\u00f2 un proprio ufficio legale nel 1771. Nel 1774 fu un membro del New York Commettee of Correspondence.\nIl suo primo ruolo pubblico fu come segretario del Commettee of Correspondence di New York, dove rappresent\u00f2 l'ala conservatrice, la quale aveva come obiettivo la tutela dei diritti di propriet\u00e0 e la preservazione dello stato di diritto, mentre contrastava le violazioni dei diritti degli americani da parte dei britannici. Temeva inoltre la prospettiva di una legge mob. Jay riteneva fossero sbagliate le tasse imposte dall'impero britannico e sosteneva che era moralmente e legalmente giustificato opporsi ad esse, ma come delegato per il primo Congresso Continentale del 1774 si schier\u00f2 con coloro che cercavano una conciliazione con il parlamento.\nEventi come l'incendio di Norfolk da parte dell'esercito britannico nel gennaio 1776 spinsero Jay a schierarsi con gli indipendentisti. Con lo scoppio della guerra lavor\u00f2 senza sosta per la causa rivoluzionaria e la repressione dei lealisti. Cos\u00ec Jay, una volta compresa l'inutilit\u00e0 dei tentativi di riconciliazione delle Tredici colonie con l'impero britannico e che gli sforzi per l'indipendenza sarebbero inevitabilmente sfociati nella guerra d'indipendenza americana, divenne prima un moderato e poi un ardente patriota.\nDurante la guerra di indipendenza.\nCon la reputazione di \"ragionevole moderato\" a New York, Jay venne inviato come delegato al primo e al secondo congresso continentale, nei quali si discuteva se le colonie dovessero o meno dichiarare la propria indipendenza. Cerc\u00f2 la conciliazione con l'impero britannico fino alla Dichiarazione di indipendenza. Le idee di John Jay divennero pi\u00f9 radicali con l'evolversi degli eventi; divenne un convinto patriota e cerc\u00f2 di spingere la Provincia di New York verso l'indipendenza.\nNel 1774, alla chiusura del primo congresso continentale, Jay ritorn\u00f2 a New York. Entr\u00f2 a far parte del congresso dei sessanta e tent\u00f2 di far rispettare un accordo di non-importazione approvato dal primo congresso continentale. Jay venne eletto al terzo congresso provinciale di New York, dove elabor\u00f2 la costituzione di New York del 1777; la sua carica come membro del congresso gli imped\u00ec di votare e firmare la dichiarazione di indipendenza. Jay aiut\u00f2 il comitato a trovare e neutralizzare cospirazioni, monitorando le azioni britanniche. Il congresso provinciale elesse Jay come presidente della corte suprema di New York l'8 maggio 1777, carica che mantenne per due anni.\nJay fu presidente del congresso continentale dal 10 dicembre 1778 al 28 settembre 1779. Il congresso continentale si rivolse a John Jay, un avversario del precedente presidente Henry Laurens, solo tre giorni dopo la sua nomina a delegato e lo elesse come presidente; otto stati votarono per Jay e quattro per Laurens.\nCome diplomatico.\nIl 27 settembre 1779, dimessosi da presidente del congresso, venne nominato ambasciatore in Spagna, dove venne inviato con lo scopo di ottenere aiuti finanziari, contratti commerciali e il riconoscimento dell'indipendenza americana. La corte reale di Spagna non lo ricevette ufficialmente come ambasciatore e non riconobbe l'indipendenza americana fino al 1783, temendo tale mossa potesse scatenare la rivoluzione nelle proprie colonie. Jay, comunque, riusc\u00ec ad ottenere dalla Spagna un prestito di 170.000 dollari. Part\u00ec dalla Spagna il 20 maggio 1782.\nIl 23 giugno dello stesso anno Jay raggiunse Parigi, dove si tennero i negoziati per la porre fine alla guerra di indipendenza. Benjamin Franklin era il diplomatico pi\u00f9 esperto nel gruppo, e Jay desiderava stargli vicino per imparare da lui. Gli Stati Uniti accettarono di negoziare con l'impero britannico separatamente, e poi con la Francia. Nel giugno 1782, il conte di Shelburne offr\u00ec l'indipendenza agli americani, ma Jay rifiut\u00f2 sulla base del fatto che non riconobbe l'indipendenza durante i negoziati; il dissenso di Jay blocc\u00f2 le trattative fino alla sua caduta. Il trattato finale stabil\u00ec che gli Stati Uniti avevano diritto di pesca in Terranova (estendendo cos\u00ec il confine occidentale), mentre l'impero britannico avrebbe riconosciuto gli Stati Uniti come indipendenti e ritirato le proprie truppe in cambio del dissequestro dei beni dei lealisti e il pagamento dei debiti privati Il trattato garant\u00ec l'indipendenza agli Stati Uniti, ma lasci\u00f2 molte regioni di confine in disputa, e molte delle sue condizioni non vennero rispettate.\nSegretario degli affari esteri.\nJay venne nominato segretario degli affari esteri, incarico che ricopr\u00ec dal 1784 al 1789, quando in settembre il congresso approv\u00f2 una legge che dava ulteriori responsabilit\u00e0 nazionali al nuovo dipartimento e cambi\u00f2 ne nome in dipartimento di Stato. Jay mantenne la carica di segretario di stato degli Stati Uniti fino al 22 marzo 1790. Jay cerc\u00f2 di costruire una stabile e duratura politica estera:\nJay era convinto che la sua responsabilit\u00e0 non fosse supportata da un giusto livello di autorit\u00e0, cos\u00ec si un\u00ec ad Alexander Hamilton e James Madison in modo da creare un governo pi\u00f9 forte di uno dettato dagli Articoli della Confederazione. Sostenne nel suo \"Address to the People of the State of New-York, on the Subject of the Federal Constitution\" che gli Articoli della Confederazione erano troppo deboli ed inefficaci per formare un governo:\nFederalist Papers (1788).\nJay non partecip\u00f2 alla Convenzione di Filadelfia ma si un\u00ec ad Hamilton e Madison in un aggressivo dibattito in favore della creazione di un nuovo sistema di governo, pi\u00f9 potente, centralizzato e bilanciato. Scrivendo con lo pseudonimo condiviso di \"Publius\" chiarirono questa visione della Convenzione in ottantacinque articoli per convincere la cittadinanza a ratificare la proposta Costituzione degli Stati Uniti. Jay scrisse il secondo, il terzo, il quarto, il cinquantesimo e il sessantaquattresimo articolo. Tranne l'ultimo, tutti gli altri articoli riguardavano il pericolo derivante dalle forze ed influenze straniere.\nPresidente della Corte Suprema.\nNel 1789 George Washington offr\u00ec l'incarico di segretario di stato a John Jay, il quale rifiut\u00f2, cos\u00ec Washington lo nomin\u00f2 presidente della Corte Suprema degli Stati Uniti, il primo della storia; Washington nomin\u00f2 John Blair, William Cushing, James Wilson, James Iredell e John Rutledge giudici associati. Jay successivamente nomin\u00f2 il giudice Thomas Johnson al posto di John Rutledge, e successivamente William Paterson al posto dello stesso Johnson. La corte venne chiamata a pronunciarsi poche volte nei primi tre anni.\nNella causa Chisholm contro Georgia, la corte di Jay diede una risposta alla domanda: \u00ab\u00c8 lo stato della Georgia soggetto alla giurisdizione della Corte Suprema e del governo federale?\u00bb Con una maggioranza di 4 a 1 (l'unico contrario era Iredell), la corte deliber\u00f2 in favore dei lealisti della Carolina del Sud che videro le loro terre annesse alla Georgia. Dopo questa decisione si apr\u00ec un dibattito, cos\u00ec come fu implicito che i vecchi debiti dovessero essere pagati ai lealisti. La decisione venne ribaltata quando il senato ratific\u00f2 l'undicesimo emendamento, il quale dice che la magistratura non pu\u00f2 pronunciarsi su un caso in cui uno stato viene citato in giudizio da un cittadino di un altro stato o di una nazione straniera. Il caso venne quindi riportato di fronte alla Core Suprema (Georgia contro Brailsford), e la corte ribalt\u00f2 la precedente decisione. In ogni caso, la prima decisione della corte di John Jay stabil\u00ec che gli stati erano soggetti alla revisione giudiziaria.\nNel caso Hayburn, la Corte deliber\u00f2 che i tribunali non potevano conformarsi ad una legge federale che richiedesse alla corte stessa di decidere sulle singole petizioni dei veterani della guerra di indipendenza riguardanti la loro qualifica per il pensionamento, in quanto determinare se i firmatati fossero o meno qualificati era un \u00abprovvedimento [...] di natura non giuridica\u00bb, e dato che lo statuto permetteva al legislatore e all'esecutivo di rivedere le decisioni delle corti, lo statuto violava la separazione dei poteri come imposto dalla costituzione degli Stati Uniti.\nAnnullamento della giuria.\nNel 1774 John Jay disse ad una giuria civile durante un giro nel circuito giudiziario che \u00abavete [...] diritto a prendere voi stessi l'impegno di [...] giudicare la legge cos\u00ec come il fatto in discussione\u00bb. Jay fece poi notare alla giuria la \u00abbuona vecchia regola, che sulle discussioni del fatto la competenza \u00e8 della giuria, sulle discussioni della legge \u00e8 competenza della corte decidere, ma questo equivale niente di pi\u00f9 che ad una presunzione che il giudice sia corretto circa legge. In definitiva, entrambe le questioni [la legge e i fatti] sono legalmente all'interno del vostro potere decisionale\u00bb.\n1792: candidato a governatore di New York.\nNel 1792 Jay fu il candidato federalista a governatore di New York, ma venne sconfitto dal democratico George Clinton. Jay in realt\u00e0 ricevette pi\u00f9 voti di Clinton, ma per alcuni vizi di procedura nelle operazioni di voto di nelle contee di Otsego, Tioga e Clinton le contee vennero escluse e i loro voti non conteggiati, dando cos\u00ec a Clinton una leggera maggioranza. La costituzione dice che i voti assegnati devono essere consegnati al Segretario di Stato \u00abdallo sceriffo o dal suo vice\u00bb, ma, ad esempio, il mandato dello sceriffo della contea di Otsego scadde, cos\u00ec quando avvennero le elezioni l'ufficio dello sceriffo era ancora vacante, e nessuno era autorizzato a consegnare i voti al Segretario di Stato. I sostenitori di Clinton nel corpo legislativo, nei tribunali dello stato e negli uffici federali furono risoluti nel non accettare alcuna obiezione riguardo alla legittimit\u00e0 del voto, e che quanto successo equivalesse a sottrarre il diritto costituzionale di voto agli elettori in quelle contee.\nIl trattato di Jay.\nLe relazioni con l'Impero britannico rasentarono la guerra nel 1794. Le esportazioni britanniche dominavano il mercato degli Stati Uniti, mentre quelle statunitensi erano bloccate da restrizioni e tasse commerciali britanniche. L'impero britannico continu\u00f2 l'occupazione dei forti nel nord che aveva promesso di abbandonare con il trattato di Parigi. L'arruolamento forzato dei marinai americani da parte dei britannici e il sequestro delle forniture navali e militari in viaggio verso porti nemici su navi neutrali fu un altro motivo di tensione.\nMadison propose una guerra commerciale, \u00abUn sistema diretto di ostilit\u00e0 commerciale con la Gran Bretagna\u00bb, supponendo che i britannici fossero piuttosto indeboliti dalla guerra contro la Francia e favorevoli quindi ad accettare le condizioni americane e non dichiarare la guerra. Washington respinse questa politica e invi\u00f2 Jay in Gran Bretagna per negoziare un nuovo trattato; Jay mantenne la carica di Presidente della Corte Suprema di Giustizia. Washington ordin\u00f2 ad Alexander Hamilton di scrivere le istruzioni che dovevano guidare Jay nelle trattative. Nel marzo 1795 il trattato, conosciuto come Trattato di Jay, venne portato a Filadelfia. Quando Hamilton, nel tentativo di mantenere le buone relazioni, inform\u00f2 i britannici che gli Stati Uniti non volevano unirsi ai governi danese e svedese per difendere la propria neutralit\u00e0, Jay perse gran parte della sua influenza. Il trattato comunque tolse il controllo dai posti di frontiera del nord-ovest all'Impero britannico e garant\u00ec agli Stati Uniti lo status di \u00abnazione pi\u00f9 favorita\u00bb, mentre gli Stati Uniti accettarono di limitare le loro attivit\u00e0 commerciali nelle Indie Occidentali Britanniche. Washington firm\u00f2 il trattato e il Senato lo approv\u00f2 con una maggioranza di 20 a 10.\nIl trattato comunque non serv\u00ec a sedare le rimostranze americane sul diritto di navigazione neutrale e l'arruolamento forzato, e i repubblicani ne fecero denuncia, ma Jay, come Presidente della Corte Suprema, decise di non prendere parte al dibattito. Il mancato risarcimento per gli schiavi rubati dai britannici durante la rivoluzione \u00abfu la pi\u00f9 importante delle ragioni della risentita opposizione del sud\u00bb. Jefferson e Madison temevano che un'alleanza con le forze aristocratiche britanniche potesse indebolire il repubblicanesimo, avvantaggiando cos\u00ec l'opposizione. Comunque Jay, appoggiato dal neonato partito federalista di Hamilton e da Washington, vinse la battaglia con la pubblica opinione.\nWashington mise a repentaglio il suo prestigio a causa del trattato e Hamilton e il partito federalista mobilitarono l'opinione pubblica. Il Senato ratific\u00f2 il trattato con una maggioranza di 20 voti a 10, appena sufficiente a raggiungere il quorum dei due terzi. Dopo l'approvazione del trattato vennero scritti dei graffiti vicino alla casa di Jay, uno dei quali diceva: \u00abMaledetto John Jay. Maledetti tutti quelli che non vogliono maledire John Jay. Maledetti tutti quelli che non vogliono mettere le luci alle finestre e rimangono alzati tutte le notti maledicendo John Jay\u00bb.\nNel 1812 le relazioni tra Stati Uniti e Impero britannico vacillarono. I desideri di un gruppo di membri della House of Representatives, conosciuti come i War Hawks, di acquisire terreni dal Canada e i sequestri di navi americane da parte dei britannici portarono, in parte, alla guerra del 1812.\nGovernatore di New York.\nMentre era in Gran Bretagna Jay venne governatore dello stato di New York come membro del partito federalista. Rassegn\u00f2 le dimissioni dalla Corte Suprema e mantenne la carica di governatore fino al 1801. Come governatore ricevette una proposta da Hamulton di manipolare il collegio elettorale di New York per le elezioni presidenziali di quell'anno; Jay si espresse nella lettera \"Proposing a measure for party purposes which it would not become me to adopt\", la quale venne archiviata senza risposta. Il presidente John Adams poi lo rinomin\u00f2 alla Corte Suprema; il senato lo conferm\u00f2 rapidamente, ma Jay declin\u00f2 l'offerta citando la sua cattiva salute e la \u00abmancanza della corte dell'energia, l'importanza e la diglit\u00e0 che sono essenziali per il suo supporto al governo nazionale\u00bb.\nIl ritiro e la morte.\nJay declin\u00f2 la candidatura a governatore proposta dal partito federalista nel 1801 e ritorn\u00f2 alla vita di agricoltore nella contea di Westchester. Subito dopo il ritiro, mor\u00ec sua moglie. Jay rimase in buona salute, e continu\u00f2 a fare l'agricoltore rimanendo lontano dalla politica.\nLa notte del 14 maggio 1829 Jay venne colpito da una paresi, probabilmente dovuta ad un ictus. Visse per altri tre giorni, e mor\u00ec il 17 maggio. Scelse di essere seppellito in un terreno privato di famiglia nella sua propriet\u00e0 di Rye, dove era cresciuto. Tale propriet\u00e0, che guardava Long Island Sound, rimase di propriet\u00e0 della famiglia Jay fino al 1904. Una porzione venne inclusa (ed i suoi edifici cono stati ristrutturati per uso educativo) dalla Jay Heritage Center.\nOpinioni personali.\nCome abolizionista.\nJay fu un leader della lotta alla schiavit\u00f9 dopo il 1777, quando tent\u00f2 senza successo di far approvare una legge sull'emancipazione, tentativo che ripet\u00e9 nel 1785. Nel 1795 Jay fu presidente e fondatore della New York Manumission Society, la quale organizzava boicottaggi contro giornali e mercanti schiavisti e dava consiglio legale per neri liberi rivendicati come schiavi. La societ\u00e0 aiut\u00f2 a mettere in atto la graduale emancipazione degli schiavi nello stato di New York nel 1799, ufficializzata dalla legge approvata da Jay come governatore.\nJay stava sfondando una porta aperta; ogni membro della legislatura (tranne uno) aveva gi\u00e0 votato per una forma di emancipazione nel 1785, ma allora discordarono su quali diritti dare ai neri liberati dopo la legge. Aaron Burr support\u00f2 questo disegno di legge e introdusse un emendamento per l'abolizione immediata. La legge del 1799, \"An Act for the Gradual Abolition of Slavery\", decret\u00f2 che, dal 4 luglio di quell'anno, tutti i bambini nati da genitori schiavi erano liberi (soggetti solamente ad apprendistato) e l'esportazione di schiavi venne proibita. A quegli stessi bambini era per\u00f2 richiesto di servire il proprietario della madre fino all'et\u00e0 di ventotto anni per i maschi e venticinque per le femmine. In questo modo la legge da un lato stabil\u00ec un tipo di contratto come domestico che stronc\u00f2 loro qualsiasi libert\u00e0. Il 4 luglio 1827 tutti gli schiavi vennero emancipati; il processo fu forse la pi\u00f9 vasta emancipazione in America settentrionale prima del 1861, eccetto il reclutamento da parte dell'esercito britannico degli schiavi fuggitivi durante la guerra di indipendenza.\nPoco prima delle elezioni del 1792, il lavoro antischiavista di Jay min\u00f2 le sue possibilit\u00e0 di essere eletto nell'area settentrionale di New York, abitata per lo pi\u00f9 da olandesi, dove la schiavit\u00f9 veniva praticata. Nel 1794 Jay fece arrabbiare i proprietari di schiavi nel sud nella negoziazione del trattato di Jay con l'Impero britannico, quando lasci\u00f2 cadere le richieste per un risarcimento per gli schiavi di propriet\u00e0 dei patrioti che erano stati rubati durante la guerra di indipendenza. Jay compr\u00f2 pi\u00f9 volte schiavi per poi liberarli una volta adulti e li pagava in modo tale che avessero un ragionevole guadagno; nel 1798, l'anno prima che la legge sull'emancipazione venisse approvata, ne possedeva otto.\nReligione.\nJay era anglicano, una confessione che cambi\u00f2 nome in Chiesa protestante episcopale degli Stati Uniti d'America dopo la rivoluzione americana. Fin dal 1785 Jay fu un amministratore della Trinity Church di New York. Come Segretario per gli Affari Esteri del Congresso appoggi\u00f2 la proposta dopo la rivoluzione che l'arcivescovo di Canterbury approvasse l'ordinamento di vescovi per la chiesa episcopale. Sostenne senza successo nel congresso provinciale l'interdizione dei funzionari pubblici cattolici.\nIn una lettera indirizzata John Murray, membro della Casa dei Rappresentanti della Pennsylvania, datata 12 ottobre 1816, Jay scrisse: \u00abLa provvidenza ha dato al nostro popolo la scelta per i loro legislatori, e questo \u00e8 dovere, cos\u00ec come privilegio ed interesse della nostra nazione cristiana, scegliere e preferire i cristiani come legislatori\u00bb.\nEredit\u00e0.\nMolte localit\u00e0 geografiche hanno adottato il nome di John Jay, come Jay (Maine), Jay (New York), Jay (Vermont), Jay (Indiana) e la Jay Street a Brooklyn. Nel 1964 la City University di New York's College of Police Science cambi\u00f2 ufficialmente nome in John Jay College of Criminal Justice.\nCi sono anche scuole superiori che hanno cambiato nome in maniera analoga, come a Cross River e Hopewell Junction a New York, e a San Antonio in Texas. La catena di Hotel Best Western cambi\u00f2 il nome di molti dei suoi hotel in stile coloniale in John Jay Inn.\nAgli studenti universitari pi\u00f9 meritevoli della Columbia University viene assegnata la John Jay Scholars, e uno dei dormitori dell'universit\u00e0 di chiama John Jay Hall. Il John Jay Center nel campus della Robert Mottis University e il John Jay Institute for Faith, Society &amp; Law hanno tale nome in suo onore. La Joy's House, vicino a Katonah, \u00e8 protetta come National Historic Landmark, cos\u00ec come la John Jay Homestead State Historic Site."}
{"id": "2264838", "revid": "599013", "url": "https://it.wikipedia.org/wiki?curid=2264838", "title": "SPSS", "text": "SPSS \u00e8 un software di statistica.\nUn tempo la sigla era acronimo di Statistical Package for Social Science perch\u00e9 nato nell'ambito delle scienze sociali. Col tempo sono state sviluppate numerose funzioni di statistica, tale da renderlo utile per qualsiasi ambito, non solo le scienze sociali, ma anche quelle mediche/ epidemiologiche, economiche, demografiche, agrarie, di marketing ecc.\nStoria.\nLa prima versione di SPSS \u00e8 stata realizzata nel 1968. Oggi \u00e8 uno dei programmi di statistica pi\u00f9 utilizzati, perch\u00e9 permette di svolgere numerose operazioni che con i software di calcolo classici non \u00e8 possibile effettuare.\nOggi SPSS rimane uno dei software di statistica pi\u00f9 utilizzati per la sua semplicit\u00e0 di utilizzo grazie alla sua interfaccia grafica visuale (GUI).\n\u00c8 disponibile in numerose lingue, tra cui l'italiano.\nTra il 1994 e il 2009 in Italia \u00e8 distribuito da SPSS Italia, distributore autorizzato da SPSS Inc. per la vendita in esclusiva sul territorio italiano della suite di prodotti SPSS.\nA partire dal 2009, per un certo periodo i prodotti sono stati distribuiti sotto il marchio di PASW Statistics (Predictive Analytics Software)\nIl 28 luglio 2009 SPSS \u00e8 stata acquisita dalla IBM e da allora il software \u00e8 distribuito con il nome IBM SPSS Statistics."}
{"id": "2264839", "revid": "986213", "url": "https://it.wikipedia.org/wiki?curid=2264839", "title": "Carlotta d'Assia-Kassel", "text": "Biografia.\nI suoi genitori erano Guglielmo V d'Assia-Kassel e di Amalia Elisabetta di Hanau-M\u00fcnzenberg. Il suo matrimonio futuro, con suo cugino Carlo I Luigi, Elettore Palatino, fu considerato altamente vantaggioso. Tuttavia, sua madre avvert\u00ec l'elettore del pessimo temperamento di Carlotta. Viene descritta come una ragazza alta e bionda, con le gambe lunghe e un bel busto.\nSpos\u00f2 al Castello di Heidelberg il 22 febbraio 1650 Carlo I Luigi, Elettore Palatino ed ebbe tre figli, due dei quali sopravvissero all'infanzia, ma questa scelta matrimoniale non fu tra le pi\u00f9 fortunate.\nCarlotta infatti soffriva molto la condotta del marito e lo accusava di essere un uomo troppo rude e troppo frequentemente impegnato nella caccia, che lo distoglieva dagli affari di governo e dalla vita di coppia. La sua forza di volont\u00e0, ad ogni modo, la spinse a separarsi sempre pi\u00f9 dal marito, che del resto aveva trovato nella sua amante Marie Luise von Degenfeld, una valida sostituta alla moglie legittima. Dopo l'ufficializzazione del divorzio, Carlotta non fece ritorno a Kassel, ma continu\u00f2 a vivere al Castello di Heidelberg, nella speranza che il marito ravvedesse la propria condotta e che la coppia si riappacificasse.\nMor\u00ec ad Heidelberg il 16 marzo 1686.\nEredi.\nCarlotta d'Assia-Kassel e il marito ebbero i seguenti figli:"}
{"id": "2264840", "revid": "287204", "url": "https://it.wikipedia.org/wiki?curid=2264840", "title": "Cob\u00e0", "text": ""}
{"id": "2264843", "revid": "287204", "url": "https://it.wikipedia.org/wiki?curid=2264843", "title": "Shou Tajima", "text": ""}
{"id": "2264844", "revid": "16953", "url": "https://it.wikipedia.org/wiki?curid=2264844", "title": "Frutto miracoloso", "text": ""}
{"id": "2264845", "revid": "125760417", "url": "https://it.wikipedia.org/wiki?curid=2264845", "title": "Auckland Open", "text": "L'Auckland Open, conosciuto anche come ASB Classic per ragioni di sponsorizzazione, \u00e8 un torneo di tennis maschile che si disputa ad Auckland, Nuova Zelanda.\nDal 2009 fa parte della categoria ATP 250. Fino al 2015 il nome del torneo era Heineken Open. Le edizioni del 2021 e del 2022 non vengono disputate a causa della pandemia di COVID-19."}
{"id": "2264852", "revid": "30610", "url": "https://it.wikipedia.org/wiki?curid=2264852", "title": "Nome di dominio internazionalizzato", "text": "Un nome di dominio internazionalizzato (NDI o IDN, dall'inglese \"internationalized domain name\") \u00e8 un nome di dominio internet che contiene uno o pi\u00f9 caratteri non ASCII. Certi nomi di dominio possono contenere lettere con segni diacritici, come ci sono in molte lingue, o caratteri di alfabeti non latini, come in arabo, ebraico, cinese ed hindi. Comunque, lo standard per i nomi di dominio non permette tali caratteri ed \u00e8 stato fatto molto lavoro al fine di trovare un metodo per internazionalizzare i nomi di dominio in un formato ASCII standard, salvaguardando con ci\u00f2 la stabilit\u00e0 del Domain Name System.\nIl NDI ha una storia molto lunga. \u00c8 stato proposto nel 1996 da M. D\u00fcrst ed implementato nel 1998 da James Seng sotto la guida di T. W. Tan. Dopo tanti dibattiti e molti altri progetti, fu adottato un sistema chiamato \"Internationalizing Domain Names in Applications\" (IDNA) come standard e fu applicato a diversi domini di primo livello.\nNel sistema IDNA il termine \"nome di dominio internazionalizzato\" indica specificatamente qualunque nome di dominio composto solo da etichette alle quali l'algoritmo IDNA ToASCII pu\u00f2 essere applicato in modo corretto. Nel marzo 2008 l'Internet Engineering Task Force ha formato un nuovo IDN Working Group per rimodernare il corrente protocollo IDNA.\nAttualmente diverse decine di domini di primo livello, tra cui il .ch, supportano la registrazione dei NDI. Il .it li supporta dalle ore 14:00 dell'11 luglio 2012. Anche il dominio di primo livello .eu, dal 10 dicembre 2009, supporta i NDI. Al momento del lancio degli NDI sul dominio .eu, tutti i caratteri delle 23 lingue ufficiali dell'UE sono supportati."}
{"id": "2264875", "revid": "287204", "url": "https://it.wikipedia.org/wiki?curid=2264875", "title": "Cotica", "text": "La cotica o cotenna \u00e8 la pelle del maiale. Viene usata in cucina come alimento, entra come ingrediente principale in alcuni piatti tradizionali italiani come i fagioli con le cotiche o la Cass\u0153ula. Usata per oltre tre millenni nella cucina contadina, secondo il dettame \"del maiale non si butta via niente\", riscuote meno successo nell'alimentazione odierna, che presta attenzione all'apporto di calorie e ai grassi.\nEtimologia.\nDal tardo latino \"c\u00f9tica\", formato su \"cutis\" ossia pelle, e dal greco antico, \"kytos\", \"skytos\", cuoio, pelle, copertura.\nSalumi.\nFa parte, con carne, grasso e spezie, della composizione di alcuni salumi da cuocere. I cotechini prendono appunto il nome dalle cotiche che li compongono. Con altre parti considerate di scarto entra nella composizione di alcuni tipi di soppresse e coppe di testa. Nel cappello del prete e nello zampone di Modena costituisce anche l'involucro che racchiude l'impasto macinato."}
{"id": "2264878", "revid": "486946", "url": "https://it.wikipedia.org/wiki?curid=2264878", "title": "Pavia Calcio", "text": ""}
{"id": "2264883", "revid": "339392", "url": "https://it.wikipedia.org/wiki?curid=2264883", "title": "Saronno Calcio", "text": ""}
{"id": "2264885", "revid": "486946", "url": "https://it.wikipedia.org/wiki?curid=2264885", "title": "Voghera Calcio", "text": ""}
{"id": "2264888", "revid": "183506", "url": "https://it.wikipedia.org/wiki?curid=2264888", "title": "F.I.S.Co.", "text": "F.I.S.Co. (Festival Internazionale sullo Spettacolo Contemporaneo) \u00e8 stato un progetto a cadenza annuale curato da Xing a Bologna dal 2001 al 2011, che presentava ogni anno un programma trasversale di performance, spettacoli, installazioni, progetti speciali, happening, momenti di visione e incontri, in vari luoghi della citt\u00e0. Per sottolineare la sua mobilit\u00e0 alla ricerca delle questioni pi\u00f9 innovative e urgenti negli scenari internazionali, in ogni edizione F.I.S.Co. ha assunto un titolo diverso. Dal 2012 \u00e8 confluito nel nuovo progetto di Xing: Live Arts Week.\nMissione del progetto.\nF.I.S.Co. nasce per dare continuit\u00e0 e sviluppo al percorso aperto in Italia sulle nuove forme di spettacolo e sull'innovazione dei linguaggi scenici attuata da una nuova generazione di artisti, collegandosi alle esperienze di Live Arts e Time-Based Arts anglossassoni e di Arts Vivants francesi. Ogni anno ospita le realt\u00e0 pi\u00f9 rappresentative di quella zona di convergenza esistente fra le arti contemporanee: \"performance\", danza, arti visive, teatro, dando spazio ad esperienze di punta della ricerca internazionale pi\u00f9 avanzata. F.I.S.Co. vuole fornire ad un pubblico di alto profilo, connotato da una trasversalit\u00e0 generazionale, uno sguardo aggiornato sulla contemporaneit\u00e0, contribuendo a mantenere vivo un tessuto ricettivo sui fenomeni artistici e di style-life internazionali.\nEdizioni.\nDal 2000 al 2011 sono state realizzate undici edizioni del Festival Internazionale sullo Spettacolo Contemporaneo:\nXing.\nXing \u00e8 un network nazionale che progetta, organizza e sostiene eventi, produzioni e pubblicazioni contraddistinti da uno sguardo interdisciplinare intorno ai temi della cultura contemporanea, con una particolare attenzione alle tendenze generazionali legate ai nuovi linguaggi. A Bologna Xing gestisce uno spazio, RAUM, dedicato al sostegno della produzione culturale contemporanea della citt\u00e0."}
{"id": "2264890", "revid": "117599834", "url": "https://it.wikipedia.org/wiki?curid=2264890", "title": "R4 Revolution", "text": "R4 Revolution \u00e8 una flashcard slot 1 per Nintendo DS.\nCome tutte le flashcard, questa permette di ottenere funzionalit\u00e0 aggiuntive per la console portatile della Nintendo, per la precisione ci permette di utilizzare ROM commerciali e homebrew.\n\u00c8 stata una delle prime flashcard di tipo slot 1, che sfruttano quindi lo slot delle cartucce per il DS. Prima di questa tipologia di flashcard, l'avvio delle ROM commerciali era affidato a flashcard slot 2, da inserire nello slot GBA, in accoppiata a sistemi per saltare la protezione RSA.\nLa flashcard \u00e8 sprovvista di memoria interna, e questa \u00e8 sostituita da una memoria di tipo microSD, che pu\u00f2 avere dimensioni massime di 4 GB, quindi non di tipo HC (ma con la versione R4i pu\u00f2 usare le microSD HC). \nLa vendita in Italia \u00e8 stata dichiarata illegale dal Tribunale di Milano a gennaio 2009, in quanto permette l'utilizzo abusivo di materiale coperto da copyright, ma non altrettanto dal Tribunale di Catania a maggio 2016.\nKernel.\nIl funzionamento della card \u00e8 garantito da un kernel (anche definito firmware) arrivato alla sua ultima versione ufficiale (1.18) in quanto il team di sviluppo si \u00e8 sciolto. \u00c8 comunque fornito sul sito ufficiale il download di una versione aggiornata non ufficiale del kernel, chiamata \"Wood R4\". La compatibilit\u00e0 con i file multimediali \u00e8 possibile tramite MoonShell, un homebrew integrato nel Kernel dell'R4. \nLa compatibilit\u00e0 \u00e8 estesa ai seguenti formati:\nFunzione cheat.\nLa card permette di abilitare o disabilitare i trucchi per determinati giochi. La lista dei trucchi pu\u00f2 essere aggiornata scaricandone una nuova versione da Internet.\nCloni.\nEsistono numerose versioni clonate della R4, chiamate \"R4 Fakes\". Sono in genere di una qualit\u00e0 minore, ma il prezzo pu\u00f2 essere pi\u00f9 basso e il team di sviluppo solitamente rilascia con maggiore frequenza aggiornamenti al kernel. \nUna delle pi\u00f9 conosciute \u00e8 la R4i per la console Nintendo DSi, che a differenza di altri cloni si pu\u00f2 avviare sulla \"home\" come se fosse un gioco normale in quanto non ha l'avvio automatico. Essa pu\u00f2 eseguire giochi NES, SNES, GBA, GB e GBC tramite un emulatore in formato NDS. I giochi del 3DS sono al momento compatibili solo con la flashcard Gateway 3DS. Pu\u00f2 aprire file MP3 e JPEG ed esiste anche un convertitore video per convertire i video standard in modo da farli partire su R4.\nIn contemporanea con l'uscita del Nintendo 3DS, \u00e8 uscita un'ulteriore versione della R4i, chiamata R4i 3DS, che funziona su Nintendo 3DS solo in DS Mode, ovvero pu\u00f2 far partire solo giochi in formato NDS. Oltre ai giochi per il 3DS, supporta anche quelli per NDSL, DSi e DSI XL. Inoltre \u00e8 stato progettato e costruito uno strumento simile a una chiavetta USB, chiamato Save R4i Dongle, in grado di creare file di salvataggio da cartucce di giochi originali.\nUn altro clone \"fake\" piuttosto noto \u00e8 la R4 SDHC, che supporta le microSD da 2, 4, 8, 16 e 32 Gigabyte, in quanto supporta SDHC. Il suo kernel \u00e8 molto simile a quello della R4i, in quanto quest'ultima non \u00e8 altro che una versione della stessa R4 SDHC ottimizzata per Nintendo DSi. Il firmware \u00e8 aggiornato alla versione V1.4.5; il kernel alla versione 1.80b. Questo clone di R4 pu\u00f2 funzionare sul NDS, NDSL, DSi, NDSi XL e N3DS.\nAltri cloni degni di nota sono: R4 Deluxe, R4 III e II, R4 Advance (con un maggiore supporto di homebrews rispetto all'originale), R4 Simply New Revolution, R4 Plus, R4 Linker, R4 Pro e R4 Ultra."}
{"id": "2264893", "revid": "275619", "url": "https://it.wikipedia.org/wiki?curid=2264893", "title": "Demoni (Mao Dante)", "text": ""}
{"id": "2264909", "revid": "22537449", "url": "https://it.wikipedia.org/wiki?curid=2264909", "title": "I Guastafeste", "text": ""}
{"id": "2264910", "revid": "661526", "url": "https://it.wikipedia.org/wiki?curid=2264910", "title": "Tempi bui", "text": "Tempi bui \u00e8 il secondo album del gruppo musicale italiano alternative rock dei Ministri, pubblicato il 6 febbraio 2009 dall'etichetta discografica Universal Music Group.\nIl disco.\nIl disco \u00e8 pubblicato a tre anni di distanza dal precedente LP \"I soldi sono finiti\" ed \u00e8 il primo pubblicato per una \"major\". \u00c8 stato realizzato in collaborazione con il producer Alessio Camagni. Registrato e mixato dallo stesso Camagni e da Takedo Gohara presso lo studio Noise Factory di Milano, il disco \u00e8 stato masterizzato da Brian Gardner al Bernie Grundman studio di Hollywood. Le registrazioni di alcuni strumenti sono state effettuate presso le Officine Meccaniche di Milano da Taketo Gohara.\nSi tratta di un concept album dedicato a critiche e a riflessioni sull'Italia contemporanea.\nLa title-track \"Tempi bui\" \u00e8 ispirata alla poesia di Bertolt Brecht \"Quelli che verranno dopo di voi\". Il brano \"E se poi si spegne tutto\" \u00e8 stato scelto da Luciano Melchionna come colonna sonora del suo film \"Ce n'\u00e8 per tutti\".\nIl brano \"Diritto al tetto\" era stato gi\u00e0 pubblicato nell'EP \"La piazza EP\".\nDall'album sono stati estratti i singoli \"Tempi bui\" con relativo video, \"Bevo\", anche questo con videoclip (regia di Francesco Collinelli e Don Daniele Torza) uscito all'inizio dell'estate 2009 in due versioni, \"La faccia di Briatore\" (regia di Alberto Sansone), che contiene immagini gentilmente concesse alla band da Medici Senza Frontiere e, in ottobre, \"E se poi si spegne tutto\".\nIl tour promozionale \u00e8 partito da Milano il 5 febbraio 2009 ed \u00e8 andato avanti fino al 2010.\nNella versione dell'album scaricabile da iTunes \u00e8 presente una dodicesima traccia (bonus track) intitolata \"Chiediti come perdere peso\"."}
{"id": "2264916", "revid": "337480", "url": "https://it.wikipedia.org/wiki?curid=2264916", "title": "Il Mondo Perduto - Jurassic Park", "text": ""}
{"id": "2264919", "revid": "3732", "url": "https://it.wikipedia.org/wiki?curid=2264919", "title": "Cristianesimo in India", "text": "Il Cristianesimo in India \u00e8 la terza religione maggiormente professata (dopo l'induismo e l'islam); sulla base del censimento svoltosi nel 2011 esso conta 27.816.588 fedeli, che vengono a costituire il 2,30% della popolazione totale della nazione. Un certo numero di opere scritte da autori dell'Oriente cristiano affermano che il primo cristianesimo sia stato introdotto inizialmente in India da Tommaso apostolo il quale visit\u00f2 Muziris in Kerala nell'anno 52 con l'intento di diffondere il vangelo tra gli insediamenti ebraici ivi sorti da tempo, per poi stabilirvisi e morire martire. Nel resto del subcontinente indiano il cristianesimo \u00e8 stato introdotto tramite l'attivit\u00e0 dei missionari occidentali.\nAnche se le origini del cristianesimo in India rimangono poco chiare, vi \u00e8 un consenso generale degli studiosi sul fatto che questa fede sia stata introdotta storicamente con certezza a partire almeno dal VI secolo, tra cui vi erano alcune comunit\u00e0 che utilizzavano liturgicamente la lingua siriaca, pur rimanendo possibile che l'esistenza di tal religione possa estendersi indietro nel tempo fin quasi ad arrivare al I secolo; stabilendosi cos\u00ec in India meridionale ancora prima che l'allora impero romano in Europa fosse del tutto cristianizzato.\nA tutt'oggi i cristiani sono presenti nell'intero territorio indiano e fanno praticamente parte di tutti i ceti sociali, ma con una maggior concentrazione ed ampio seguito in alcune zone del sud, lungo la costa del Konkan (dalla baia di Mumbay a Mangalore) e nel Nord-Est. I cristiani indiani hanno contribuito in modo significativo nel corso dei secoli allo sviluppo e all'integrazione sociale dei propri membri e sono ben rappresentati in vari ambiti della vita nazionale; essi hanno espresso alcuni tra i principali ministri, governatori e commissari elettorali. Infine figurano per aver il rapporto numericamente pi\u00f9 equo fra sessi fra le varie comunit\u00e0 religiose presenti in India.\nIl cristianesimo indiano assume diverse denominazioni. Lo stato del Kerala \u00e8 storicamente sede dei cristiani di san Tommaso, antica comunit\u00e0 che inizialmente professava il cristianesimo siriaco orientale, che tuttora \u00e8 suddiviso in differenti chiese e tradizioni. Vi sono due chiese cattoliche di rito orientale che si rifanno ai cristiani di san Tommaso: la chiesa cattolica siro-malabarese e la chiesa cattolica siro-malankarese. Vi sono anche diverse chiese ortodosse orientali autocefale o autonome, tra cui la Chiesa ortodossa siriaca del Malankara, la Chiesa cristiana siriaca giacobita e la Chiesa siro-malankarese Mar Thoma.\nDal XIX secolo in poi sono state presenti ed attive alcune chiese appartenenti al protestantesimo; le maggiori denominazioni di queste sono la Chiesa dell'India del Sud, la chiesa dell'India del Nord, la chiesa presbiteriana dell'India, inoltre seguaci del battismo, del luteranesimo, dell'Assemblea dei fratelli di Plymouth, della comunione anglicana tradizionale, dell'evangelismo, metodismo e pentecostalismo, oltre ad altri gruppi non confessionali.\nIl cattolicesimo latino \u00e8 stato introdotto in terra indiana dai portoghesi (gesuiti in particolare), italiani e irlandesi, a partire dal XVI secolo, mentre il protestantesimo \u00e8 stato successivamente diffuso dai missionari inglesi, statunitensi, tedeschi e scozzesi. Queste missioni protestanti sono state anche responsabili della prima introduzione in India dell'educazione di stampo anglosassone, oltre ad essere autori delle prime traduzioni della \"Bibbia\" nelle varie lingue nazionali dell'India. Infine la Chiesa di Ges\u00f9 Cristo dei santi degli ultimi giorni (i mormoni) ha oltre dieci mila membri sparpagliati in diverse congregazioni: sono pi\u00f9 diffusi nelle grandi citt\u00e0 di Nuova Delhi, Hyderabad, Bangalore, Rajahmundry, Visakhapatnam, Chennai e Coimbatore.\nLe chiese cristiane nel complesso gestiscono migliaia di scuole, di ogni ordine e grado, e di istituzioni ospedaliere, le quali contribuiscono in modo significativo allo sviluppo dell'intera nazione.\nIl primo cristianesimo in India.\nSan Bartolomeo.\nDi san Bartolomeo si tramanda l'evangelizzazione dell'\u00abIndia Citerior\u00bb. In altre parole, egli and\u00f2 oltre la Persia spingendosi fino ai confini occidentali dell'India.\nEsistono due antiche testimonianze sulla missione di san Bartolomeo apostolo in India, quella di Eusebio di Cesarea (inizio IV secolo) e di san Girolamo (fine IV secolo; \"De Viris Illustribus\", capitolo III); entrambe riferiscono di questa tradizione, mentre parlano della visita condotta dal filosofo Panteno nelle Indie (forse solo Mesopotamia e Persia) durante il II secolo. Gli studi condotti da Perumalil, SI, e da Moraes sostengono che la regione dell'odierna Mumbai, sulla zona costiera occidentale di Konkan, possa essere riconosciuta come l'antica citt\u00e0 di Kalyan, il campo delle attivit\u00e0 missionarie di Bartolomeo.\nSan Tommaso.\nSecondo le tradizioni cristiane indiane Tommaso apostolo giunse nel paese Tamil (popolo) di Tamilakam, attualmente nello stato indiano del Kerala, precisamente a Kodungallur (detta anche Muziris) e qui stabil\u00ec le prime sette chiese di coloro che saranno successivamente chiamati cristiani di san Tommaso, evangelizzando oltre che il Kerala anche ampi territori del Tamil Nadu.\nCome accadde per la Storia del cristianesimo in et\u00e0 antica entro i confini di quello che era l'impero romano, si presume che inizialmente i principali convertiti, grazie all'opera di proselitismo compiuta, siano stati in gran parte ebrei appartenenti alla comunit\u00e0 di ebrei di Cochin (che si crede siano giunti in India meridionale attorno al 562 a.C. dopo la distruzione del Tempio di Salomone). Molti di questi ebrei presumibilmente parlavano l'aramaico, come del resto faceva anche San Tommaso che era ebreo di nascita, accreditato dalla tradizione come l'evangelizzatore dell'India.\nUn'ipotesi storicamente pi\u00f9 provata \u00e8 quella proveniente da Eusebio di Cesarea, secondo cui si raccontava che Panteno, capo cristiano convertito appartenente alla scuola di esegesi di Alessandria d'Egitto, sarebbe andato in India durante il regno dell'imperatore Commodo e avrebbe trovato fra gli abitanti che sapevano di Cristo alcuni che gi\u00e0 possedevano il Vangelo secondo Matteo in ebraico (di cui non si sa che relazione possa aver avuto con il Vangelo secondo Matteo greco). La lingua siriaca \u00e8 un dialetto aramaico, che allora era spesso chiamato ebraico.\nUn'opera siriaca del III secolo, presto conosciuta con il titolo di \"Atti di Tommaso\" collega la tradizione del ministero indiano di san Tommaso con due re, uno del nord e uno del sud della grande penisola. L'anno esatto del suo arrivo \u00e8 ampiamente contestato a causa della mancanza di documenti che abbiano un minimo di credibilit\u00e0. Secondo una delle leggende raccolte negli Atti, Tommaso era inizialmente riluttante ad accettare questa missione, ma fin\u00ec poi con l'accompagnare in patria un commerciante indiano di nome Abbanes, nel nordovest del subcontinente indiano e l\u00e0 si trov\u00f2 a servizio del sovrano del regno indo-parto Gondofare. Il ministero del'apostolo avrebbe portato a molte conversioni in ogni parte del regno, tra i quali anche il re e suo fratello.\nGli \"Atti di Tommaso\" identificano anche una seconda missione dell'apostolo in terra indiana, in un regno del sud governato da un certo Mahadwa; secondo la tradizione della chiesa dei cristiani di san Tommaso, l'apostolo evangelizz\u00f2 lungo la costa del Malabar in Kerala, uno stato dell'India sudoccidentale, anche se le chiese da lui fondate erano situate principalmente lungo il corso del fiume Periyar e dei suoi affluenti, oltre che lungo la zona costiera, l\u00e0 ove erano situate antiche colonie ebraiche.\nDopo aver predicato a tutte le categorie di persone, dai pi\u00f9 umili ai nobili, ebbe migliaia di convertiti compresi i membri delle quattro principali suddivisioni castali (vedi sistema delle caste in India). Secondo il seguito della leggenda, Tommaso ottenne il martirio nel luogo dell'attuale monte di san Tommaso a Chennai ed \u00e8 sepolto sul sito della basilica di San Tommaso.\nLa pi\u00f9 antica struttura di una chiesa esistente al mondo, che si credeva esser stata costruita da San Tommaso nell'anno 57, \u00e8 chiamata \"Thiruvithamcode Arappally\" (o \"Thomaiyar Kovil\"), cos\u00ec come fu nominata dall'allora re Udayancheral appartenente alla dinastia dei Chera (famiglia): si trova a Thiruvithankodu nel distretto di Kanyakumari. A tutt'oggi \u00e8 considerata uno dei centri internazionali di pellegrinaggio sulle tracce di san Tommaso.\nAnche ben poco si conosce dell'immediata fase di crescita della nuova chiesa. Bardesane (154-223) riferisce che al suo tempo vi erano trib\u00f9 cristiane nell'India settentrionale le quali sostenevano di essere state convertite da Tommaso e di avere libri e reliquie che potevano dimostrarlo;di certo, al momento della costituzione dell'impero dei sasanidi (224-6) c'erano vescovi appartenenti alla chiesa d'Oriente nel nordovest dell'India, in Afghanistan e Belucistan (regione), con laici e membri del clero impegnati in attivit\u00e0 missionaria.\nMissioni del IV secolo.\nL'India aveva un commercio fiorente con l'Asia centrale, il bacino del Mediterraneo e il Medio Oriente, sia lungo i valichi nel nord e il mare percorso lungo la costa occidentale e meridionale, ben prima dell'inizio dell'era cristiana, ed \u00e8 probabile che certuni mercanti cristiani si stabilissero nelle citt\u00e0 indiane lungo le rotte commerciali.\nLa \"cronaca di Seert\" (una storia ecclesiastica scritta in lingua araba da un anonimo scrittore nestoriano) descrive una missione di evangelizzazione compiuta in India dal vescovo David di Basra (l'attuale Bassora) attorno all'anno 300; questo metropolita esegu\u00ec molte conversioni ed \u00e8 stato ipotizzato che la sua missione si dirigesse fino alle aree dell'India meridionale. Secondo il \"Manuale di Travancore\" un certo Tommaso di Cana, mercante e missionario mesopotamico, port\u00f2 a compimento una missione in India nel 345 e, partendo da Baghdad giunse fino a Kodungallur.\nTommaso, assieme ad altri suoi compagni di fede, cerc\u00f2 poi rifugio presso la corte del re Cheraman Perumal della dinastia dei Chera (famiglia) dalla persecuzione dei cristiani da parte del re persiano Sapore II. Questa colonia di cristiani siriaci stabilitasi all'estremo sud indiano pu\u00f2 essere definita la prima comunit\u00e0 cristiana dell'India del sud per il quale esiste una traccia scritta continua. L'autore TR Vedantham ha espresso il suo punto di vista sul cristianesimo essendo stato il primo a proporre nel 1987 l'ipotesi che Tommaso di Cana si era nel tempo confuso con l'apostolo Tommaso del I secolo divenendo, per i cristiani siriani indiani, qualche tempo dopo la sua morte il loro apostolo Tommaso dell'India.\nIl primo dato storicamente documentato dell'arrivo di cristiani in India risale pertanto proprio al IV secolo. Nel 345 il catholicos di Seleucia-Ctesifonte invi\u00f2 una missione sotto la direzione di Mar Thomas Cana (al secolo Thomman Knai o Kinayi, \u00abTommaso il Cananeo\u00bb), un commerciante giudeo-cristiano. Egli, accompagnato da un vescovo, Giuseppe di Uruk, e da settantadue famiglie ebreo-cristiane, sbarc\u00f2 a Cranganore (oggi Kodungallur, in Kerala).\nL'avvenimento era direttamente connesso con la difficile situazione religiosa nell'Impero sasanide, all'interno del quale erano state scatenate persecuzioni contro i cristiani. Nello stesso periodo, molti cristiani si trasferirono in India per sfuggire alle persecuzioni, specialmente dalla Mesopotamia (alto e basso corso dei fiumi Tigri ed Eufrate) e dal Kh\u016bzest\u0101n.\nMedioevo.\nFin dal VI-VII secolo molti missionari partirono dalla Persia (Chiesa d'Oriente, rito siro-orientale) per evangelizzare l'India. Il rito liturgico trovato in uso fra i cristiani di san Tommaso all'arrivo dei portoghesi in India non era quello antiocheno (siro-occidentale) ma quello siro-orientale, l'Anafora di Addai e Mari, riconosciuta come la pi\u00f9 antica ancora in uso.\nPartendo dalla Mesopotamia, percorrendo la Via della Seta, il cristianesimo raggiunse entro il III secolo il Kushan (regione ai confini con l'India), per poi penetrare nel subcontinente. Nel IV secolo la presenza di cristiani in India era una realt\u00e0. Il probabile centro d'irraggiamento del cristianesimo siriaco in India fu la citt\u00e0 di Edessa.\nDue monaci, forse nestoriani, predicavano il cristianesimo in India nel VI secolo, prima del contrabbando di uova di baco da seta dalla Cina verso l'impero bizantino. La comunit\u00e0 dei cristiani di san Tommaso venne ulteriormente rafforzata dai vari coloni persiani immigrati, dalle colonie di knanaya risalenti al IV secolo, dai seguaci babilonesi del manicheismo, dagli insediamenti cristiani dei due vescovi \"Mar Sabor e Mar Proth\" nel IX secolo e da tutti gl'immigrati cristiani persiani dei secoli successivi.\nI governati locali del Kerala concedettero ai cristiani vari diritti e privilegi che furono scritti su lastre di rame, conosciuti come Cheppeds, Royal Grants, Sasanam etc. Un certo numero di tali documenti impressi sul rame rimangono in possesso delle chiese siriane keralesi; questi includono i \"Thazhekad Sasanam\", le piastre di Quilon (dette anche piastre di Tharisapalli), i \"Mampally Sasanam\" e gli \"Iraviikothan Chepped\" ed altri. Alcune di queste piastre a forma di piatto sono databili al 774; gli esperti ne hanno studiato le iscrizioni e prodotto diverse traduzioni. Il linguaggio usato \u00e8 quello dell'alfabeto Vatteluttu, lettere tamil mescolate con un po' di scrittura Grantha e Pahlavi, cufico ed infine con firme in ebraico.\nDistribuzione dei cristiani in India.\nOggi i cristiani dell'India sono presenti:\nLeggi statali in materia religiosa.\nIn 7 stati indiani sono tuttora in vigore norme che avversano la conversione dall'induismo verso le altre religioni. Tali stati sono:\nUccisioni di cristiani.\nLo Stato di Orissa fu il teatro di uno delle pi\u00f9 violente serie di attacchi contro i cristiani mai avvenute in India: il 25 agosto 2008 furono uccisi numerosi cristiani nell'Arcidiocesi di Cuttack-Bhubaneswar, a seguito dell'assassinio del leader ind\u00f9 Swami Lakshmananda Saraswati. Nel corso di uno sciopero e degli scontri, persero la vita 35 cristiani, mentre altri due fedeli vennero arsi vivi nei giorni successivi.\nDenominazioni delle Chiese cristiane in India.\nFino alla scissione dei cristiani di san Tommaso nel 1653.\nI cristiani di san Tommaso nel Kerala (anticamente chiamato Malankara) erano in comunione con la Chiesa d'Oriente (divisa pi\u00f9 tardi in Chiesa cattolica caldea e Chiesa assira d'Oriente) e osservano la liturgia siriaca-orientale di tale chiesa, che aveva sede nella citt\u00e0 mesopotamica di Seleucia-Ctesifonte. Dipendevano da essa anche per ricevere vescovi, l'ultimo dei quali, dipendente dalla Chiesa cattolica caldea, mor\u00ec nel 1597.\nNonostante la secolare separazione fra la Chiesa d'Oriente, che non accett\u00f2 le conclusioni del Concilio di Efeso (431), e le chiese dell'Impero romano, che le accettarono, le relazioni iniziali fra i cristiani di san Tommaso, con i loro vescovi persiani, e i portoghesi erano molto amichevoli.\nNel 1533 fu creata in India, con sede a Goa, una diocesi retta da un vescovo latino ma posta sotto il Patriarcato di Babilonia dei Caldei, creato nello stesso anno 1533 per la Chiesa cattolica di rito caldeo. Nel 1558 la diocesi di Goa fu elevata al rango di arcidiocesi metropolitana e nel 1565 Papa Pio IV, sotto pressione portoghese, separ\u00f2 la Chiesa cattolica in India dal patriarcato caldeo. Nel 1572 Goa fu dichiarata sede primaziale dell'Oriente (cio\u00e8 di dove giungeva il potere portoghese in Oriente). Alla morte nel 1597 dell'ultimo dei vescovi mandati dalla chiesa caldea, i portoghesi non permettevano l'ingresso di altri.\nIl sinodo di Diamper dei cristiani di san Tommaso (1599), convocato dall'arcivescovo di Goa Aleixo de Menezes, accett\u00f2 una certa latinizzazione dei loro usi, ma conserv\u00f2 la propria liturgia, l'Anafora di Addai e Mari, quella del rito caldeo in lingua siriaca\nScontenti di sottostare a presuli di cultura diversa, i quali cercavano di cambiare i tradizionali usi locali, un gran numero dei cristiani di san Tommaso si riunirono nel 1653 e giurarono di non accettare mai pi\u00f9 il governo dei gesuiti portoghesi. Pochi mesi dopo, per le mani di dodici presbiteri, consacrarono come loro vescovo, l'arcidiacono Thomas Parampil, denominandolo Mar Thomas. Dopo l'intervento di alcuni carmelitani, i due terzi dei cristiani di san Tommaso decisero di rimanere uniti con la Chiesa di Roma, mentre i sostenitori di Mar Thoma, che formarono ci\u00f2 che poi prese in nome di Chiesa malankarese, decisero pi\u00f9 tardi, dopo la conquista olandese del territorio nel 1663, di unirsi con la Chiesa ortodossa siriaca, una delle chiese ortodosse orientali, e di adottarne la fede miafisita e la liturgia."}
{"id": "2264929", "revid": "113677176", "url": "https://it.wikipedia.org/wiki?curid=2264929", "title": "Corpo (filosofia)", "text": "Il termine corpo in filosofia ripropone il significato del linguaggio comune intendendo per corpo ogni essere esteso nello spazio e percepibile attraverso i sensi. Le caratteristiche fisiche, biologiche, meccaniche del corpo di cui si \u00e8 interessata la filosofia ai suoi inizi, sono state poi oggetto dello specifico pensiero scientifico, mentre la storia della filosofia nella sua totalit\u00e0 si \u00e8 occupata in particolare del rapporto tra anima e corpo.\nFilosofia antica.\nNella filosofia antica e medioevale possiamo rintracciare due concezioni di questa relazione anima-corpo: la prima risale alla interpretazione orfico-pitagorica secondo la quale il corpo \u00e8 un'entit\u00e0 di natura completamente diversa e separata rispetto all'anima; teoria questa ripresa da Platone che afferma che il corpo \u00e8 la \"tomba\" dell'anima. L'anima, infatti, decaduta dalla sua condizione iniziale di perfezione ideale ed eternit\u00e0 si trova prigioniera in un'entit\u00e0 corruttibile e mortale.\nAl pensiero platonico si connettono sia la patristica sia la prima fase della scolastica.\nLa seconda concezione del rapporto anima-corpo si ritrova in Aristotele che sostiene che le due entit\u00e0 non sono separate ma costituiscono elementi separabili di un'unica sostanza: il corpo \u00e8 la materia intesa come potenzialit\u00e0, quella che offre possibilit\u00e0 di sviluppo, l'anima \u00e8 la forma, la realizzazione di quelle possibilit\u00e0 materiali tramutatesi in attuali. L'anima \u00e8 la vita che possiede in potenza un corpo. Il corpo cio\u00e8 \u00e8 un puro e semplice strumento dell'anima: ma non uno strumento inerte ma tale che possiede \u00abin se stesso il principio del movimento e della quiete\u00bb\nFilosofia medioevale.\nIl corpo inteso come strumento dell'anima si ritrova nello stoicismo, nell'epicureismo e nella scolastica: per Tommaso d'Aquino il corpo si dirige a realizzare l'anima e le sue attivit\u00e0 razionali allo stesso modo che la materia aspira a realizzare la forma., fino a tendere a diventare parte del Corpo Mistico.\nQuesta concezione del corpo come strumento rispetto all'anima non fu condivisa, nell'ambito della scolastica, dall'agostinismo che vede nel corpo la \"forma corporeitatis\" per cui in questo, indipendente dall'anima, vi \u00e8 sia potenza che atto e l'anima \u00e8 un'ulteriore sostanza che si aggiunge ad esso.\nLa filosofia moderna.\nLa dipendenza strumentale del corpo rispetto all'anima finisce con Cartesio per il quale corpo e anima sono due sostanze, il primo \"res extensa\", sostanza estesa e non pensante, la seconda, \"res cogitans\", sostanza pensante e non estesa. Tra le due sostanze non vi \u00e8 alcun nesso causale: il corpo \u00e8 \u00abcome un orologio, o un altro automa (ossia una macchina che si muove da s\u00e9).\u00bb\nLa separazione del corpo dall'anima diede origine a dottrine dualistiche e monistiche che cercavano di risolvere il problema del rapporto tra eventi incorporei e corporei.\nTra le concezioni dualistiche la prima \u00e8 quella cartesiana dell'interazionismo che teorizza uno stretto scambio di azioni tra le due sostanze riducendo cos\u00ec la diversit\u00e0 tra fatti corporei e incorporei fin quasi ad annullarla.\nIn opposizione a questo dualismo nella seconda met\u00e0 del XVII secolo per le dottrine dell'occasionalismo di Nicolas Malebranche e di Arnold Geulincx l'anima e il corpo sono unite dalla esistenza di Dio.\nNell'ambito del monismo va inserita la soluzione di Leibniz che vide un parallelismo tra eventi corporei e incorporei connessi non da un rapporto causale ma da un regolare e continuo legame per cui ad ogni evento materiale ne corrisponde uno immateriale secondo un'\"armonia prestabilita\" tale per cui \u00abi corpi agiscono come se, per impossibile, non esistessero anime; le anime agiscono come se non esistessero i corpi; ed entrambi agiscono come se le une influissero sugli altri\u00bb\nTra monismo e pluralismo si colloca la filosofia di Spinoza che concepisce \u00abla mente e il corpo come un solo identico individuo, che \u00e8 concepito ora sotto l'attributo del pensiero, ora sotto quello dell'estensione\u00bb Nell'unica sostanza divina infatti coincidono corpo e anima ossia i due attributi dell'estensione e del pensiero che mantengono per\u00f2 la loro diversit\u00e0 in quanto coincidenti solo in Dio.\nUn rigoroso monismo caratterizza invece la filosofia illuministica con le teorie materialiste dell'uomo-macchina di Julien Offray de La Mettrie e Paul Henri Thiry d'Holbach secondo le quali le attivit\u00e0 mentali dell'uomo dipendono meccanicamente dal corpo.\nCollegato al materialismo settecentesco \u00e8 in parte la filosofia di Karl Marx secondo il quale i pensieri e i sentimenti dell'uomo scaturiscono dai suoi comportamenti corporei\nIntendendo il materialismo in senso diverso da quello marxiano, Friedrich Nietzsche imposta una dottrina esaltante la corporeit\u00e0 in contrapposizione alla metafisica idealistica\nLa concezione monistica che intende il corpo in senso idealistico annovera:\nGeorge Berkeley che vede il corpo e ogni realt\u00e0 materiale come una produzione mentale poich\u00e9 solo la mente e le sue percezioni sono reali;\nArthur Schopenhauer, per cui il corpo \u00e8 nella sua essenza \"volont\u00e0 di vivere\" e gli oggetti materiali semplici oggettivazioni della volont\u00e0;\nHenri Bergson che considera il corpo un semplice strumento dell'azione pratica di una coscienza spirituale.\nFilosofia contemporanea.\nDa Schopenhauer e Bergson derivano le concezioni del corpo della fenomenologia e dell'esistenzialismo: per Edmund Husserl attraverso una molteplicit\u00e0 di riduzioni fenomenologiche il corpo viene isolato come esperienza vivente. Concezione condivisa secondo diversi modi da Jean Paul Sartre e Maurice Merleau-Ponty."}
{"id": "2264934", "revid": "1543377", "url": "https://it.wikipedia.org/wiki?curid=2264934", "title": "Arora", "text": "Arora \u00e8 un web browser open source multipiattaforma creato con Qt basato su WebKit.\nHa un'interfaccia minimalista e leggera che offre la visualizzazione in schede, la gestione della cronologia, un sistema di gestione dei segnalibri. Pu\u00f2 essere utilizzato su tutti i sistemi operativi supportati dal toolkit Qt, come Linux, macOS, Windows, FreeBSD, e Haiku.\nStoria.\nIl codice originale \u00e8 stato scritto per Trolltech da Benjamin C Meyer (\"icefox\"), uno sviluppatore di Qt, come il Qt browser di prova per mostrare le capacit\u00e0 dell'integrazione tra Qt (versione 4.4.0) e WebKit.\nDopo il rilascio Meyer ha continuato a lavorare sul codice creando un fork e dandogli il nome Arora.\nOltre alle caratteristiche principali come l'essenzialit\u00e0 del layout e la navigazione a schede, Arora si caratterizza anche per la navigazione in modalit\u00e0 privata, gestore delle sessioni, download manager, supporto con i Netscape plugins e traduzione in 30 lingue."}
{"id": "2264936", "revid": "1504506", "url": "https://it.wikipedia.org/wiki?curid=2264936", "title": "Duca di Firenze", "text": ""}
{"id": "2264938", "revid": "125939764", "url": "https://it.wikipedia.org/wiki?curid=2264938", "title": "Jovanotti", "text": "Diventa famoso alla fine degli anni ottanta, lanciato da Claudio Cecchetto. Dalla commistione di hip hop dei primi successi, tuttavia, Jovanotti si discosta ben presto avvicinandosi gradualmente al modello della \"world music\" (sempre interpretata in chiave hip hop e funky). All'evoluzione musicale corrisponde un mutare dei testi dei suoi brani, che, nel corso degli anni, tendono a toccare temi sempre pi\u00f9 personali, pi\u00f9 tipici dello stile cantautorale italiano, riuscendo ad unire Hip Hop, funky e cantautorato in uno stile tutto suo.\nParallelamente aumenta anche il suo impegno sociale e politico. Pacifista attivo, ha frequentemente collaborato con associazioni come Emergency, Amnesty International, Lega anti vivisezione, Nigrizia e DATA, ha contribuito alle manifestazioni in favore della cancellazione del debito negli anni novanta e successivamente ai movimenti Niente scuse e Make Poverty History, partecipando al Live 8.\nBiografia.\nLorenzo Cherubini \u00e8 nato a Roma il 27 settembre 1966 da genitori toscani originari di Cortona, Mario Cherubini (1934-2015), membro del Corpo della gendarmeria dello Stato della Citt\u00e0 del Vaticano, cui il cantante ha dedicato la canzone \"Mario\" (nell'album \"Lorenzo 1994\") e Viola Cardinali (1935-2010), cui ha dedicato \"Le tasche piene di sassi\". \u00c8 il terzo di quattro fratelli: il primo \u00e8 Umberto, istruttore di volo della scuola Touchandgo, morto il 22 ottobre 2007 in un incidente aereo a Latina, il secondo Bernardo e la quarta Anna (la pi\u00f9 piccola). A Umberto, Lorenzo ha dedicato la canzone \"In orbita\" e, dopo la sua morte, la canzone \"Fango\" (\u00abio lo so che non sono solo, anche quando sono solo\u00bb). Bernardo ha lavorato nel mondo dello spettacolo come attore (ad esempio nel film \"Panarea\") e come presentatore.\nNel corso della sua infanzia Lorenzo \u00e8 sempre stato solito frequentare Cortona, in provincia di Arezzo, dove attualmente risiede e di cui gli \u00e8 stata conferita la cittadinanza onoraria.\nA Roma ha studiato presso il liceo Malpighi.\nCarriera musicale.\nGli anni ottanta.\nNel giugno del 1980 il fratello presenta Lorenzo ad un disc jockey di \"Radio Foxes\" di Cortona, dove inizia a muovere i primi passi come DJ. Nel 1982 inizia a fare il disc jockey anche per la discoteca \"Tuchulcha\" di Cortona. Nel 1983 lavora durante la settimana per \"Radio Antenna Musica\" a Roma. Propone sia musica dance che hip hop, genere non molto noto in Italia. Nel 1984 lavora per il \"Paper Moon\" di Roma; lascia \"Radio Antenna Musica\" per poi fondare \"Radio Jolly\". Nel 1985 inizia a lavorare per il \"Veleno\", uno dei locali pi\u00f9 importanti della capitale. Qui conosce Fiorello e il produttore Giancarlo Meo. Durante l'estate fa un provino per DeeJay Television, ma non viene assunto. Nel 1986 inizia a lavorare al Piper.\nL'esordio musicale vero e proprio avviene nell'aprile del 1987 con il singolo \"Walking\", gi\u00e0 con il nome di Jovanotti, a cui fa seguito \"Reggae 87\", entrambi pubblicati dalla Full Time Records; inizialmente il nome d'arte che Lorenzo sceglie \u00e8 \"Joe Vanotti\", ma il tipografo a cui commissiona una locandina promozionale per una serata in discoteca commette un refuso: anzich\u00e9 scrivere \"Joe Vanotti\" scrive \"Jovanotti\", un errore che per\u00f2 Lorenzo trova provvidenziale e decide quindi di tenere. Il brano Walking viene inizialmente prodotto da Elvio Moratto e dal dj romano Marco Trani, che si era trasferito a Cortina lasciando la consolle a Corrado Rizza all'Histeria di Roma, dove aveva conosciuto gi\u00e0 Lorenzo, che passava spesso dopo le sue serate al Veleno e dove era solito salire in cabina e duettare con Dr. Felix in stile rap. Marco Trani, per\u00f2, a causa dei suoi molteplici impegni nel nord Italia, decise di passare il progetto alla Full Time. Jovanotti viene quindi proposto dalla Full Time a Claudio Cecchetto, che per\u00f2 rifiuta di assumerlo. A giugno inizia a lavorare al \"Lanternone\" di Palinuro. Qui viene notato da Marina Cecchetto (ex moglie di Claudio) che lo propone all'ex marito, che questa volta decide di metterlo sotto contratto come presentatore a Deejay Television e come disc jockey a Radio Deejay.\nCecchetto in un primo momento gli boccia il nome \"Jovanotti\" ma poi lo trova adatto al personaggio e gli consiglia di tenerlo; in questo periodo diventa uno dei personaggi di spicco di Radio Deejay: nella notte di Capodanno tra il 1987 e il 1988 tiene una diretta radiofonica per otto ore di fila. Nel 1988 pubblica un singolo di grande successo, \"\u00c8 qui la festa?\", seguito dal suo primo album, \"Jovanotti for President\", contenente il singolo \"Gimme Five\", e partecipa come unico artista italiano alla compilation di Radio Deejay \"Deejay rap\". Questo \u00e8 un periodo d'oro per il neonato Jovanotti, visto che immancabilmente tutti i suoi singoli finiscono nelle prime posizioni delle classifiche italiane, tanto che a settembre viene invitato al Festivalbar come ospite d'onore. Pur avendo gi\u00e0 adottato lo pseudonimo di Jovanotti, nello stesso periodo si propone al pubblico anche con lo pseudonimo di \"Gino Latino\", pubblicando tre singoli: \"Yo\", \"Welcome\" e \"Latino\". Il progetto, ideato con Albertino di Radio Deejay, sarebbe dovuto sfociare in un album che per\u00f2 non vede mai la luce.\nUn altro pseudonimo utilizzato da Jovanotti in quel periodo \u00e8 \"Jeronimo\", con il brano \"The Indian\". I brani pubblicati come \"Gino Latino\" e \"Jeronimo\" sono presenti nella raccolta Jovanotti Special. In questo primo periodo, oltre a parlare regolarmente dai microfoni di Radio Deejay, Jovanotti fa le prime esperienze in televisione con le trasmissioni \"DeeJay Television\" e \"1, 2, 3 Jovanotti\". Inoltre pubblica il suo primo libro, \"\". Nel dicembre del 1988 inizia il servizio militare presso la caserma Turinetto di Albenga, in provincia di Savona. Questa esperienza porta, in seguito, alla nascita della canzone \"Asso\", colonna sonora della serie televisiva \"Classe di ferro\". Jovanotti in seguito dichiarer\u00e0 di aver scritto la canzone unicamente perch\u00e9 in cambio gli venisse concessa una licenza di quindici giorni, come dichiarato da lui stesso nel gennaio del 2018 durante la trasmissione \"90 SPECIAL\" su Italia 1.\nIl giorno prima della partenza presenta a \"Fantastico\" il brano \"Sex No Drugs and Rock 'n Roll\"; nello stesso mese fonda, insieme a Cecchetto, la linea di abbigliamento \"Yo\". Nel 1989 pubblica l'album \"La mia moto\", il cui singolo \"Vasco\" (omaggio a Vasco Rossi, idolo suo e per una generazione intera), viene presentato al Festival di Sanremo 1989, durante il quale \u00e8 protagonista di una clamorosa gaffe. \"La mia moto\" vendette circa 600.000 copie. Al Festival si presenta con la fidanzata Rosita Celentano, figlia di Adriano Celentano, e affitta una discoteca dove, dopo le serate del Festival, riceve amici. Lo stile dei primi album di Jovanotti \u00e8 caratterizzato da un divertente e festaiolo groove in stile italo disco (che dominava la scena musicale in quegli anni) e l'hip hop. L'ispirazione viene da grandi artisti hip hop come i Run DMC, Public Enemy e Beastie Boys.\nGli anni novanta.\nNel 1990 Jovanotti realizza l'album \"Giovani Jovanotti\", ancora ricco di spunti spensierati (\"Ciao mamma\"), ma in cui iniziano ad apparire brani che anticipano una nuova linea artistica, come \"Gente della notte\". Il mutare delle mode e la prolungata assenza dai media nazionali (causata dal servizio militare) provocano un'inesorabile caduta della notoriet\u00e0 di Jovanotti. Nello stesso anno partecipa come ospite fisso allo show \"Fantastico\" condotto da Pippo Baudo. Per un'inversione di tendenza si deve attendere il 1991, con la pubblicazione di \"Una trib\u00f9 che balla\". Risale a questo periodo l'episodio in cui Red Ronnie, durante una piovosa serata di \"Vota la voce\" dice a Vasco Rossi \"Tutti dicono che Jovanotti \u00e8 finito...\" e Vasco risponde: \"Secondo me Jovanotti comincia adesso!\" Il nuovo album di Jovanotti, \"Una trib\u00f9 che balla\", d\u00e0 inizio a un periodo artistico decisamente diverso, spesso descritto dai critici come una svolta (sebbene lo stesso Jovanotti in diverse occasioni affermi di non percepire una particolare discontinuit\u00e0 in questa sua fase artistica). Iniziano ad apparire nei suoi testi, inizialmente in sordina, i temi dell'impegno politico e sociale che caratterizzeranno in modo sostanziale la sua produzione successiva (\"tutte le vecchie realt\u00e0 sono finite; e allora muoviti, muoviti\").\nNel 1992 realizza \"Cuore\" in memoria di Giovanni Falcone, composto di getto pochi giorni dopo la sua uccisione: il brano \u00e8 solamente destinato all'airplay e mai pubblicato su disco. Nello stesso anno esce \"Lorenzo 1992\": primo album che, pur mantenendo il suo pseudonimo, porta il suo vero nome nel titolo, nell'intento di segnalare in modo esplicito la discontinuit\u00e0 con le origini. L'album contiene numerosi brani che diventano celebri, a partire da \"Non m'annoio\" e \"Ragazzo Fortunato\", ed \u00e8 seguito da un tour con Luca Carboni (\"Carboni-Jovanotti in concerto 1992\"). Esso spazia inoltre su vari temi come la violenza, la contraccezione, la politica, con una presa di posizione contro l'aborto, subito rinnegata. \nNel primo brano dell'album, tra l'altro, Jovanotti si autocelebra come colui che ha introdotto l'hip hop in Italia. All'esperienza di \"Lorenzo 1992\" si accompagn\u00f2 per Jovanotti la scrittura del suo secondo libro, \"Cherubini\", un libro che racconta tutti i suoi viaggi. Nel maggio del 1993 Gianna Nannini lo vuole al suo fianco per scrivere e cantare una strofa rap della canzone \"Radio Baccano\", il pezzo ottiene un ottimo successo e i due artisti, si esibiscono insieme in una sola occasione, sul palco del Festivalbar 1993. Nel 1994 esce \"Lorenzo 1994\", tra i suoi album pi\u00f9 venduti. Nel singolo \"Penso positivo\", per la prima volta si sbilancia in forti prese di posizione ideologiche: Con \"Penso positivo\" Jovanotti gareggia nel MTV Europe Music Awards 1995 nella categoria \"Miglior videoclip dell'anno\", arrivando terzo.\nPrese di posizione che ricordano scuole di pensiero sulla convivenza delle religioni e che in realt\u00e0 erano gi\u00e0 state annunciate nel precedente disco \"Ho perso la direzione\", contenuto nell'album \"Lorenzo 1992\", dove il cantautore si scaglia contro il sistema politico del tempo. Contenuti di questo genere si trovano in numerosi altri brani dell'album, da \"Barabba\" a \"Dobbiamoinventarciqualcosa\". L'album \u00e8 reso celebre anche dalle molte canzoni d'amore di successo, da \"Piove\" a \"Serenata rap\"; quest'ultimo brano, in particolare, si classifica come video pi\u00f9 trasmesso in Europa e persino in Sudamerica. Nel 1994 Jovanotti \u00e8 in tour per l'Europa insieme a Pino Daniele e Eros Ramazzotti. Nello stesso anno vede la luce la sua etichetta discografica Soleluna.\nNel 1995 esce il singolo \"L'ombelico del mondo\", con il quale Jovanotti partecipa anche agli MTV Europe Music Awards 1997 a Rotterdam. Il brano viene pubblicato nella raccolta \"Lorenzo 1990-1995\", insieme all'inedito \"Marco Polo\": la raccolta, come suggerisce il titolo, non comprende i brani dei suoi primi due album. Nel 1995 scrive con Zucchero Fornaciari il brano \"Alleluja\", contenuto nell'album \"Spirito DiVino\".\nL'album del 1997, \"L'albero\", segna una nuova svolta nello stile musicale di Jovanotti; vi dominano elementi di musica etnica e di world music, e un ulteriore approfondimento dei testi (si pensi a \"Questa \u00e8 la mia casa\", una sorta di moderno Cantico delle creature multireligioso, o alla lirica introspezione de \"La linea d'ombra\" ispirata a \"The Shadow Line\" di Joseph Conrad). La pubblicazione dell'album viene accompagnata dalla distribuzione di un film omonimo. Nello stesso periodo Jovanotti inizia una serie di attivit\u00e0 che riflettono un periodo di ricerca interiore. Inizia a occuparsi di pittura (le sue opere vengono esposte al Brescia Music Art), nel 1998 recita nel film \"I giardini dell'Eden\" di Alessandro D'Alatri, partecipa a due \"tribute album\" in onore rispettivamente di Robert Wyatt e George Gershwin, e prende a girare il mondo, in particolare l'America latina (celebre la sua attraversata della Patagonia in bicicletta).\nIn riguardo a questa esperienza commenta: \u00abuno \u00e8 attratto dai posti in fondo al mondo perch\u00e9 pensa che l\u00ec potr\u00e0 trovare quello che \u00e8 in fondo a s\u00e9 stesso\u00bb. In una notte di quel viaggio nasce il testo di \"Stella cometa\", canzone d'amore per la sua ragazza lontana. L'amore per l'America latina lo porta anche a collaborare all'album \"Artisti Uniti per gli Zapatisti del Chapas\", un album benefico i cui incassi vengono devoluti alla costruzione di un ospedale in Messico. Le vicende dei suoi viaggi sono raccontate nel libro \"Il grande boh!\", pubblicato nel 1998. Nello stesso anno Jovanotti diventa padre; la sua gioia \u00e8 raccontata nella ninna nanna \"Per te\", uno dei successi dell'album \"Capo Horn\" (1999). Nello stesso album compare anche \"Un raggio di sole\", con cui Jovanotti vince il Festivalbar. Sempre nel 1999, durante la Guerra del Kosovo, Jovanotti partecipa a un progetto comune con Piero Pel\u00f9 dei Litfiba e Luciano Ligabue per il brano pacifista \"Il mio nome \u00e8 mai pi\u00f9\", il cui video viene girato da Gabriele Salvatores, e i cui proventi vengono devoluti interamente a Emergency; il singolo \u00e8 il pi\u00f9 venduto in Italia in quell'anno.\nGli anni 2000.\nL'impegno di Lorenzo non finisce qui. Notevole la sua esibizione al Festival di Sanremo 2000 con il brano inedito \"Cancella il debito\". A giugno Lorenzo ripropone una nuova versione di \"Dolce fare niente\", presente gi\u00e0 in \"Capo Horn\". Nello stesso periodo interviene al concerto-tributo al Teatro Carlo Felice di Genova, dedicato a Fabrizio De Andr\u00e9 (da cui \u00e8 tratto il doppio CD \"Faber, amico fragile\"), interpretando il brano \"La cattiva strada\". Nello stesso anno partecipa attivamente al movimento per la cancellazione del debito ai paesi del Terzo Mondo cantando, nelle vesti di ospite, al Festival di Sanremo un brano inedito intitolato, appunto, \"Cancella il debito\", assieme ad altri colleghi internazionali, tra cui Carlinhos Brown. A questo periodo risale la sua rottura dell'ultra-decennale sodalizio artistico con il chitarrista e produttore Michele Centonze, coautore della maggior parte dei suoi brani a partire dal 1986.\nL'album del 2002, \"Lorenzo 2002 - Il quinto mondo\", conferma, anche per mezzo dei suoi singoli, l'equidistanza e l'equilibrio dei due poli della lirica di Jovanotti; la canzone d'amore (\"Ti sposer\u00f2\") e l'impegno politico e sociale (\"Salvami\"). \"Salvami\", in particolare, copre un ampio spettro di temi, dal pacifismo, alla globalizzazione e la necessit\u00e0 di giustizia nei confronti del Terzo Mondo, all'ambientalismo, e viene citata da Tiziano Terzani nell'introduzione alle sue \"Lettere contro la guerra\". Il video di \"Salvami\" \u00e8 un collage di tutte le apparizioni nei programmi televisivi dove Jovanotti aveva presentato il singolo.\nIl tour di \"Quinto mondo\", iniziato ad Ancona il 17 aprile e concluso a Roma il 1\u00ba giugno, \u00e8 caratterizzato dalla presenza sul palco di 17 musicisti. Il \"Quinto Mondo Tour\" viene presentato in una data extra il 30 luglio 2002 presso il Santuario di San Gabriele dell'Addolorata ad Isola del Gran Sasso in provincia di Teramo in occasione del concerto-evento \"Una Montagna di Musica per l'Acqua\", promosso dalle Province di Teramo, Pescara e Ascoli Piceno per la tutela delle acque del Gran Sasso e contro la costruzione del terzo traforo in concomitanza con l'anno internazionale della montagna promosso dall'ONU e dalla FAO.\nIl concerto si svolge su un palco di 231\u00a0m\u00b2 con la presenza di circa 30\u00a0000 persone e con una band di 17 elementi. Per la sua partecipazione all'evento contrario al terzo traforo sotto il Gran Sasso la provincia dell'Aquila cancella il concerto di Jovanotti che si sarebbe dovuto svolgere all'interno dei festeggiamenti per la Perdonanza Celestiniana e lui risponde a questa \"censura\" con una lettera aperta.\nIl brano \"Una trib\u00f9 che balla\" viene inserito come traccia musicale nel film di Harold Ramis \"Un boss sotto stress\", interpretato da Robert De Niro e Billy Crystal. Nel 2003, sotto l'egida della sua casa discografica, Jovanotti d\u00e0 vita a un progetto musicale alternativo, spiccatamente latino americano, dal nome \"Roma - Collettivo Soleluna\", che ottiene un buon successo con il brano \"A vida (Roma)\". Nello stesso anno, un artista brasiliano di origini italiane, Franco Cava, riarrangia e traduce alcune canzoni di Jovanotti secondo i tempi e i modi della musica brasiliana dando vita a \"BossaJova\". In questo album spiccano \"Chove\" (\"Piove\") e \"Samba \u00e8\" (sul ritmo di \"Ciao mamma\") che celebra l'elezione del presidente Lula.\nL'album \"Buon sangue\" (2005) secondo alcuni appare una conferma della maturit\u00e0 raggiunta dal cantante, che si avvale di collaboratori (Edoardo Bennato, ma anche i Planet Funk e Danilo dei Negramaro nel brano \"Falla girare\") e balza al primo posto in classifica, trainato dal successo dei singoli \"(Tanto)\u00b3\" e \"Mi fido di te\"; insieme alla versione standard di \"Buon sangue\" esce anche una limited edition composta da due cd: il gi\u00e0 citato \"Buon sangue\", pi\u00f9 \"Extra F.U.N.K\", CD contenente arrangiamenti alternativi e spezzoni tagliati e canzoni che non hanno trovato posto nell'album originale. Nel 2006 esce \"Buon Sangue Live\", un DVD con 40 minuti di contenuti e retroscena sull'ultimo tour del cantautore italiano e il concerto svolto a Milano. Nello stesso anno collabora per la seconda volta con Zucchero, diventando autore del testo del brano \"Troppa fedelt\u00e0\", incluso nell'album \"Fly\".\nIl 1\u00ba giugno 2007, in occasione dei 40 anni dall'uscita dell'album \"Sgt. Pepper's Lonely Hearts Club Band\" dei Beatles, durante la grande maratona musicale tenutasi nella Sala Santa Cecilia dell'Auditorium Parco della Musica di Roma, \u00e8 stato proiettato un video inedito di Jovanotti, \"Ode al Sergente Pepe\", un brano inedito ispirato al disco, scritto e interpretato appositamente per questo evento. Nello stesso anno co-produce e contribuisce (scrivendo e partecipando al brano \"Cade la pioggia\") a \"La finestra\", album della band italiana Negramaro. La collaborazione con i Negramaro riprende nell'album Safari con l'omonimo brano.\nIl 22 ottobre 2007 il fratello Umberto Cherubini, istruttore di volo della scuola Touchandgo, muore in un incidente aereo a Latina. Jovanotti dopo qualche mese dalla sua morte gli dedica la canzone \"Fango\". Sempre nel 2007 scrive il testo della canzone \"Aria... non sei pi\u00f9 tu\", su musica di Daniel Vuletic, incisa da Adriano Celentano nel suo disco \"Dormi amore, la situazione non \u00e8 buona\". Il 18 gennaio 2008 esce il disco, \"Safari\", registrato tra Cortona, Los Angeles, Milano, Hannover, Berlino e Rio de Janeiro, anticipato il 7 dicembre dal singolo \"Fango\", che si avvale della collaborazione alla chitarra di Ben Harper. A maggio \"Fango\" si aggiudica la prima edizione del Premio Mogol, riconoscimento destinato all'autore del miglior testo dell'anno da una giuria presieduta dallo stesso Mogol. \nIl 7 marzo esce il singolo \"A te\", secondo singolo di Safari, una dedica a sua moglie. Questo brano ha grande successo in Italia e rimane in testa alle classifiche per molte settimane. Il 12 maggio parte da Rimini il \"Safari Tour\", che attraversa palasport e stadi per tutta l'estate. Il 4 luglio esce il singolo omonimo dell'album, \"Safari\". Il 20 ottobre viene pubblicato il quarto singolo di Safari, \"Come musica\". \"Safari\" viene eletto album dell'anno 2008 e dal sito Rockol.it il miglior album del decennio. Gira anche il primo social-clip della storia su \"Mezzogiorno\". Nello stesso anno riceve il Kids' Choice Awards per la difesa dell'ambiente. Jovanotti scrive il testo del brano \"Pi\u00f9 sole\", che gareggia al Festival di Sanremo 2009 cantato da Nicky Nicolai &amp; Stefano Di Battista.\nRaduna insieme a Giuliano Sangiorgi dei Negramaro pi\u00f9 di 50 star della musica italiana per incidere Domani 21/04.2009, brano dedicato ai terremotati dell'Abruzzo, in cui Lorenzo incide una parte rappata. Il 15 maggio viene pubblicato il sesto singolo dell'album, \"Punto\", con la partecipazione di S\u00e9rgio Mendes. Dopo un tour a New York in estate, il 4 dicembre esce un CD+DVD delle serate intitolato \"OYEAH\" solo per il mercato americano (in Italia \u00e8 acquistabile su ITunes).\nGli anni 2010.\nL'8 gennaio 2010 esce \"Baciami ancora\", colonna sonora dell'omonimo film di Gabriele Muccino con la quale si aggiudica il \"David di Donatello\" come \"migliore colonna sonora originale\". Collabora con Cesare Cremonini alla realizzazione del singolo \"Mondo\", uscito il 23 aprile. Realizza inoltre con Marco Tamburini la nuova colonna sonora per il film \"Sangue e arena\" con la produzione di Gianni Salvioni per Ermitage. Durante la preparazione del suo nuovo album intraprende due brevi tour nel Nordamerica: il primo dal 22 aprile al 6 maggio ha toccato Washington, New York, Boston, Filadelfia, Montr\u00e9al, Toronto e Chicago (tutte le date sold out); il secondo dal 21 luglio al 31 luglio Viper room a Hollywood, Santa Monica, San Francisco e Central Park. Ad ottobre viene annunciata l'uscita nel 2011 dell'album intitolato \"Ora\".\nIl tutto \u00e8 anticipato da diverse iniziative online sul suo sito e sui social network. Il 30 novembre esce nelle librerie \"Viva tutto!\", libro formato dalla corrispondenza e-mail fra Jovanotti e il filosofo Franco Bolelli, inviate durante la produzione dell'album in uscita. Il 3 dicembre esce il singolo \"Tutto l'amore che ho\", corredato da un video pubblicato su Facebook il pomeriggio precedente. Il 25 gennaio 2011 esce l'album \"Ora\". L'11 marzo esce il singolo \"Le tasche piene di sassi\", dedicato alla morte della madre Viola, che a giugno si aggiudica la quarta edizione del Premio Mogol. Il 16 aprile parte da Rimini \"Lorenzo Live - Ora in Tour 2011-2012\".\nIl 21 novembre esce l'album di Adriano Celentano \"Facciamo finta che sia vero\" che contiene 3 brani in cui \u00e8 inclusa la collaborazione di Jovanotti: \"La cumbia di chi cambia\", scritta per musica e testo dal cantautore che diventata presto uno dei cavalli di battaglia del Molleggiato, \"Fuoco nel vento\" col testo di Jovanotti e \"Non so pi\u00f9 cosa fare\" cantata con Celentano, Sangiorgi e Battiato. Il 27 maggio 2011 esce il singolo \"Il pi\u00f9 grande spettacolo dopo il Big Bang\", che dar\u00e0 anche il titolo al variet\u00e0 \"Il pi\u00f9 grande spettacolo dopo il weekend\" di Fiorello; Jovanotti \u00e8 ospite nell'ultima puntata della trasmissione, cantando una cover del brano con testo riadattato insieme allo showman. Il 1\u00ba giugno Jovanotti collabora con Michael Franti &amp; Spearhead per la versione italiana del singolo \"The Sound of Sunshine,\" che balza subito in classifica arrivando alla posizione numero 3.\nL'11 giugno Jovanotti suona al \"Bonnaroo Music Festival\" a Manchester in Tennessee. Scrive anche il brano \"Tu mi porti su\" per la cantautrice italiana Giorgia, contenuto nel disco di inediti della cantante, \"Dietro le apparenze\". Il 29 novembre esce l'album \"Ora\" nella versione \"Special Super Deluxe Box\" contenente anche il DVD live del tour e un documentario con il backstage diretti da Leandro Manuel Emede. \"Lorenzo Live - Ora in Tour 2011-2012\" subisce un'interruzione il 12 dicembre, quando durante i preparativi per la tappa di Trieste, durante il montaggio del palcoscenico, la struttura crolla travolgendo alcuni operai che in quel momento si trovavano al di sotto: un operaio muore nell'incidente.\nLe successive date del tour vengono rimandate; il tour si conclude nel marzo 2012 proprio a Trieste. Tiene poi dei concerti negli Stati Uniti d'America. Il 6 marzo esce nelle edicole l'album live \"Lorenzo in concerto per Jovanotti e Orchestra\", testimonianza del concerto tenuto nel Teatro antico di Taormina il 3 settembre 2011, arrangiato e diretto da Paolo Buonvino con l'orchestra Roma Sinfonietta. Contiene anche una bonus track registrata con l'orchestra in studio. Nella versione di iTunes \u00e8 disponibile anche un video-documentario diretto da Nicol\u00f2 Cerioni. Il 7 agosto esce negli Stati Uniti d'America la raccolta \"Italia 1988-2012\". Il 22 settembre prende parte al concerto di beneficenza \"Italia Loves Emilia\", organizzato da lui stesso insieme altri 20 artisti, in favore del terremoto dell'Emilia del 2012, che si \u00e8 tenuto a \"Campovolo\", nelle adiacenze dell'aeroporto di Reggio Emilia, assieme a molti colleghi cantanti.\nIl 27 novembre esce la raccolta \"Backup - Lorenzo 1987-2012\" che celebra i 25 anni del cantante, ed \u00e8 anticipato dal singolo \"Tensione evolutiva\" uscito il 9 novembre. La raccolta ad aprile viene certificata triplo disco di platino per le oltre 180\u00a0000 copie vendute. A maggio 2013 duetta con Clementino nell'album \"Mea culpa\" cantando \"Fratello\" e a giugno con Max Pezzali nell'album \"Max 20\" cantando \"Tieni il tempo\". Nello stesso mese parte il \"Backup Tour - Lorenzo negli stadi 2013\".\nIl 4 agosto si esibisce in un concerto a Cortona come chiusura della manifestazione \"Mix Festival\". Al concerto, dal prezzo simbolico di 2\u20ac, partecipano circa 2\u00a0000 persone in piazza Signorelli e le restanti 3\u00a0000 nelle piazze adiacenti tramite schermi giganti. Ospite del concerto anche Roberto Saviano. Il 1\u00ba ottobre viene pubblicato il nuovo album di Luca Carboni \"Fisico &amp; politico\" contenente il brano \"Ci vuole un fisico bestiale\" in duetto con Jovanotti. Il 19 novembre viene pubblicato l'album live \"Lorenzo negli stadi - Backup Tour 2013\", tratto dall'omonimo Tour del 2013.\nIl 23 aprile 2014 Jovanotti \u00e8 stato ospite del concerto di Zucchero al Madison Square Garden di New York, facente parte dell\"'Americana Tour\", seguito da 5\u00a0000 spettatori e caratterizzato dalla partecipazione di ospiti d'eccezione come Sting, Elisa, Fiorella Mannoia, Fher dei Man\u00e1, Chris Botti, Sam Moore, Andrea Griminelli, Irene Fornaciari e un coro gospel. Per l'occasione Lorenzo ha eseguito \"Il mare\" in duetto con Zucchero improvvisando un medley hip hop.\nIl 16 dicembre 2014 \u00e8 stato reso disponibile per l'ascolto il singolo \"Sabato\", che ha anticipato sia il tredicesimo album in studio, intitolato \"Lorenzo 2015 CC.\" e pubblicato il 24 febbraio 2015, sia il tour \"Jovanotti Tour 2015\", partito da Ancona il 20 giugno 2015.\nIl 26 luglio 2015 si \u00e8 esibito insieme a Eros Ramazzotti allo Stadio San Paolo di Napoli per rendere omaggio al cantautore Pino Daniele, morto sei mesi prima. Nello stesso periodo ha collaborato con i Tre Allegri Ragazzi Morti alla composizione del brano \"In questa grande citt\u00e0 (la prima cumbia)\", pubblicato come singolo il 25 febbraio 2016.\nNel 2016 collabora nuovamente con Gabriele Muccino realizzando la colonna sonora del film \"L'estate addosso\". La colonna sonora, che comprende anche il brano omonimo uscito come singolo l'anno precedente, \u00e8 stata registrata ai Red Bull Studios di New York con la partecipazione di Riccardo Onori alle chitarre, Christian \"Noochie\" Rigano alle tastiere e Miles Artenzen degli Antibalas alla batteria. Il 19 agosto 2016 viene estratto come primo singolo il brano \"Welcome to the World\", scritto da Jovanotti in collaborazione con Jaselli e interpretato da quest'ultimo.\nNel mese di ottobre 2017 annuncia l'uscita del suo quattordicesimo album di inediti \"Oh, vita!\", pubblicato il 1\u00ba dicembre dello stesso anno e anticipato dall'omonimo singolo reso disponibile a partire dal 10 novembre. L'album \u00e8 stato prodotto da Rick Rubin ed \u00e8 stato registrato nell'agosto dello stesso anno alla Villa \"Le Rose\" di Firenze e finalizzato allo Shangri-La Studio di Malibu, in California.\nIl 26 gennaio 2018 ha pubblicato il secondo singolo \"Le canzoni\", seguito il 15 giugno successivo dal terzo singolo \"Affermativo\", nella versione remix di Takagi &amp; Ketra. Il 6 luglio, per festeggiare la conclusione del tour nei palasport \"Lorenzo Live 2018,\" viene pubblicato il quarto singolo \"Viva la libert\u00e0\", accompagnato da un video girato da Leandro Manuel Emede al termine di uno dei concerti. Il 27 settembre ha pubblicato in versione remix con il gruppo Ackeejuice Rockers il quinto singolo \"Sbam!\", seguito il 9 novembre successivo dal sesto singolo \"Chiaro di luna\".\nIl 1\u00ba marzo 2019 ha collaborato con Takagi &amp; Ketra, Tommaso Paradiso e Calcutta al singolo \"La luna e la gatta\". Prende parte al brano \"Canzone\" di Rkomi, pubblicato il 22 marzo 2019 con l'album \"Dove gli occhi non arrivano\". Il 7 giugno pubblica il singolo \"Nuova era\" singolo prodotto insieme al produttore discografico Dardust. Il 3 agosto si \u00e8 svolta una delle prime tappe del \"Jova Beach Party\" a Fermo, localit\u00e0 Casabianca. Dopo molte date in giro per tutte le spiagge italiane, il tour si \u00e8 concluso all\u2019aeroporto Linate di Milano, con circa spettatori.\nGli anni 2020.\nNell'ottobre 2021 annuncia di essere nuovamente al lavoro con Rick Rubin per il quindicesimo album di inediti. Per il 19 novembre 2021 annuncia l'uscita del singolo \"Il boom\" e la presentazione del tour \"Jova Beach Party 2\". Il 17 dicembre 2021 viene pubblicato il singolo \"La primavera\", insieme all'EP omonimo.\nNel 2022 scrive e compone il brano \"Apri tutte le porte\", presentato da Gianni Morandi nell\u2019ambito del 72\u00b0 Festival di Sanremo e durante la serata delle cover, partecipa in coppia con il cantante in un medley di alcuni fra i loro pi\u00f9 grandi successi.\nSuccessivamente esce l'album \"Ritorno al futuro/Back to the Future\" di un'altra partecipante dello stesso festival, Elisa, nel quale \u00e8 presente il featuring di Jovanotti al brano \"Palla al centro\".\nVita privata.\nNegli anni '80 ha avuto una relazione con Rosita Celentano, sua partner anche nel videoclip de \"La mia moto\". Il 6 settembre 2008 ha sposato a Cortona, nella chiesa di Santa Maria Nuova, la fidanzata Francesca Valiani (conosciuta tramite la sorella Anna di cui era amica), con la quale conviveva da parecchi anni. I due hanno una figlia, Teresa Lucia, nata il 13 dicembre 1998, alla quale il cantautore ha dedicato la canzone \u201cA te\u201d.\nControversie.\nAccuse di plagio.\nNel luglio 2008 il quotidiano spagnolo \"El Mundo\" riporta la notizia secondo la quale il brano di Jovanotti \"A te\" sarebbe ispirato alla canzone del 2006 \"A la primera persona\" del cantautore Alejandro Sanz. Jovanotti ha dichiarato che l'ispirazione di \"A te\", probabilmente la stessa del brano di Sanz e di tanti altri, \u00e8 un giro armonico piuttosto diffuso, la cui paternit\u00e0 \u00e8 comunemente, ma forse erroneamente, attribuita a Johann Sebastian Bach. Si tratta invece, pi\u00f9 probabilmente, del Canone di Pachelbel, fonte di ispirazione per le melodie di molte canzoni di musica leggera.\nDichiarazioni controverse.\nNel 2015 durante un incontro presso l'Universit\u00e0 di Firenze, dove il cantante ha toccato molti temi, ha rivelato di aver partecipato a un incontro organizzato da una societ\u00e0 tecnologica in Sicilia (probabilmente Google, che negli ultimi anni organizza i propri incontri a Sciacca). Il cantante ha affermato che all'incontro (a porte chiuse) partecipavano premi Nobel, amministratori di importanti aziende, femministe e artisti, impegnati a discutere delle sorti del mondo."}
{"id": "2264942", "revid": "767487", "url": "https://it.wikipedia.org/wiki?curid=2264942", "title": "Il terrorista", "text": "Il terrorista \u00e8 un film del 1963 diretto da Gianfranco de Bosio ed interpretato, fra gli altri, da Gian Maria Volont\u00e9, Philippe Leroy e Raffaella Carr\u00e0. Il regista si rif\u00e0 alla sua esperienza nella Resistenza veneta, alla quale ha partecipato a Padova nella squadra di Otello Pighin, nome di battaglia \"Renato\", medaglia d'oro al valor militare.\nTrama.\nNel 1943, a Venezia, l'ingegnere Renato Braschi costituisce un GAP; ad aiutarlo c'\u00e8 anche un prete. Il CLN lo invita alla prudenza, ma egli insiste costringendo anche i componenti del CLN a fuggire. La squadra viene disarticolata con l'arresto di uno dei componenti ed il ritiro degli altri.\nDistribuzione.\nIl film metteva in luce, per la prima volta nella cinematografia sulla Resistenza italiana, i contrasti tra la linea terroristica dei GAP e quella \"attendista\" dei partiti moderati del CLN e incontr\u00f2 per questo delle difficolt\u00e0 politiche nella distribuzione.\nIncasso.\nIncasso accertato a tutto il 30 giugno 1965 Lit. 41.549.208"}
{"id": "2264953", "revid": "1602064", "url": "https://it.wikipedia.org/wiki?curid=2264953", "title": "Organicismo (psicologia)", "text": "L'organicismo in psicologia si riferisce a quelle teorie che prospettavano l'azione di elementi organici (anatomici, fisiologici, biochimici) nel determinare fenomeni psichici e psicopatologici.\nPrima dell'avvento della psicoanalisi di Sigmund Freud quasi tutta la psichiatria attribuiva il sorgere di psicopatologie, anche le pi\u00f9 superficiali e transitorie, alle lesioni fisiche o alterazioni, anche in misura insignificante, del sistema nervoso.\nRientrano nell'organicismo psicologico:\nIl dibattito tra organicisti e antiorganicisti \u00e8 tuttora presente ma con toni pi\u00f9 attenuati dovuti all'affermazione delle teorie psicoanalitiche e soprattutto della psicodinamica i cui apporti alla psichiatria non possono pi\u00f9 essere considerati secondari.\nSi deve soprattutto alla psicologia dinamica infatti, la ormai diffusa convinzione tra gli specialisti che la maggior parte delle nevrosi si basino sul fenomeno del \"conflitto psichico\" che si riferisce primariamente all'idea freudiana del costante conflitto fra desiderio e difesa, vale a dire fra un \"movimento\" verso un oggetto, un obiettivo ed una serie di \"impedimenti\" dettati dalla morale o da altre regole comportamentali apprese."}
{"id": "2264961", "revid": "118653943", "url": "https://it.wikipedia.org/wiki?curid=2264961", "title": "Rio Tinto Group", "text": "Rio Tinto Group \u00e8 un gruppo multinazionale anglo-australiano che si occupa di ricerca, estrazione e lavorazione di risorse minerarie. \u00c8 la terza pi\u00f9 grande societ\u00e0 mineraria del mondo.\nIl gruppo \u00e8 composto da due societ\u00e0: \"Rio Tinto plc\" quotata al London Stock Exchange, segmento FTSE 100 in Gran Bretagna; e \"Rio Tinto Limited\" in Australia, quotata all'Australian Securities Exchange, segmento S&amp;P/ASX 50.\nStoria.\nRio Tinto nasce a Londra nel 1873, come \"Rio Tinto Company Limited\" per sfruttare le risorse minerarie della provincia spagnola di Huelva. Nel 1905 compra Consolited Zinc Corporation - The Rio Tinto-Zinc Corporation che deteneva interessi in Australia. Nel 1954 vende le attivit\u00e0 in Spagna. Rio Tinto e Zinc si uniscono nel 1962 e formano \"RTZ Corporation\" e viene formata la controllata \"Conzinc Riotinto of Australia Limited\" (CRA). Nel 1995 CRA viene fusa in RTZ, e nel 1997 RTZ diventa \"Rio Tinto plc\" e CRA diventa \"Rio Tinto Ltd\", e si quota alla borsa valori australiana.\nFino al 2006 possedeva il 56% della sarda Eurallumina S.p.A..\nNel 2008 Chinalco, gruppo siderurgico della Repubblica Popolare Cinese, ed Alcoa, attraverso \"Shining Prospect Pte\", acquistano il 12% di Rio per 14 miliardi di dollari, per bloccare l'OPA ostile lanciata da BHP Billiton.\nIl 12 febbraio 2009, Chinalco investe 19.5 miliardi di dollari in Rio Tinto: 12,3 miliardi di dollari per acquistare partecipazioni fino al 50% in attivit\u00e0 minerarie in Cile, Australia e USA, ed altri 7,2 miliardi di dollari in obbligazioni convertibili, portando la sua partecipazione in \"Rio Tinto plc\" al 19%, e al 14.9% in \"Rio Tinto Limited\", equivalente al 18% in \"Rio Tinto Group\"."}
{"id": "2264964", "revid": "392652", "url": "https://it.wikipedia.org/wiki?curid=2264964", "title": "Pinacoteca nazionale (Siena)", "text": "La Pinacoteca nazionale di Siena \u00e8 il pi\u00f9 importante museo statale della citt\u00e0, in cui \u00e8 presente una fondamentale raccolta di opere di scuola senese. La collezione \u00e8 stata inaugurata nel 1932 ed espone anche i dipinti prima conservati presso l'Accademia di belle arti di Siena.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei. Con il d.P.C.m. n. 123 del 24 giugno 2021 diventa un Istituto museale autonomo, non pi\u00f9 sottoposto alla Direzione Regionale.\nStoria.\nIl nucleo originale della pinacoteca si form\u00f2 nel Settecento, con la raccolta dei dipinti dell'abate Giuseppe Ciaccheri, arricchendosi durante la stagione delle soppressioni, oltre che tramite, acquisti, lasciti o depositi. Nel 1930 pass\u00f2 allo Stato e fu trasferita nella sede attuale. L'anno di apertura del museo, il 1932, fu anche quello dell'ordinamento cronologico della collezione, pressoch\u00e9 inalterato fino ai giorni nostri. Nelle sale invece la distribuzione dei singoli dipinti \u00e8 variata anche consistentemente in seguito a studi sempre pi\u00f9 approfonditi sulla pittura senese.\nAlla met\u00e0 dell'Ottocento si \u00e8 aggiunta la cospicua collezione Spannocchi, sistemata all'ultimo piano della galleria sul finire degli anni settanta del Novecento, che ha dato alla struttura museale un pi\u00f9 ampio respiro, con alcuni importanti esempi di pittura non senese dal Medioevo alle soglie dell'et\u00e0 moderna.\nLa sede.\nLa pinacoteca \u00e8 ubicata nei palazzi Brigidi e Buonsignori presso via San Pietro.\nIl palazzo Buonsignori, nonostante la sua edificazione risalga al XV secolo, presenta una facciata direttamente ispirata al medievale palazzo pubblico della citt\u00e0, anche grazie ai restauri puristi della seconda met\u00e0 del XIX secolo.\nIl palazzo Brigidi \u00e8 invece di pi\u00f9 antica costruzione (XIV secolo) ed \u00e8 solitamente identificato come l'antica residenza della famiglia Pannocchieschi.\nPercorso espositivo.\nNutritissima di dipinti di raffinata qualit\u00e0, la pinacoteca documenta essenzialmente l'evoluzione della pittura senese dal XIII al XVIII secolo. La visita al museo ha inizio dal secondo piano (Secoli XII-XV) e procede cronologicamente verso i piani inferiori; la collezione Spannocchi si trova all'ultimo piano.\nSecondo piano.\nLe sale 1-2 mostrano esempi di pittura prima dell'affermarsi del gotico, dalla fine del XII alla fine del XIII secolo. Nella prima sala spicca il \"Crocifisso\" della fine del XII secolo dalla chiesa di San Pietro in Villore e il \"Crocifisso n. 597\" (\"Croce di Santa Chiara\") dell'inizio del Duecento. Datato 1215 (e, quindi, la pi\u00f9 antica opera documentata di scuola senese) \u00e8 il \"Paliotto del Salvatore\" del Maestro di Tressa. Il dossale di Guido da Siena con la \"Trasfigurazione, entrata di Cristo a Gerusalemme e resurrezione di Lazzaro\" \u00e8 un'opera rara per tecnica (tempera su tela), qualit\u00e0 e stato di conservazione. Un paliotto duecentesco mostra la \"Madonna col Bambino tra due angeli\". La sala due ha alcune opere di Guido da Siena e seguaci (dossale con la \"Madonna col Bambino e santi\", \"Madonna col Bambino e due angeli\"). Gli sportelli dell'armadio col \"Beato Andrea Gallerani ed episodi miracolosi della sua vita\" nonch\u00e9 il \"Dittico di Santa Chiara\" sono opere di Dietisalvi di Speme. Al cimabuesco Guido di Graziano \u00e8 attribuito il \"San Francesco con storie della sua vita\" e il paliotto con \"San Pietro in trono e sei storie della sua vita\". Il \"Paliotto di San Giovanni Battista\" (1270-1280) \u00e8 di scuola senese ma mostra una pi\u00f9 stretta aderenza ai canoni bizantini.\nNelle sale 3-4 vi \u00e8 raggruppato un \"corpus\" di opere di mano di Duccio di Buoninsegna e dei suoi seguaci, a testimonianza della definitiva affermazione di una scuola pittorica senese di altissimo livello. Spiccano la \"Madonna dei Francescani\" e il \"Polittico n. 28\" di Duccio, la \"Madonna col Bambino\" del Maestro di Badia a Isola, e la \"Crocifissione con san Francesco\" di Ugolino di Nerio. Sono di allievi di Duccio il \"Crocifisso\" di Segna di Bonaventura, i \"Santi Benedetto, Michele, Bartolomeo e Nicola\" di Niccol\u00f2 di Segna, suo figlio, e la \"Madonna col Bambino in trono\" del Maestro di Citt\u00e0 di Castello.\nLe sale 5-6 sono invece dedicate a Simone Martini e ai suoi seguaci: si segnalano la splendida \"Pala del Beato Agostino Novello\" (1330 circa), la giovanile \"Madonna di Vertine\" e la \"Madonna di Lucignano d'Arbia\". Al cognato Lippo Memmi spettano invece la \"Madonna col Bambino e i santi Francesco e Ludovico di Tolosa\", nonch\u00e9 la \"Madonna col Bambino\" dalla basilica dei Servi e i resti degli affreschi dal chiostro di chiesa di San Domenico. \u00c8 del Maestro di Palazzo Venezia lo \"Sposalizio mistico di santa Caterina d'Alessandria\" e, di Naddo Ceccarelli, il \"Polittico della Madonna col Bambino e santi\". La sala 6 \u00e8 dedicata ai seguaci di Simone dopo la peste del 1348: Luca di Tomm\u00e8 (\"Polittico della Madonna in trono col Bambino e santi\"), Niccol\u00f2 di ser Sozzo (coautore del polittico precedente) e Bartolo di Fredi (\"Adorazione dei Magi\" con una fiabesca veduta di Siena).\nLa grande sala 7 chiude la rassegna dei capiscuola senesi del Trecento con i fratelli Pietro e Ambrogio Lorenzetti e i loro seguaci. Al primo spetta la \"Pala del Carmine\" (1327-1329) di Pietro Lorenzetti, uno dei capolavori assoluti del Trecento senese, il \"Trittico dei santi Bartolomeo, Cecilia e Giovanni Battista\", il \"Polittico di San Giusto\" e la tavoletta della \"Crocifissione\"; pi\u00f9 rovinato il \"Crocifisso\" e di attribuzione incerta l'\"Allegoria della Redenzione\". Ad Ambrogio il giovanile \"Trittico della Madonna col Bambino tra le sante Maria Maddalena e Dorotea\", la \"Madonna col Bambino\", la \"Piccola Maest\u00e0\" e l'\"Annunciazione\" dal palazzo Pubblico (1348), sua ultima opera conosciuta, dipinta probabilmente poco prima della morte durante la pestilenza. La sala \u00e8 completata da esempi di pittori che fecero rinascere la tradizione pittorica locale dopo la scomparsa della generazione del primo Trecento: Paolo di Giovanni Fei (\"Nativit\u00e0 della Vergine\") e Bartolomeo Bulgarini (\"Assunta\", \"Madonna in trono col Bambino e angeli\", \"Trittico della Crocifissione\").\nLe sale 8 e 9 mostrano gli ultimi trecentisti alle soglie anche del XV secolo, tra cui spicca Andrea Vanni (\"Crocifissione\", \"Stendardo della Madonna col Bambino e in trono e fedeli\"). La sala 11 \u00e8 dedicata a Taddeo di Bartolo (\"Crocifisso del 1420\", \"Annunciazione\" forse da legare ai tre scomparti di predella con \"Adorazione dei Magi, Adorazione dei pastori, Martirio dei santi Cosma e Damiano\") e ad Andrea di Bartolo (\"Madonna in trono tra i santi Filippo e Jacopo\", \"Trittichetto della Nativit\u00e0 di Ges\u00f9 e santi\").\nIl resto del piano \u00e8 dedicato all'arte senese del Quattrocento. Nelle sale 12-13 si incontrano i capiscuola Giovanni di Paolo (\"Crocifissione\", \"Pala di Staggia\", \"Polittico di San Nicola\", \"Piccola Maest\u00e0\", \"San Girolamo nello studio\", \"Madonna dell'Umilt\u00e0\", due \"Presentazioni al Tempio\", \"Polittico di San Galgano\", \"Giudizio Universale\") e Sassetta (scomparti della \"Pala dell'Arte della Lana\", \"Madonna col Bambino e due angeli reggicorona\"), testimoni di un periodo, il Rinascimento senese, oggetto di una riscoperta relativamente recente. Di attribuzione incerta, gi\u00e0 riferiti ad Ambrogio Lorenzetti ma oggi ritenuti opera del primo Quattrocento vicina al Sassetta, sono i due frammenti di alta qualit\u00e0 con una \"Citt\u00e0 sul mare\" e un \"Castello in riva a un lago\".\nIl Rinascimento maturo si trova nelle sale 14-15 con opere di Francesco di Giorgio (\"Maria annunciata\", \"Annunciazione\", \"Nativit\u00e0 coi santi Bernardo e Tommaso d'Aquino\" - 1475), Matteo di Giovanni (\"Madonna col Bambino e angeli\") e Neroccio di Bartolomeo (\"Trittico della Madonna col Bambino tra i santi Michele e Bernardino\"). Nella sala 15 \"Adorazione dei pastori\" di Andrea di Niccol\u00f2 e un fronte di cassone con \"Trionfo di David\" di Girolamo di Benvenuto. Un corridoio stretto ospita due predelle del Maestro dell'Osservanza e porta alle sale 16 e 17, quasi interamente dedicate al prolifico Sano di Pietro. Tra le opere di vaste dimensioni il \"Polittico dei Gesuati\" e il \"Polittico dei santi Cosma e Damiano\", tra quelle piccole l'\"Annuncio ai pastori\" e l'\"Apparizione della Madonna a Callisto\".\nNella loggia attigua (sala 18) fa bella mostra di s\u00e9 la \"Madonna dell'Umilt\u00e0\" di Domenico di Bartolo (1433). La sala 19 offre un compendio di artisti senesi del pieno Quattrocento, come il Vecchietta (\"Arliquiera\" dall'ospedale di Santa Maria della Scala e modello per l'altare maggiore del Duomo di Siena in tela), Francesco di Giorgio (\"Incoronazione della Vergine\"), Benvenuto di Giovanni (\"Ascensione di Cristo\") e Girolamo di Benvenuto (\"Pala della Madonna della Neve\").\nPrimo piano.\nAl piano inferiore si ammirano opere del Cinque e Seicento senese. La grande sala 23 mostra le esperienze anteriori all'influenza del Beccafumi, con lavori di Pietro di Francesco Orioli (\"Ascensione di Cristo\", \"Visitazione e santi\", \"Madonna in trono tra i santi Onofrio e Nartolomeo\"), Bernardino Fungai (\"Assunzione della Vergine\"), Giacomo Pacchiarotti (\"Adorazione dei pastori\"), Girolamo Genga (affreschi dal palazzo del Magnifico Pandolfo Petrucci, \"Fuga di Enea da Troia\" e \"Riscatto dei prigionieri\" e ro cornici intagliate di Andrea Barili).\nLe sale 27-30 sono dedicate al Sodoma (\"Giuditta\", \"Nativit\u00e0\", \"Cristo alla colonna\" e \"Deposizione\") e al Beccafumi (\"Trittico della Trinit\u00e0\", \"Santa Caterina da Siena riceve le stimmate tra i santi Benedetto e Girolamo\", \"Nativit\u00e0 della Vergine\"). Tra i collaboratori e seguaci di Beccafumi il Brescianino (\"Pala di Monteoliveto\", \"Carit\u00e0, Speranza\" e \"Fortezza\"), Marco Pino (\"Sacra Famiglia\"), Giorgio di Giovanni (\"Sposalizio mistico di santa Caterina d'Alessandria\"). Nella sala 30 si trovano i cartoni di Beccafumi per il pavimento del Duomo di Siena. La sala 31 completa il quadro del Cinquecento senese con esempi di Girolamo del Pacchia (\"Visitazione\"), la 32 \u00e8 ancora dedicata al Sodoma e la 37 conclude il percorso del Beccafumi con la \"Caduta degli angeli ribelli\" e la \"Discesa di Cristo al Limbo\", accostate alla scultura coeva del \"Cristo risorto\" del Marrina, che fu allievo di Beccafumi.\nLa sala 25, dedicata al Seicento senese, opere di Rutilio Manetti (\"Miracolo di sant'Eligio\"), Francesco Vanni (\"Autoritratto, Immacolata concezione\"), Alessandro Casolani (\"Matrimonio mistico delle sante Caterina da Siena e d'Alessandria\") e Vincenzo Rustici (\"Piet\u00e0\"). La 26 \u00e8 una loggia con vista della citt\u00e0, in cui sono stati collocati frammenti scultorei tre-quattrocenteschi gi\u00e0 nel cortile, tra cui i \"Profeti\" di Agostino di Giovanni, i \"Miracoli del beato Giovacchino Piccolomini\" di anonimo, il \"Cristo in mandorla\" da San Galgano di Giovanni di Agostino. Nel corridoio affacciato sul cortile un \"Ritratto di Elisabetta I d'Inghilterra col setaccio della vestale Tuccia\", capolavoro di Quinten Messys il Giovane. Le sale 33-36 sono dedicate alle esposizioni temporanee.\nCollezione Spannocchi.\nAl terzo piano, la collezione Spannocchi-Piccolomini \u00e8 esposta pressoch\u00e9 per intero, se si escludono i cartoni di Beccafumi al primo piano e due opere di Albrecht Altdorfer destinate controversamente agli Uffizi (\"Congedo\" e \"Martirio di san Floriano\"). Vi figurano un \"San Girolamo\" di Albrecht D\u00fcrer, una \"Nativit\u00e0\" di Lorenzo Lotto, una piccola \"Torre di Babele\" di scuola fiamminga del XVI secolo, un'\"Annunciazione\" di Paris Bordon, quattro copie su rame dei \"Trionfi di Cesare\" del Mantegna, una \"Battaglia\" di Pieter Snayers, un \"San Girolamo nello studio\" di Hendrik van Steenwijck, \"Bernardino Campi ritrae Sofonisba Anguissola\" dipinto da Sofonisba Anguissola, un \"Ritratto di giovane\" del Moroni, una \"Madonna col Bambino e due devoti\" del Romanino, un \"San Francesco\" di Bernardo Strozzi, una \"Santa Caterina\" del Sodoma, due \"Putti reggistemma\" di Bartolomeo di David, il \"Ratto di Europa\" del Padovanino.\nLungo la scalinata la serie dell'\"Alba\", il \"Giorno\", il \"Tramonto\" e la \"Notte\" di Johann K\u00f6nig."}
{"id": "2264965", "revid": "1568601", "url": "https://it.wikipedia.org/wiki?curid=2264965", "title": "Grotta del Fuoco", "text": "La grotta del Fuoco, o grotta del Conte (Grofova Jama o Vogenca in sloveno), \u00e8 una grotta slovena (Numero catasto sloveno: 6289; Numero catasto grotte VG 791) del comune di Comeno, vicino al confine con l'Italia alle pendici nord del monte Ermada.\nDescrizione.\n\u00c8 una grotta fossile avente 5 entrate, con uno sviluppo di 226\u00a0m. Deve il suo nome (in sloveno \"Grof\", conte) al fatto che le alture circostanti erano propriet\u00e0 del conte di Duino.\nStoria.\nLa cavit\u00e0 venne rimaneggiata come rifugio per i soldati austro-ungarici durante la prima guerra mondiale, i quali difendevano le posizioni sul monte Ermada, che fu un punto chiave difensivo della parte meridionale del Fronte dell'Isonzo. Nella grotta sono state scavate quattro gallerie artificiali e trasformato la parte superiore creando nove piattaforme per i letti. Questa parte della grotta \u00e8 oggi illuminata e aperta ai turisti.\nDopo la caduta dei confini avvenuta tra Italia e Slovenia, la grotta \u00e8 ora accessibile direttamente da Ceroglie dell\u2019Ermada tramite un sentiero (circa 2\u00a0km)."}
{"id": "2264967", "revid": "339392", "url": "https://it.wikipedia.org/wiki?curid=2264967", "title": "Pinacoteca Nazionale di Siena", "text": ""}
{"id": "2264973", "revid": "1632387", "url": "https://it.wikipedia.org/wiki?curid=2264973", "title": "Tulum (citt\u00e0)", "text": "Tulum \u00e8 una citt\u00e0 dello Stato messicano di Quintana Roo, dal 13 marzo del 2008 capoluogo del comune di Tulum. \u00c8 situata sulla costa caraibica all'estremo sud della cosiddetta \"Riviera maya\", una delle principali destinazioni turistiche internazionali e si trova a 2\u00a0km dalle rovine archeologiche della citt\u00e0 maya di Tulum, da cui riceve il nome.\nIl comune ha abitanti, di cui residenti nel capoluogo."}
{"id": "2264975", "revid": "1948203", "url": "https://it.wikipedia.org/wiki?curid=2264975", "title": "Ora e per sempre (album)", "text": "Ora e per sempre \u00e8 una raccolta dei Timoria pubblicata dalla Universal e raccoglie in 3 CD tutte le canzoni pi\u00f9 importanti della carriera del gruppo bresciano, dalla formazione fino allo scioglimento.\nTracce.\nCD 1 (Rock)\nCD 2 (Ballads)\nCD 3 (Live)"}
{"id": "2264992", "revid": "339392", "url": "https://it.wikipedia.org/wiki?curid=2264992", "title": "Impero Moghul", "text": ""}
{"id": "2264993", "revid": "112941786", "url": "https://it.wikipedia.org/wiki?curid=2264993", "title": "Colomberone", "text": "Colomberone (\"Culumber\u00f9\" in dialetto bergamasco) \u00e8 una localit\u00e0 del comune di Mozzanica. Prende il nome dall'omonima cascina ed \u00e8 posta a 96 m s.l.m. a sud di Mozzanica.\nSi trova sulla Strada statale 591 Cremasca, affiancata dalla roggia Alchina che prosegue in direzione di Crema.\nStoria.\nTale insediamento rurale nacque nel XVII secolo per volere dei Candiani, feudatari del luogo. Lo sviluppo tuttavia \u00e8 avvenuto durante il XVIII secolo quando fu edificata, nel 1708, la Chiesa della Madonna della Neve. La zona doveva tuttavia essere gi\u00e0 abitata in passato, come testimoniano i reperti archeologici qui rinvenuti.\nMonumenti e luoghi d'interesse.\nArchitetture civili.\nCascina Colomberone.\nLa cascina Colomberone, pur essendo di dimensioni ridotte \u00e8 di notevole interesse paesaggistico ed etnografico. \u00c8 costituita da un insieme di molteplici unit\u00e0 insediative affiancate da granai e stalle."}
{"id": "2264994", "revid": "484362", "url": "https://it.wikipedia.org/wiki?curid=2264994", "title": "Wollastonite", "text": "La wollastonite \u00e8 un metasilicato di calcio, caratteristico dei calcari metamorfici, appartiene alla famiglia dei pirossenoidi, deriva il suo nome dal chimico inglese William Hyde Wollaston (1766-1828).\nIl polimorfo 1A \u00e8 stabile a temperature inferiori a 1150\u00a0\u00b0C, ed \u00e8 triclino. Il polimorfo wollastonite-1\"A\" \u00e8 considerato una specie di minerale valida, gli altri vanno considerati come variet\u00e0. La formula cristallochimica, che esplica l'unit\u00e0-periodo della struttura, pu\u00f2 essere espressa come Ca(Si3O9)0.33 o, preferibilmente, come Ca3(Si3O9).\nNomenclatura.\nIl metasilicato di calcio, CaSiO3, si presenta in natura in tre forme: la pseudowollastonite (\u03b2-CaSiO3), forma stabile ad alte temperature, triclina e pseudo-ortorombica presente solo nelle rocce piro-metamorfiche. La wollastonite-1\"A\", triclina e la wollastonite-2\"M\", monoclina appartengono entrambe alla forma stabile a bassa temperatura, (\u03b1-CaSiO3). La denominazione dei politipi della wollastonite \u00e8 stata uniformata nel 1993: il numero corrisponde rappresenta la periodicit\u00e0 degli strati, la lettera rappresenta l'iniziale del sistema cristallino secondo le convenzioni dell'\"International Union of Crystallography\". che nello specifico attestano la wollastonite-1\"A\" (Anorthic, sinonimo di Triclino) contro le precedenti denominazioni wollastonite-Tc, wollastonite-T.\nStruttura.\nRientra nella categoria dei pirossenoidi, consistenti in lunghe catene aventi come unit\u00e0 di ripetizione tre tetraedri uniti per un vertice. La struttura risulta come una \"catena che ruota su se stessa\" e , per questo motivo, si differenzia dai pirosseni.\nAbito cristallino.\nAciculare o prismatico, cristalli lunghi fino a 20\u00a0cm.\nMassivo, radiale.\nOrigine e giacitura.\nLa wollastonite si forma in ambienti metamorfici sia ignei che coinvolgano rocce carbonatiche. giacimenti significanti si rinvengono in depositi di skarn sottoposti a metamorfismo idrotermale nel contesto di deformazioni tettoniche regionali o metamorfismo dell'aureola di contatto di un'intrusione granitica.\nla reazione \u00e8:\n&lt;chem&gt;SiO2 + CaCO3 -&gt; CaSiO3 + CO2&lt;/chem&gt;\nLa wollastonite pu\u00f2 anche cristallizzare direttamente da un magma carbonatico.\nIl minerale si forma come minerale di contatto associata a grossularia, diopside, ecc. nei calcefiri \u00e8 un minerale caratteristico dei calcari metamorfici per contatto e non raro nei proietti vulcanici del Vesuvio.\nForma in cui si presenta in natura.\nIn cristalli comunemente in cristalli raggiati, mentre sono rari i cristalli distinti ben terminati.\nVariet\u00e0.\nEsistono numerosi politipi della wollastonite:"}
{"id": "2264996", "revid": "1233442", "url": "https://it.wikipedia.org/wiki?curid=2264996", "title": "Fondazione Banca Agricola Mantovana", "text": ""}
{"id": "2265000", "revid": "339392", "url": "https://it.wikipedia.org/wiki?curid=2265000", "title": "IFEL", "text": ""}
{"id": "2265002", "revid": "347097", "url": "https://it.wikipedia.org/wiki?curid=2265002", "title": "F.i.s.co.", "text": ""}
{"id": "2265008", "revid": "827882", "url": "https://it.wikipedia.org/wiki?curid=2265008", "title": "Internazionale (album)", "text": "Internazionale, pubblicato nel 1998, \u00e8 una raccolta (solo CD) della cantante italiana Mina.\nIl disco.\nCompilation della discografia pre-PDU, raccoglie canzoni incise direttamente in lingua, ed alcuni successi tradotti per il mercato estero.\nDei seguenti brani, esiste anche la versione in Italiano:\nDei seguenti brani, esiste anche la versione in Francese:"}
{"id": "2265032", "revid": "320578", "url": "https://it.wikipedia.org/wiki?curid=2265032", "title": "Nodo A-V", "text": ""}
{"id": "2265034", "revid": "339392", "url": "https://it.wikipedia.org/wiki?curid=2265034", "title": "Nodo S-A", "text": ""}
{"id": "2265036", "revid": "293377", "url": "https://it.wikipedia.org/wiki?curid=2265036", "title": "Pelecanimimus polydon", "text": "Pelecanimimus (il cui nome significa \"imitatore di pellicani\") \u00e8 un genere primitivo estinto di dinosauro ornitomimosauro vissuto nel Cretaceo inferiore, 130 milioni di anni fa, in quella che oggi \u00e8 l'attuale Spagna. Uno degli aspetti pi\u00f9 distintivi di questo animale \u00e8 la presenza di numerosi denti, assenti nella maggior parte degli ornithomimosauri (i cosiddetti \u201cimitatori di uccelli\u201d).\nDescrizione.\nIl \"Pelecanimimus\" era un piccolo ornithomimosauro, lungo circa 2-2,5 m ed alto circa 1,50 metri. Il suo cranio era insolitamente lungo e stretto; la caratteristica distintiva dell'animale era la presenza di ben 220 denti nella parte anteriore del muso. I denti si dividevano in due forme principali: i denti presenti nella parte anteriore della mascella superiore sono ampi e a forma di D, in sezione trasversale, mentre quelli presenti nella parte posteriore erano simili a lame. In complessiva, i denti anteriori erano leggermente pi\u00f9 grandi di quelli inferiori.\nSolo un altro ornithomimosauride \u00e8 noto per la presenza di denti, l\"'Harpymimus okladnikovi\" che possedeva undici denti in totale, solo nella mandibola (decisamente meno di \"Pelecanimimus\"). La presenza di un cos\u00ec gran numero di denti in \"Pelecanimimus\", unito alla mancanza di spazio interdentale, \u00e8 stato interpretato dai paleontologi, come un adattamento per un cambio di alimentazione, diventando erbivori e non avendo pi\u00f9 bisogno di cacciare e di masticare, gli ornithomimosauridi persero i denti evolvendo il proprio muso in becco adatto a tagliare e strappare i vegetali. Le braccia e mani di \"Pelecanimimus polydon\" erano quelle di un tipico ornitomimosauride, con l'ulna e il radio strettamente ravvicinate. La mano era a forma di gancio con tre dita di uguale lunghezza dotati di artigli afflati che forse servivano per afferrare le prede.\nIl ritrovamento di tessuti molli all'interno della formazione Calizas de La Hu\u00e9rguina, \u00e8 fatto eccezionale in quanto prima di \"Pelecanimimus polydon\" non si erano ritrovati tessuti molli di dinosauri. \"Pelecanimimus\" possedeva una piccola cresta composta di cheratina posta dietro la testa che probabilmente aveva una funzione di riconoscimento intraspecifico. Sotto la gola il \"Pelecanimimus\" possedeva una sacca di pelle simile a quella degli odierni pellicani, da cui \"Pelecanimimus\" prende il nome. Probabilmente il \"Pelecanimimus\" si comportava come gli odierni fenicotteri o gru, trascorrendo gran parte del suo tempo nell'acqua bassa dove usava il becco dentato e i lunghi artigli per catturare pesci e altri piccoli animali che poi accumulava nella sacca cutanea. In alcune parti del corpo, i paleontologi hanno riscontrato la presenza di piume e strutture filamentose. Il \"Pelecanimimus\" \u00e8 anche l'unico ornithomimosauride, in cui i paleontologi hanno riscontrato la presenza di tessuti molli all'interno della gola, come la lingua.\nClassificazione.\nSia per il periodo in cui \u00e8 vissuto sia per la presenza di denti all'interno del becco, il \"Pelecanimimus polydon\" \u00e8 considerato un membro basale e primitivo di Ornithomimosauria. A seguito di un'analisi cladistica effettuata dal paleontologo Makovicky nel 2005, la presenza di \"Pelecanimimus\" all'interno di Ornithomimosauria come membro primitivo \u00e8 stata confermata. Uno studio condotto dai paleontologi Kobayashi e L\u00fc nel 2003, ha dimostrato che \"Pelecanimimus\" e \"Harpymimus\" rappresentano due gradini consecutivi della scala evolutiva degli ornithomomimidi.\nDi seguito il cladogramma dopo l'analisi di Kobayashi (2003):\nScoperta e descrizione.\nNel luglio 1993, il paleontologo spagnolo Armando D\u00edaz Romeral, scopr\u00ec lo scheletro di un nuovo teropode sconosciuto all'interno del sito dell\u2019\"Unit\u00e0 3\" di \"Las Hoyas\". L'anno seguente lo scheletro fu descritto dai paleontologi Bernardino P\u00e9rez P\u00e9rez-Moreno, Jos\u00e9 Luis Sanz, Angela Buscalioni, Jos\u00e9 Moratalla, Francisco Ortega e Diego Rasskin-Gutman come una nuova specie di ornithomimosauride: ossia \"Pelecanimimus polydon\". Il suo nome generico deriva dal latino \"pelecanus\" ossia \"pellicano\" e \"mimus\" che significa \"imitatore\", in riferimento alla sacca, posta sotto la gola, simile a quella degli attuali pellicani. Il nome specifico \u00e8 un riferimento al gran numero di denti dell'animale; deriva dal greco \u03c0\u03bf\u03bb\u03cd\u03c2 (poligoni) e \u1f40\u03b4\u03bf\u03cd\u03c2 \"molti\" (odous) \"dente\".\nL'olotipo di \"Pelecanimimus polydon\" (LH 7777), fa parte della Collezione di Las Hoyas, attualmente conservato al Museo de Cuenca, a Cuenca, in Spagna. Il fossile fu recuperato all'interna della formazione Calizas de La Hu\u00e9rguina, formazione datata al Barremiano. L'unico campione noto, consiste nella met\u00e0 anteriore dello scheletro che comprende il cranio, la mascella inferiore, le vertebre del collo e la maggior parte delle vertebre della schiena, le costole, lo sterno, la cintura pettorale ed entrambe le zampe anteriori. L'eccezionale stato di conservazione del fossile ha permesso di identificare strutture molli nella parte posteriore del cranio, intorno al collo e intorno agli arti anteriori.\nPaleobiologia.\nLa formazione Calizas de La Hu\u00e9rguina ha restituito molti fossili di numerose specie molto ben conservate tra cui si possono citare: il carcharodontosauride \"Concavenator\", lo spinosauride \"Baryonyx walkeri\", gli enantiornithidi \"Iberomesornis romerali\", \"Concornis\" e \"Eoalulavis\", l'ornithopode \"Iguanodon\" e alcuni sauropodi conosciuti solo per resti frammentari. La formazione ospitava anche animali come lucertole e salamandre, nonch\u00e9 mammiferi unici come \"Spinolestes\". La formazione ha restituito anche i resti dello pterosauro \"Europejara\" e alcuni crocodylomorpha."}
{"id": "2265037", "revid": "1566286", "url": "https://it.wikipedia.org/wiki?curid=2265037", "title": "Jamie Croft", "text": "Biografia.\nFratello di Rebecca Croft (anch'ella attrice), Jamie ha iniziato la sua carriera da bambino, all'et\u00e0 di 11 anni.\nNel corso della sua attivit\u00e0 professionale come attore, Croft \u00e8 apparso in diversi film e svariate serie televisive.\u00c8 molto attivo in Australia dal 1999 \u00e8 attivo come modello e posa ancora oggi per molte campagne pubblicitarie, \u00e8 spesso ospite in vari programmi australiani e negli ultimi anni ha recitato tra produzioni teatrali e musical. Si \u00e8 prestato al doppiaggio nel 2007 in Gumnutz e dal 2011 \u00e8 nel cast della serie d'animazione australiana Davincibles in entrambe \u00e8 protagonista.\nNel febbraio 2008 Croft ha sposato l'attrice Saskia Burmeister.\nRiconoscimenti.\nCroft ha conseguito la vittoria di uno \"Young Actor's Award\" nel 1995."}
{"id": "2265038", "revid": "227211", "url": "https://it.wikipedia.org/wiki?curid=2265038", "title": "L-serie di Dirichlet", "text": ""}
{"id": "2265042", "revid": "361026", "url": "https://it.wikipedia.org/wiki?curid=2265042", "title": "Pelecanimimus", "text": ""}
{"id": "2265056", "revid": "123659681", "url": "https://it.wikipedia.org/wiki?curid=2265056", "title": "Rococ\u00f2", "text": "Il rococ\u00f2 \u00e8 uno stile ornamentale sviluppatosi in Francia nella prima met\u00e0 del Settecento quale evoluzione del tardo barocco.\nIl termine deriva dal francese \"rocaille\", un tipo di decorazione eseguita con pietre, rocce e conchiglie, utilizzate come abbellimento di padiglioni da giardino e grotte.\nEsso si distingue per la grande eleganza e la sfarzosit\u00e0 delle forme, caratterizzate da ondulazioni ramificate in riccioli e lievi arabeschi floreali, presenti soprattutto nelle decorazioni, nell'arredamento, nella moda e nella produzione di oggetti.\nSi pone in netto contrasto con la pesantezza e i colori pi\u00f9 forti adottati dal precedente periodo barocco.\nLo stile tende a riprodurre il sentimento tipico della vita aristocratica libera da preoccupazioni o del romanzo leggero piuttosto che le battaglie eroiche o le figure religiose.\nA fine secolo il rococ\u00f2 fu a sua volta rimpiazzato dallo stile neoclassico.\nDal barocco al rococ\u00f2.\nDopo l'opulenza del barocco, che aveva prosperato per tutto il XVII secolo annoverando grandi artisti come Gian Lorenzo Bernini, Francesco Borromini e Pietro da Cortona, all'inizio del XVIII secolo, nasce in Francia lo stile rococ\u00f2. Esso si sviluppa come una elaborazione estrema di motivi gi\u00e0 presenti nel barocco, ridotti a una dimensione pi\u00f9 a misura d'uomo, soprattutto nella decorazione d'interni, nell'arredamento e nelle arti applicate.\nStoria.\nLo stile rococ\u00f2 francese fu inizialmente utilizzato nelle arti decorative e per il design degli interni. La successione al trono di Luigi XV di Francia port\u00f2 un cambiamento tra gli artisti di corte e in generale nella moda del tempo. Verso la fine del precedente regno, i ricchi motivi tipici del barocco stavano dando gi\u00e0 spazio ad elementi pi\u00f9 leggeri, con pi\u00f9 curve e motivi pi\u00f9 naturali. Un primo segno di evoluzione si ebbe sotto la Reggenza di Filippo II di Borbone-Orl\u00e9ans dove le linee morbide e i colori pastello vincono sul rigore e i colori audaci. Un esempio ne \u00e8 la \"Galerie Dor\u00e9e\" dell'H\u00f4tel de Toulouse a Parigi.\nQuesti elementi erano gi\u00e0 evidenti e riscontrabili, ad esempio, nei progetti architettonici di Germain Boffrand e del suo allievo Nicolas Pineau. Durante il regno di Luigi XV la vita di corte si allontan\u00f2 dal palazzo di Versailles portando il cambiamento artistico nel palazzo reale e poi permettendo il suo diffondersi in tutta l'alta societ\u00e0 francese. La delicatezza e la gioia dei motivi rococ\u00f2 sono stati spesso visti come reazione agli eccessi presenti nel regime di Luigi XIV. Opera esemplare ne \u00e8 il fastoso H\u00f4tel de Soubise di Parigi.\nIl 1750 rappresent\u00f2 il periodo di maggior vitalit\u00e0 e sviluppo del Rococ\u00f2 in Francia. Lo stile si svilupp\u00f2 bene oltre l'architettura e invest\u00ec anche l'arredamento, la scultura e la pittura. Fra i lavori pi\u00f9 esemplificativi vi sono quelli degli artisti Germain Boffrand per l'architettura; Lambert-Sigisbert Adam, par la scultura; e Jean-Antoine Watteau, Fran\u00e7ois Boucher e Jean-Marc Nattier, per la pittura.\nIl rococ\u00f2 mantenne ancora il sapore tutto barocco delle forme complesse e intricate ma da quel momento inizi\u00f2 ad integrare diverse e originali caratteristiche quali l'inclusione di temi orientali o composizioni asimmetriche.\nLo stile rococ\u00f2 si diffuse soprattutto grazie agli artisti francesi e alle pubblicazioni del tempo. Fu prontamente accolto nelle zone cattoliche della Germania, Boemia e Austria dove venne \"fuso\" con il barocco tedesco. In particolare nel sud, il rococ\u00f2 tedesco fu applicato con entusiasmo nella costruzione di chiese e palazzi; gli architetti spesso addobbavano i loro interni con \"nuvole\" di stucco bianco. Tra gli esponenti pi\u00f9 importanti del rococ\u00f2 tedesco si possono citare lo scultore ed ebanista Guillielmus de Groff e l'architetto Joseph Greissing.\nIn Italia lo stile tardo Barocco di Francesco Borromini e Guarino Guarini si \u00e8 evoluto nel Rococ\u00f2 a Torino, Venezia, Napoli ed in Sicilia, mentre in Toscana ed a Roma l'arte rimase ancora fortemente legata al barocco.\nIn Inghilterra il nuovo stile fu considerato come \"il gusto francese per l'arte\", gli architetti inglesi non seguirono l'esempio dei loro colleghi continentali, ci\u00f2 nonostante l'argenteria, la porcellana e le sete furono fortemente influenzate dal rococ\u00f2. Thomas Chippendale trasform\u00f2 l'aspetto dell'arredamento inglese attraverso lo studio e l'adattamento del nuovo stile. William Hogarth contribu\u00ec a creare una teoria sulla bellezza del rococ\u00f2; senza riferirsi intenzionalmente al nuovo stile, egli afferm\u00f2 nella sua \"Analisi della bellezza\" (1753) che le curve a \"S\" presenti nel rococ\u00f2 erano la base della bellezza e della grazia presenti in arte e in natura.\nLa fine del rococ\u00f2 inizia intorno al 1760 quando personaggi come Voltaire e Jacques-Fran\u00e7ois Blondel muovono delle critiche alla superficialit\u00e0 e alla degenerazione dell'arte. Blondel, in particolare, si lament\u00f2 dell\"'incredibile miscuglio di conchiglie, dragoni, canne, palme e piante\" nell'arte contemporanea. Nel 1780 il rococ\u00f2 smette di essere di moda in Francia ed \u00e8 rimpiazzato dall'ordine e dalla seriet\u00e0 dello stile Neoclassico il cui portabandiera \u00e8 Jacques-Louis David.\nIl rococ\u00f2 rimane popolare in provincia e in Italia fino alla seconda fase del Neoclassicismo, il cosiddetto \"stile Impero\", quando grazie al governo napoleonico \u00e8 definitivamente spazzato via.\nUn rinnovato interesse per il rococ\u00f2 si ha tra il 1820 e il 1870. L'Inghilterra \u00e8 la prima a rivalutare lo \"stile Luigi XIV\", cos\u00ec come fu erroneamente chiamato all'inizio, e a pagare grosse cifre per comperare gli oggetti rococ\u00f2 di seconda mano che si potevano trovare a Parigi. Ma anche artisti importanti come Delacroix e mecenati quali l'imperatrice francese Eug\u00e9nie riscoprono il valore della grazia e della leggerezza applicata all'arte e al design.\nRococ\u00f2 applicato alle arti.\nArredamento e oggetti decorativi.\nI temi leggeri ma intricati del design rococ\u00f2 si addicono meglio agli oggetti di scala ridotta piuttosto che imporsi (cos\u00ec come invece nel barocco) nell'architettura e nella scultura. Non sorprende quindi che il rococ\u00f2 francese fosse usato soprattutto all'interno delle case. Figure di porcellana, argenteria e soprattutto l'arredamento iniziarono ad applicare il rococ\u00f2 quando l'alta societ\u00e0 francese cercava di arredare le sue abitazioni nel nuovo stile.\nIl rococ\u00f2 ama il carattere esotico dell'arte cinese e in Francia si sbizzarrisce nella produzione delle cosiddette \"Chinoiserie\", le cineserie di porcellane e vasellame per la tavola, boiserie, paraventi. In Germania si creano grandiosi padiglioni e pagode nei giardini, come per esempio la bellissima \"Chinesische Haus\" del Parco di Sanssouci a Potsdam.\nUna dinastia di ebanisti parigini, alcuni dei quali nati in Germania, sviluppa uno stile di linee curve e sinuose in tre dimensioni, dove le superfici impiallacciate sono completate da intarsi in materiali preziosi come il bronzo, legni pregiati, tartaruga, marmo, avorio, madreperla. I maggiori autori di questi lavori rispondono ai nomi di Antoine Gaudreau, Charles Cressent, Jean-Pierre Latz, Jean-Fran\u00e7oise Oeben, Jean-Henri Riesener e Bernard II van Risenbergh.\nDisegnatori francesi come Fran\u00e7ois de Cuvilli\u00e9rs e Nicolas Pineau esportano lo stile a Monaco di Baviera e a San Pietroburgo, mentre il tedesco Juste-Aur\u00e8le Meissonier si trasferisce a Parigi. Il capostipite e precursore del rococ\u00f2 a Parigi \u00e8 stato per\u00f2 Simon-Philippe Poirier.\nIn Francia lo stile rimase abbastanza sobrio e caratterizzato da un'estrema eleganza e raffinatezza, dato che gli ornamenti, principalmente in legno, furono meno massicci e apparivano come un misto di motivi floreali, scene, maschere grottesche, dipinti e intarsi di pietre dure. In Baviera e in generale nella Germania meridionale, invece, lo stile si fece veramente ricco e ridondante, tanto da creare vere meraviglie.\nIl rococ\u00f2 inglese tende a essere pi\u00f9 moderato, un po' per motivi puritanisti e un po' per quelli economici. Il disegnatore di mobili Thomas Chippendale mantiene le linee curve ma taglia corto con i costosissimi orpelli alla francese. Il maggior esponente del rococ\u00f2 inglese fu, probabilmente, Thomas Johnson, uno scultore e progettista di mobili attivo a Londra alla met\u00e0 del 1700.\nIn Italia il massimo esponente del rococ\u00f2 nell'arredamento \u00e8 l'ebanista e intagliatore Pietro Piffetti, attivo a Torino tra terzo decennio del '700 e il 1777. Dal 1731 diviene primo ebanista di Carlo Emanuele III e molta produzione sar\u00e0 destinata a casa Savoia. La cifra stilistica del Piffetti si esprime, contrariamente allo stile Chippendale, non tanto nelle curve quanto nella ricchezza dell'intaglio, con l'utilizzo di molti materiali anche preziosi (avorio, tartaruga, argento ecc.). Particolarmente suggestiva la Biblioteca realizzata per la Villa della Regina a Torino e ora al Palazzo del Quirinale.Biblioteca Piffetti - Palazzo del Quirinale\nArchitettura.\nApparso per la prima volta in alcuni ambienti di Versailles, il Rococ\u00f2 fu riproposto in alcuni palazzi parigini come l'H\u00f4tel de Soubise, e in seguito si irradi\u00f2 in tutta Europa.\nIl Castello Solitude a Stoccarda, la chiesa bavarese del Santuario di Wies e il Palazzo di Sanssouci a Potsdam sono alcuni esempi dell'architettura rococ\u00f2 in Europa. In questo contesto continentale, dove il rococ\u00f2 \u00e8 completamente sotto controllo, le sculture sono espresse sotto forma di ornamenti floreali, linee interrotte e scene fantastiche.\nIn Germania, artisti francesi e tedeschi come Cuvilli\u00e9s, Johann Balthasar Neumann e Georg Wenzeslaus von Knobelsdorff realizzarono l'allestimento del Padiglione di Amalienburg, nel Parco del Castello di Nymphenburg a Monaco di Baviera, e i castelli di W\u00fcrzburg, \"Sans-Souci\" a Potsdam, Charlottenburg a Berlino, \"Br\u00fchl\" in Westfalia, Bruchsal, Castello Solitude a Stoccarda e Sch\u00f6nbrunn a Vienna.\nNelle decorazioni d'interni, il rococ\u00f2 sopprime le divisioni architettoniche di architrave, fregi e cornici, per il pittoresco, il curioso e il capriccioso, realizzato in materiali plastici come il legno scolpito e lo stucco. Pareti, soffitti, mobili e oggetti di metallo e porcellana si fondono in un insieme omogeneo. Le tinte del rococ\u00f2 sono di color pastello molto pi\u00f9 leggere dei colori sgargianti del barocco.\nL'intonaco rococ\u00f2 degli artisti italiani e svizzeri come Bagutti e Artari \u00e8 una caratteristica delle costruzioni di James Gibbs e dei fratelli Franchini, operanti in Irlanda, che riproducevano qualsiasi cosa fosse realizzata in Inghilterra.\nIn Inghilterra uno dei quadri di William Hogarth \"Marriage \u00e0 la Mode\", dipinto nel 1745, mostra un insieme di stanze di un palazzo di Londra, dove lo stile rococ\u00f2 si trova solo sugli intonaci e sul soffitto. \u00c8 poi prodotta una pletora di vasi cinesi in cui i \"Mandarini\" (dignitari imperiali cinesi) sono effigiati in modo satirico e rappresentati come piccole mostruosit\u00e0.\nPittura.\nSebbene abbia avuto origine puramente nelle arti decorative, il rococ\u00f2 mostr\u00f2 la sua influenza anche nella pittura.\nI pittori usarono colori delicati e forme curve, decorando le loro tele con cherubini e miti d'amore. Anche il ritratto fu popolare fra i pittori rococ\u00f2. I loro panorami erano pastorali e spesso dipingevano i pranzi sull'erba di coppie aristocratiche. Con notevole successo in ambito aristocratico si afferm\u00f2 anche la scena galante, variante aristocratica della scena di genere, rappresentante donne impegnate nella toletta, in boudoirs o in riti edonistici che si fanno simbolo di una visione pi\u00f9 smaliziata e mondana dell'arte.\nIl grande interesse verso un'indagine razionale della realt\u00e0 trov\u00f2 espressione nella pittura di vedute (vedutismo). Caratterizzata dalla fedele rappresentazione di luoghi e panorami, la vedutistica presenta finalit\u00e0 documentaristiche, nel rispetto degli indizi ottici ricavati da una diretta visione del reale. Tale genere si afferma soprattutto con il turismo culturale del Grand Tour. Grande successo, nell'ambito vedutistico, ebbe il cosiddetto \"capriccio\". Legato alla dimensione del fantastico, il capriccio ha come oggetto paesaggi di pura invenzione disseminati di rovine classiche in realt\u00e0 poste in siti differenti.\nJean-Antoine Watteau (1684-1721) \u00e8 considerato il pi\u00f9 importante pittore rococ\u00f2 ed ebbe una grande influenza sui suoi successori, inclusi Fran\u00e7ois Boucher (1703-1770) e Jean-Honor\u00e9 Fragonard (1732-1806), due maestri del tardo periodo. Anche il tocco delicato e la melanconia di Thomas Gainsborough (1727-1788) riflettono lo spirito rococ\u00f2.\nScultura.\nLa scultura \u00e8 un'altra area nella quale gli artisti rococ\u00f2 hanno operato. \n\u00c9tienne Maurice Falconet (1716-1791) \u00e8 considerato uno dei migliori rappresentanti del rococ\u00f2 francese. In generale, questo stile fu espresso meglio attraverso la scultura di porcellana delicata piuttosto che quella di statue marmoree ed imponenti. Falconet stesso era direttore di una famosa fabbrica di porcellana a S\u00e8vres. I temi dell'amore e della gioia furono rappresentati nella scultura, cos\u00ec come la natura e le linee curve e asimmetriche.\nLo scultore Edm\u00e9 Bouchardon (1698-1762) rappresent\u00f2 Cupido occupato nell'intagliare i suoi dardi d'amore dalla clava di Ercole; questa statua oggi conservata al museo del Louvre rappresenta un simbolo eccellente dello stile rococ\u00f2. Il semidio \u00e8 trasformato nel bambino tenero, la clava che fracassa le ossa si trasforma in frecce che colpiscono il cuore, nel momento in cui il marmo \u00e8 sostituito cos\u00ec liberamente dallo stucco. In questo collegamento si possono menzionare gli scultori francesi Nicolas Coustou, Guillaume Coustou, Robert Le Lorrain, Michel Clodion e Jean-Baptiste Pigalle.\nMusica.\nLo stile galante fu l'equivalente del rococ\u00f2 nella storia della musica, cos\u00ec come tra musica barocca e musica classica, e non \u00e8 facile definire questo concetto con le parole. La musica rococ\u00f2 si svilupp\u00f2 al di fuori della musica barocca, particolarmente in Francia. Pu\u00f2 essere considerata come una musica molto intimistica resa in forme estremamente raffinate. Fra i massimi esponenti di questa corrente si possono citare Jean-Philippe Rameau e Carl Philipp Emanuel Bach.\nRococ\u00f2 in Italia.\nAnche in Italia il Rococ\u00f2, sull'esempio francese, cre\u00f2 un notevole rinnovamento nel settore delle decorazioni d'interni e nella pittura. Questo avvenne soprattutto nelle regioni del nord (Liguria, Piemonte, Lombardia, Veneto), mentre nell'Italia centrale, forse per l'influenza della Chiesa, lo stile non si svilupp\u00f2 in maniera sensibile. Fa eccezione la cittadina marchigiana di Jesi che risent\u00ec di un certo influsso austriaco grazie alle imprese eroiche della famiglia dei marchesi Pianetti al servizio degli Asburgo nell'Assedio di Vienna contro i Turchi.\nAltro discorso ancora va fatto per la Sicilia; qui si svilupp\u00f2 una evoluzione del barocco ma di gusto pi\u00f9 spagnoleggiante e molto simile al plateresco.\nArchitettura.\nI massimi interpreti del rococ\u00f2 nell'architettura sono il siciliano Filippo Juvarra, che lavor\u00f2 molto a Torino come architetto di Casa Savoia, Luigi Vanvitelli, che lavor\u00f2 per i Borbone di Napoli.\nTra le pi\u00f9 importanti realizzazioni di Filippo Juvarra si ricordano: la Palazzina di caccia a Stupinigi, la Reggia di Venaria Reale, la basilica di Superga e il Palazzo Madama a Torino.\nPittura.\nNel campo della pittura i maggiori interpreti del rococ\u00f2 si possono considerare gli artisti che operano a Venezia; tra di essi le figure pi\u00f9 importanti si possono considerare: Giambattista Tiepolo di cui si ricordano \"Ritratto di Antonio Riccobono\", \"San Rocco\" e \"Ercole soffoca Anteo\"; Canaletto che realizz\u00f2 opere tra cui: \"Piazza San Marco\", \"San Cristoforo San Michele e Murano\", \"I cavalli di San Marco sulla piazzetta\", \"Il campo di Rialto a Venezia\" e \"Paesaggio fluviale con colonna ed arco di trionfo\"; Francesco Guardi che dipinse circa ottocentosessanta opere fra le quali si ricordano \"Miracolo di un santo domenicano\", \"Concerto di dame al Casino dei Filarmonici\" e \"La Carit\u00e0\". Nella scuola napoletana le due personalit\u00e0 pi\u00f9 rappresentative del periodo sono: Francesco De Mura e Corrado Giaquinto. Il primo, autentico dominatore della scena artistica locale dopo la morte del suo maestro Solimena, fu impegnato in molte chiese e palazzi della citt\u00e0, ma ricevette commissioni anche dai Borbone di Napoli e di Spagna e dai Savoia; mentre il secondo fu acclamato ed ebbe importanza a livello europeo, essendo tra i pittori pi\u00f9 ricercati in quel periodo. Dipinse infatti opere ed affresc\u00f2 chiese e palazzi per i Papi ed i cardinali a Roma, per i Savoia a Torino, per i Braganza in Portogallo, e per i reali di Spagna a Napoli e Madrid, affrescandone il palazzo reale, tanto da influenzare anche Antonio Gonz\u00e1lez Vel\u00e1zquez, Mariano Salvador Maella ed altri pittori spagnoli. Altri artisti importanti anche se scoperti successivamente sono Giovanni Battista Piazzetta e Sebastiano Ricci.\nScultura.\nNel settore della scultura, per la verit\u00e0 assai povero in questo periodo, si distingue Giacomo Serpotta che, soprattutto a Palermo, realizz\u00f2 opere per diverse chiese della citt\u00e0 fra le quali si possono citare gli Oratori di Santa Cita, di San Lorenzo e del Rosario a San Domenico e la Chiesa di San Francesco d'Assisi. Anche alcuni scultori che realizzarono fontane a Roma e nella Reggia di Caserta possono essere considerati ispirati allo stile rococ\u00f2.\nRococ\u00f2 e Chiesa cattolica.\nUna visione critica del rococ\u00f2 in contesti ecclesiastici fu sostenuta dall\"'Enciclopedia cattolica\". Per la chiesa, si diceva, lo stile rococ\u00f2 pu\u00f2 essere assimilato alla musica profana, contrapposta alla musica sacra. La sua mancanza di semplicit\u00e0, la sua esteriorit\u00e0 e la frivolezza hanno un effetto che distrae dal raccoglimento e dalla preghiera. La sua mollezza e la grazia non si addicono alla casa di Dio. A questa affermazione si contrappone oggi quella di molti critici, che vede nella raffinata espressione rococ\u00f2 lo stile pi\u00f9 vicino alla grazia e alla bellezza del paradiso.\nNello sviluppo del rococ\u00f2, sar\u00e0 trovata una decorazione compatibile con l'aspetto sacro delle chiese.\nIn ogni caso \u00e8 molto diverso se lo stile \u00e8 usato in forma moderata come dai maestri francesi o estremizzato dall'opulenza delle forme degli artisti tedeschi.\nGli artisti francesi sembra non abbiano mai considerato la bellezza della composizione l'oggetto principale, mentre i tedeschi fecero dell'imponenza delle linee il loro scopo pi\u00f9 importante.\nNel caso di grandi oggetti, la scultura rococ\u00f2 pu\u00f2 riuscire, ma qualora questa graziosit\u00e0 venga elusa si riscontra una somiglianza con il barocco. Gli elementi fantasiosi di questo stile mal si confanno con le grandi pareti delle chiese. In ogni caso tutto deve essere uniformato alle situazioni locali ed alle circostanze. Fra i materiali usati nello stile rococ\u00f2 figurano il legno intagliato, il ferro e il bronzo usati nella costruzione di balaustre e cancellate. Elemento distintivo \u00e8 la doratura che rende i freddi materiali metallici pi\u00f9 accettabili per l'inserimento in un ambiente non profano."}
{"id": "2265063", "revid": "115076488", "url": "https://it.wikipedia.org/wiki?curid=2265063", "title": "Scuola di Fontainebleau", "text": "Per scuola di Fontainebleau si intende un movimento artistico sviluppatosi nella Francia del XVI secolo, legato strettamente al mecenatismo di Francesco I.\nDescrizione.\nL'allora re di Francia, infatti, aveva espresso il desiderio di ricreare un ambiente curtense ricco e raffinato, degno delle grandi corti europee rinascimentali. Eletta sua residenza il castello di Fontainebleau nei pressi dell'omonima cittadina francese, ne ordin\u00f2 nel 1528 il rifacimento e i lavori di decoro, circondandosi di numerosi artisti, principalmente italiani. Dopo un iniziale periodo di lavori sotto la supervisione di Gilles Lebreton, questa pass\u00f2 a Rosso Fiorentino e ai suoi adepti: tra questi figuravano il Primaticcio, Nicol\u00f2 dell'Abate, Luca Penni, Benvenuto Cellini, Jacopo Barozzi da Vignola e Sebastiano Serlio. I lavori si protrassero fino al 1590.\nL'impronta voluta dal re, aristocratica e ricca, fu eseguita nel corso degli anni dagli artisti, tanto da far nominare lo stile adottato come scuola di Fontainebleau, che introdusse oltralpe il manierismo italiano: i tratti stilistici sono da ravvisarsi principalmente nel descrittivismo degli arredi, nel decorativismo delle strutture e rifiniture, con particolare attenzione alla vista d'insieme degli interni oltre che nel giardinaggio. Non solo le strutture esterne furono curate ma, anzi, tanti oggetti di uso comune furono attentamente disegnati e decorati dai numerosi artisti che si succedettero nei lavori della reggia, tanto da coprire numerosi campi delle arti figurative e da ispirare lo \"stile Fontainebleau\". Di vasta ispirazione fu la scuola tanto che, ormai copiata da artisti francesi ed apprezzata dai vari successori al trono, grazie ad uno di essi - Enrico IV - prese vita la cosiddetta \"seconda scuola di Fontainebleau\", di cui fecero parte Toussaint Dubreuil e il Maestro di Flora.\nPurtroppo un giudizio sull'insieme delle opere \u00e8 solo parziale, in quanto parte dei lavori sono andati in rovina, come tutti quelli realizzati dal Rosso e dal Primaticcio nel padiglione di Pomona, oppure quelli della Galleria d'Ulisse (dell'Abate). In generale gli stucchi e gli affreschi comprendevano allegorie, storie mitologiche, paesaggi e grottesche.\nSe le opere del Rosso si caratterizzarono per una decorazione stravagante, ricca di carica espressiva, di tensione dinamica, tutte tendenti al surreale, quelle del Primaticcio esaltarono il corpo femminile, mentre quelle di dell'Abate focalizzarono la favola antica nelle realt\u00e0 del paesaggio."}
{"id": "2265066", "revid": "110157", "url": "https://it.wikipedia.org/wiki?curid=2265066", "title": "Pric\u00f2", "text": "Pric\u00f2 \u00e8 un romanzo scritto da Cesare Giulio Viola e pubblicato nel 1924 da Arnoldo Mondadori Editore.\nTrama.\nPric\u00f2, bambino di sette anni, vede sfaldarsi il matrimonio dei genitori.\nAltri media.\nDal libro fu tratto il film neorealista \"I bambini ci guardano\" di Vittorio De Sica, e Luciano De Ambrosis interpret\u00f2 il giovane protagonista."}
{"id": "2265071", "revid": "1573940", "url": "https://it.wikipedia.org/wiki?curid=2265071", "title": "Suddivisione amministrativa del Liaoning", "text": "La suddivisione della provincia del Liaoning nella Repubblica Popolare Cinese \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). :\nPer un'illustrazione di questi livelli, si rinvia alla voce Suddivisione amministrativa della Cina."}
{"id": "2265072", "revid": "1564499", "url": "https://it.wikipedia.org/wiki?curid=2265072", "title": "Celone", "text": "Il Celone (in latino \"Aquilone\") \u00e8 un torrente situato nella provincia di Foggia, della lunghezza di 70\u00a0km. Esso sgorga dal monte San Vito presso Faeto, lambisce le falde meridionali del monte Cornacchia (la vetta pi\u00f9 alta della Puglia), percorre quindi la stretta valle compresa tra Celle di San Vito e Castelluccio Valmaggiore, sfiora il sito dell'antica Eca (presso l'attuale Troia), riceve da sinistra l'affluente Lorenzo in corrispondenza dell'invaso Capaccio (realizzato nel 1990), attraversa poi il Tavoliere delle Puglie poco a nord di Foggia per sfociare infine nel fiume Candelaro in agro di San Marco in Lamis.\nAlle sorgenti del Celone, presso San Vito di Faeto, venne istituita in epoca imperiale una stazione di cambio dei cavalli da posta lungo la via Traiana; la stazione era detta appunto \"mutatio Aquilonis\".\nA partire dal tardo medioevo l'alta valle del Celone, assai ricca in selve di querce e faggi (tra cui il maestoso bosco di Faeto), venne a costituire il comprensorio della Valmaggiore, caratteristico per la presenza dell'unica minoranza francoprovenzale in Puglia."}
{"id": "2265078", "revid": "6923", "url": "https://it.wikipedia.org/wiki?curid=2265078", "title": "The Halcyon Company", "text": "The Halcyon Company \u00e8 un'azienda di tipo privato gestita da Derek Anderson e Victor Kubicek, impegnata nel settore cinematografico e del media intrattenimento.\nFormalmente fondata, finanziatrice e proprietaria dei diritti cinematografici della saga cinematografica \"Terminator\".\nStoria.\nViene fondata dai produttori Derek Anderson e Victor Kubicek, acquistando in maggio 2007 i diritti dell'intero franchise Terminator con l'intenzione di mettere in sviluppo una nuova produzione cinematografica di successo. Detiene quindi i diritti anche di prodotti derivati dal ciclo di film come la serie televisiva \"\" e dalle redini della societ\u00e0 viene confermato o negato il proseguimento del franchise in ogni campo.\nIn ottobre 2007, la Halcyon ha acquisito i diritti delle opere dello scrittore Philip K. Dick in modo da trarre adattamenti cinematografici in futuro basabili su 45 romanzi e 120 racconti brevi con la cooperazione di \"Electric Shepherd Productions\".\nTra i film messi in studio tratti dalle opere acquistate si citano \"Ubik\", \"La svastica sul sole\", \"Le tre stimmate di Palmer Eldritch\" e \"La trasmigrazione di Timothy Archer\".\nDurante novembre 2007 \u00e8 stata creata una filiale, la Halcyon Games, impegnata nel settore dei videogiochi e che si occuper\u00e0 di portare una saga videoludica su Terminator in futuro.\nNel 2008 si \u00e8 messa in accordi con lo studio cinematografico Warner Bros., al quale ha ceduto i diritti di distribuzione cinematografica nell'America del Nord per distribuire nelle sale il primo capitolo \"Terminator Salvation\" in studio dal 2008."}
{"id": "2265085", "revid": "709565", "url": "https://it.wikipedia.org/wiki?curid=2265085", "title": "Madurodam", "text": "Madurodam \u00e8 un parco in miniatura di circa , realizzato in Olanda, tra L'Aia (\"Den Haag\") e Scheveningen (il sobborgo marittimo de L'Aia), dove sono stati riprodotti in scala 1:25 circa 300 edifici (monumenti principali, mulini a vento, ponti, porti, ecc.) dei Paesi Bassi (per questo noto da noi anche come \"Olanda in miniatura\").\nIl parco, inaugurato nel luglio del 1952, deve il suo nome a George Maduro, Ebreo, tenente originario di Cura\u00e7ao (Antille Olandesi), morto nel 1945 nel campo di concentramento di Dachau (Germania) dopo aver combattuto contro l'occupazione nazista nei Paesi Bassi e in onore del quale \u2013 per volere dei genitori \u2013 \u00e8 stato costruito il luogo.\nStoria.\nL'idea di una \"Olanda in miniatura\" venne alla Signora Bep Boon-van der Starp, che nel 1929 ide\u00f2, allo scopo di raccogliere fondi per la fondazione in favore di studenti malati di tubercolosi \"Stichting Nederlands Studenten Sanatorium\", una cittadina in miniatura chiamata \"Bekonscot Model Village\". Quando in seguito la Van der Starp incontr\u00f2 i genitori di George Maduro, i proventi vennero utilizzati per un nuovo progetto in onore di quest'ultimo.\nInizi\u00f2 cos\u00ec nel 1950 la costruzione di Madurodam, costruzione che termin\u00f2 nel luglio del 1952.\nAll'apertura del parco, l'allora principessa Beatrice, all'epoca adolescente, venne eletta \"sindaco\" di Madurodam (2 luglio 1952), carica a cui rinunci\u00f2 quando divenne regina dei Paesi Bassi. In seguito, venne deciso che il \"sindaco\" di Madurodam venisse eletto periodicamente da un comitato composto da 25 alunni delle scuole della regione."}
{"id": "2265088", "revid": "111404537", "url": "https://it.wikipedia.org/wiki?curid=2265088", "title": "Ego (Elton John)", "text": "Ego \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nLa melodia e il testo.\nIl pezzo viene aperto dal pianoforte di Elton, subito seguito dal fischio di un treno;\nla melodia prevede repentini e imprevedibili cambiamenti di tempo e si rivela essere uno dei pezzi pi\u00f9 originali dell'intera produzione eltoniana, mettendo in evidenza sintetizzatori e un organo dal tono carnevalesco, davvero inusuale per l'epoca.\nPu\u00f2 quindi classificarsi a pieno titolo nel glam rock; il video musicale si sposa bene con la complessa melodia.\nDistribuito come singolo il 21 marzo 1978, non ebbe molta fortuna: raggiunse appena la 34\u00aa posizione sia negli Stati Uniti che nel Regno Unito, un vero e proprio flop, considerando le vendite dei singoli precedenti. \nCi\u00f2 caus\u00f2 il disappunto di Elton, che aveva riposto buone speranze in questo brano.\nIl testo di Bernie, scritto nel 1976 (mentre era in lavorazione l'album \"Blue Moves\") parla delle rockstar e della stupidit\u00e0 della fama che a volte d\u00e0 loro alla testa: si rivela quindi essere una caricatura grottesca del mondo del rock.\nSebbene fosse stata raramente inserita nelle raccolte del pianista britannico, \"Ego\" apparve come bonus track nella versione rimasterizzata del 1998 dell'album \"A Single Man\": \u00e8 stata anche eseguita live sul finire degli anni Settanta e nel 1980 (ad esempio faceva parte della scaletta del concerto gratuito tenutosi quell'anno al Central Park di New York)."}
{"id": "2265098", "revid": "247222", "url": "https://it.wikipedia.org/wiki?curid=2265098", "title": "Small Faces (1966)", "text": "Small Faces \u00e8 l'album di debutto dell'omonimo gruppo musicale, pubblicato nel maggio del 1966 per l'etichetta discografica Decca.\nDal disco sono stati tratti i singoli \"Whatcha Gonna Do About It\" e \"Sha-La-La-La-Lee\"."}
{"id": "2265100", "revid": "247222", "url": "https://it.wikipedia.org/wiki?curid=2265100", "title": "Tony Blescia", "text": "Biografia.\nTony Blescia \u00e8 un cantante, autore/compositore e produttore attivo nel panorama musicale dal 1992.\nL'anno successivo ha partecipato al Festival di Sanremo con il brano \"Quello che non siamo\", esperienza ripetuta nel 1997 con \"E ti sento.\"\n1992-1993: Vince il Festival per le voci nuove di Castrocaro, firma il suo primo contratto discografico con Warner Music e partecipa al 43\u00ba Festival di Sanremo con la canzone \u201cQuello che non siamo\u201d tratta dal suo primo album \u201cSdraiamoci su questa citt\u00e0\u201d. Nell'estate '93, Tony \u00e8 fra i protagonisti del Cantagiro. Con il secondo singolo che d\u00e0 il titolo all'album \u201cSdraiamoci su questa citt\u00e0\u201d vince molte tappe e, nella finale di Fiuggi, si classifica al terzo posto.\n1994-1996: Scrive e co-produce una serie di singoli, tra cui \u201cDammi di pi\u00f9\u201d e \u201cVia\u201d inclusi nell'album \u201cLa storia di nessuno\u201d. Con il singolo \u201cVia\u201d nell'estate del 1996 arriva al 2\u00ba posto ad \u201cUn disco per l'estate\u201d e dopo pochi mesi, sempre con \u201cVia\u201d partecipa a Sanremo Giovani 1996 vincendo e aggiudicandosi la partecipazione al Festival di Sanremo 1997.\n1997: Tony Blescia partecipa con la canzone \"E ti sento\" al 47\u00ba Festival di Sanremo, classificandosi al 3\u00ba posto. La canzone viene inserita nella ristampa de \u201cLa storia di nessuno\u201d. Nell'estate dello stesso anno parte per una lunga tourn\u00e9e che lo porter\u00e0 anche oltreoceano, per tre concerti in Canada, insieme a Nek.\n1998: Scrive e pubblica il suo terzo album \"Cuori a met\u00e0\" (Warner Music 1998).\n2001-2003: dopo tre anni di ricerca musicale, intervallati da collaborazioni con altri artisti in veste d'autore, Tony firma un contratto per il singolo \"Tell me now\".\n2004-2005: inizia a collaborare con vari artisti della scena hip-hop italiana. Scrive per Piotta il singolo \"Non ti lascia\" al quale presta il suo featuring, e agli inizi del 2005 scrive e co-produce alcune delle nuove canzoni del primo disco da solista di Tormento, tra cui l'hit single \u201cIl resto \u00e8 inutile\" nel quale Tony duetta con lo stesso Tormento. Uscito a gennaio 2005, il singolo entra subito nella Top 20 dei pi\u00f9 venduti in Italia.\nA settembre 2005 esce \u201cUna regola non c'\u00e8\u201d, il singolo \u00e8 anticipato da un video-clip diretto da Cosimo Alem\u00e0.\n2007-2008: Tony scrive e produce la colonna sonora di una nuova serie animata di 26 episodi co-prodotta da Rai Fiction e Mondo Tv. La serie \u00e8 tratta dal romanzo di Rudyard Kipling, KIM. Oltre a scrivere e produrre, Tony interpreta anche la sigla di testa originale dal titolo \"Il suo nome \u00e8 KIM\".\n2009: Tony scrive la canzone \u201cVorrei tenerti qui\" inserita nell'album \u201cLa forza mia\u201d del vincitore del 59\u00ba Festival di Sanremo Marco Carta. L'album ha debuttato direttamente alla terza posizione nella classifica FIMI e ha gi\u00e0 ricevuto due dischi d'oro e un disco di platino, per le oltre 100 000 copie vendute grazie per\u00f2 al traino del singolo \"La forza mia\" scritta da Paolo Carta.\n2009-2013: Tony \u00e8 autore in esclusiva per Warner Chappell Music.\n2015-2016: Si occupa della produzione, composizione e arrangiamenti delle musiche originali per la serie TV in 26 episodi (co-prodotta da Rai Fiction) \"L'isola del Tesoro\" tratta dal famoso romanzo di Robert Louis Stevenson.\n\u00c8 anche interprete, nonch\u00e9 produttore e arrangiatore della sigle originali.\nRiconoscimenti.\nHa vinto il Festival di Castrocaro nel 1992."}
{"id": "2265113", "revid": "729019", "url": "https://it.wikipedia.org/wiki?curid=2265113", "title": "Stazione di Carate-Cal\u00f2", "text": "La stazione di Carate-Cal\u00f2 \u00e8 una fermata ferroviaria della linea Monza-Molteno-Lecco. Lo scalo \u00e8 situato in Via della Stazione, a circa 25 minuti a piedi sia dal centro di Carate Brianza che da quello di Cal\u00f2, frazione di Besana Brianza.\nLa gestione degli impianti \u00e8 affidata a Rete Ferroviaria Italiana.\nLa fermata si trova in una zona verde presso le sponde del fiume Lambro; tuttavia la posizione periferica dello scalo si ripercuote sul numero delle utenze giornaliere.\nStoria.\nLa stazione venne aperta il 15 ottobre 1911 in occasione dell'apertura della linea.\nVenne declassata a fermata nel 1986.\nStruttura ed impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di marrone. \nSul lato maggiore della struttura sono presenti tre aperture a centina decorate da un cornicione in pietra bianca cos\u00ec da risaltare sullo sfondo marrone. Altro elemento decorativo presente \u00e8 la cornice marcapiano anch'essa in pietra bianca.\nLa fermata dispone di un giardino ben curato che include alberi decorativi e aiole.\nIl piazzale \u00e8 composto da un solo binario passante privo di segnali di protezione.\nIl binario \u00e8 servito da una banchina.\nServizi.\nLa stazione offre i seguenti servizi:\nMovimento.\nLa stazione \u00e8 servita dai treni della linea S7 (Milano\u2013Monza\u2013Molteno\u2013Lecco), con frequenza oraria e semioraria verso Milano nell'ora di punta mattutina e verso Lecco nell'ora di punta serale."}
{"id": "2265118", "revid": "76963", "url": "https://it.wikipedia.org/wiki?curid=2265118", "title": "Adrienne Frantz", "text": "Carriera.\n\u00c8 nota soprattutto per il ruolo di Amber Moore nelle soap opera \"Beautiful\", dal 1997 al 2005, ricoperto anche in \"Febbre d'amore\", dal 2006 al 2010, ruolo per il quale ha vinto il \"Young Artist Award\" nel 1999 e il Premio Emmy nel 2000 come migliore attrice giovane. Nel 2010, ritorna, per la seconda volta, a \"Beautiful\" interpretando sempre l'ambigua Amber Moore, ma, solo tre anni dopo, nel 2013, il personaggio interpretato da lei, esce di nuovo di scena.\nAlla carriera di attrice affianca anche quella di cantante: nel 1997 ha vinto il \"Los Angeles International Music Awards\" come voce femminile e nel 2007 ha pubblicato su etichetta Wrong Records l'album \"Anomaly\".\nHa recitato anche in alcuni film per il cinema e in serie televisive come \"Six Feet Under\" nel 2002.\nVita privata.\nL'11 novembre 2011 si \u00e8 sposata con l'attore Scott Bailey e il 1\u00ba dicembre 2015 \u00e8 nata la loro primogenita, Am\u00e9lie Irene Bailey.\nPremi.\nEmmy Awards.\nVinti:\nNomination:\nSoap Opera Digest Awards.\nNomination:\nYoung Artist Awards.\nVinti:\nNomination:"}
{"id": "2265124", "revid": "1305772", "url": "https://it.wikipedia.org/wiki?curid=2265124", "title": "Mamutica", "text": "Mamutica, in italiano \"Il mammut\" (o meglio, \"La mammut\" riferito a \"zgrada\", sostantivo femminile croato di \"palazzo\") \u00e8 il pi\u00f9 grande condominio di Zagabria e della Croazia e uno tra i maggiori in Europa, situato nel quartiere Travno.\nStoria.\nIl palazzo \u00e8 stato costruito nel 1974 su progetto di \u0110uro Mirkovi\u0107. Nei suoi 240 metri di larghezza e 70 di altezza (con 20 piani), conta appartamenti in cui abitano circa persone, per un valore stimato di . Il condominio \u00e8 noto per varie ragioni. Nel tempo, \u00e8 stato lo scenario di svariati episodi di cronaca nera, tra cui violenze e stupri negli ascensori, tanto da essere diventato lo scenario dell'omonima serie criminale di 20 episodi trasmessa dal 2009 sulla HTR.\nL'edificio \u00e8 anche oggetto d'attenzione degli ingegneri, perch\u00e9 soggetto a uno sprofondamento nel sottosuolo di 2-3 millimetri al mese, un fenomeno che richiede continui risanamenti delle fondazioni per un costo di circa (ossia oltre 1 milione di Euro), sostenuto sia dal comune sia dai residenti. D'altro canto, l'amministrazione ha tranquillizzato i suoi abitanti sottolineando che il palazzo, costruito dall'esercito durante il titoismo, sia di \"ottima fattura\" in quanto all'epoca per i soldati veniva dato il meglio. A parte questi problemi, il palazzo \u00e8 ben mantenuto ed \u00e8 dotato di appartamenti confortevoli e assolutamente nella media di altri condomini."}
{"id": "2265133", "revid": "1184093", "url": "https://it.wikipedia.org/wiki?curid=2265133", "title": "Good", "text": "Good (\"buono\" in lingua inglese) pu\u00f2 riferirsi a:"}
{"id": "2265137", "revid": "101175", "url": "https://it.wikipedia.org/wiki?curid=2265137", "title": "Suzuki GSX-R1000 K9", "text": ""}
{"id": "2265138", "revid": "298055", "url": "https://it.wikipedia.org/wiki?curid=2265138", "title": "Autorit\u00e0 (personaggio)", "text": ""}
{"id": "2265142", "revid": "101175", "url": "https://it.wikipedia.org/wiki?curid=2265142", "title": "Campionato mondiale superbike", "text": ""}
{"id": "2265147", "revid": "1318658", "url": "https://it.wikipedia.org/wiki?curid=2265147", "title": "Orbita di Lissajous", "text": "Un'orbita di Lissajous (dal nome del fisico francese Jules Antoine Lissajous), \u00e8 un'orbita tridimensionale percorribile da un terzo corpo in prossimit\u00e0 dei punti di Lagrange L1, L2 o L3 di altri due corpi. Costituisce una soluzione al problema dei tre corpi nel caso semplificato in cui il terzo corpo abbia massa trascurabile rispetto agli altri due.\nUn corpo posto su un'orbita di Lissajous non \u00e8 fisicamente orbitante attorno al punto di Lagrange (poich\u00e9 questo \u00e8 unicamente un punto di equilibrio privo di massa), ma segue una traiettoria posta in prossimit\u00e0 di esso. La traiettoria, la cui forma richiama le curve di Lissajous, \u00e8 il frutto di una complicata interazione tra l'attrazione gravitazionale esercitata dai due corpi principali del sistema e la forza centripeta cui \u00e8 soggetto il terzo corpo. La traiettoria risulta chiusa se il rapporto tra la frequenza della componente del movimento sul piano e quella del movimento extra-planare \u00e8 un numero razionale. \nPer ogni punto di Lagrange esistono numerose orbite di Lissajous, che si differenziano tra loro per la distanza media dal punto di Lagrange e per il rapporto tra la frequenza della componente del movimento sul piano e quella del movimento extra-planare. Un'orbita halo \u00e8 un caso particolare delle orbite di Lissajous, in cui la frequenza della componente del movimento sul piano eguaglia quella del movimento extra-planare. Le orbite halo sono tuttavia periodiche, mentre quelle di Lissajous non lo sono.\nUtilizzi.\nIn astronautica da un punto di vista pratico le orbite di Lissajous attorno ai punti L1, L2 e L3, tendono ad essere instabili e richiedono piccole manovre correttive periodiche. In generale costituiscono zone di parcheggio energeticamente economiche tra i due corpi. \nInvece in assenza di altre perturbazioni, le orbite attorno ai punti L4 e L5 sono dinamicamente stabili se il rapporto tra le masse \u00e8 superiore a circa 25, implicando ad esempio che un veicolo spaziale pu\u00f2 mantenere la sua posizione in vicinanza di questi punti anche in presenza di piccole perturbazioni dell'equilibrio. Queste orbite possono per\u00f2 essere destabilizzate dalla presenza di altri corpi vicini. Si \u00e8 infatti visto che i punti L4 e L5 del sistema Terra-Luna sarebbero intrinsecamente stabili per miliardi di anni, pur in presenza della perturbazione causata dal Sole; tuttavia a causa delle perturbazioni innescate dagli altri pianeti, le orbite attorno a questi punti possono essere mantenute in modo stabile solo per alcuni milioni di anni.\nMissioni spaziali.\nParecchie missioni spaziali usano orbite o traiettorie di Lissajous.\nIn prossimit\u00e0 del punto L1 del sistema Terra-Sole sono stati collocati su un'orbita di Lissajous l'Advanced Composition Explorer come pure la sonda Genesis nella sua missione di raccolta di particelle solari. \nIn prossimit\u00e0 del punto L2 del sistema Terra-Sole, sono stati collocati su un'orbita di Lissajous il satellite Gaia, il WMAP , il telescopio spaziale Herschel lanciato il 14 maggio 2009 , il satellite Planck Surveyor e vi sar\u00e0 posizionato il Telescopio spaziale James Webb.\nNel 2011 la NASA ha trasferito due dei satelliti THEMIS da un'orbita terrestre ad una lunare per mezzo delle orbite di Lissajous attorno ai punti L1 e L2 del sistema Terra-Luna.&lt;br&gt;\nLa sonda spaziale cinese Chang'e 2 ha lasciato l'orbita lunare l'8 giugno 2011 e si \u00e8 posizionata in L2."}
{"id": "2265150", "revid": "33689", "url": "https://it.wikipedia.org/wiki?curid=2265150", "title": "Ulric", "text": ""}
{"id": "2265154", "revid": "1340213", "url": "https://it.wikipedia.org/wiki?curid=2265154", "title": "Happy", "text": ""}
{"id": "2265155", "revid": "101175", "url": "https://it.wikipedia.org/wiki?curid=2265155", "title": "Suzuki GSX-R 1000 K9", "text": ""}
{"id": "2265163", "revid": "287204", "url": "https://it.wikipedia.org/wiki?curid=2265163", "title": "Chakradharpur", "text": " \nChakradharpur (o Chakardharpore) \u00e8 una suddivisione dell'India, classificata come \"municipality\", di 197.953 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 41' 60 N e 85\u00b0 37' 60 E e ha un'altitudine di 226 .\nSociet\u00e0.\nEvoluzione demografica.\nAl censimento del 2011 la popolazione di Chakradharpur assommava a 197.953 persone, delle quali 19.927 maschi e 18.425 femmine. I bambini di et\u00e0 inferiore o uguale ai sei anni assommavano a 5.102, dei quali 2.677 maschi e 2.425 femmine. Infine, coloro che erano in grado di saper almeno leggere e scrivere erano 27.666, dei quali 15.565 maschi e 12.101 femmine."}
{"id": "2265168", "revid": "287204", "url": "https://it.wikipedia.org/wiki?curid=2265168", "title": "Chakulia", "text": " \nChakulia (o Chakuha) \u00e8 una citt\u00e0 dell'India di 14.330 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 28' 60 N e 86\u00b0 43' 0 E e ha un'altitudine di 114 .\nSociet\u00e0.\nEvoluzione demografica.\nAl censimento del 2001 la popolazione di Chakulia assommava a 14.330 persone, delle quali 7.418 maschi e 6.912 femmine. I bambini di et\u00e0 inferiore o uguale ai sei anni assommavano a 1.820, dei quali 930 maschi e 890 femmine. Infine, coloro che erano in grado di saper almeno leggere e scrivere erano 9.158, dei quali 5.395 maschi e 3.763 femmine."}
{"id": "2265171", "revid": "2121138", "url": "https://it.wikipedia.org/wiki?curid=2265171", "title": "Stadio Olimpico (Seul)", "text": "Lo stadio olimpico di Seul (), conosciuto anche come Jamsil Olympic Stadium (Stadio Olimpico Jamsil) \u00e8 uno stadio situato a Seul (Corea del Sud).\nStoria.\nL'impianto \u00e8 stato costruito con la funzione di stadio olimpico in occasione dei Giochi della XXIV Olimpiade. La sua forma era ispirata sia alle Navi tartaruga, le corazzate coreane che sconfissero le invasioni giapponesi che alle porcellane verdi celadon (dinastia Joseon).\nIl progetto fu affidato all'architetto Kim Swoo Geun e conteneva inizialmente posti a sedere (successivamente ridotti, attualmente pu\u00f2 contenerne ). La costruzione \u00e8 iniziata nel 1977, in novembre. L'inaugurazione \u00e8 stata il 29 settembre 1984.\nOltre ad aver ospitato molte manifestazioni sportive \u00e8 stato la sede in cui la nazionale di calcio sudcoreana disputava le proprie partite interne tra il 1984 ed il 2000, poi sostituito dal Seoul World Cup Stadium (occasionalmente per\u00f2 la nazionale gioca ancora nel vecchio stadio). Attualmente \u00e8 sede del club Seoul E-Land FC, militante nella K League Challenge (seconda divisione del campionato sudcoreano).\nManifestazioni.\nNell'arco della sua storia lo stadio ha ospitato manifestazioni sportive e concerti:\nPer i Giochi olimpici, ha ospitato le cerimonie, l'atletica leggera, il salto ostacoli (equitazione). Gelindo Bordin vinse nello stadio l'ultima medaglia d'oro della competizione, quella della maratona."}
{"id": "2265175", "revid": "287204", "url": "https://it.wikipedia.org/wiki?curid=2265175", "title": "Chandaur", "text": " \nChandaur \u00e8 una suddivisione dell'India, classificata come \"census town\", di 13.629 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 36' 0 N e 86\u00b0 2' 60 E e ha un'altitudine di 285 .\nSociet\u00e0.\nEvoluzione demografica.\nAl censimento del 2001 la popolazione di Chandaur assommava a 13.629 persone, delle quali 7.674 maschi e 5.955 femmine. I bambini di et\u00e0 inferiore o uguale ai sei anni assommavano a 2.054, dei quali 1.026 maschi e 1.028 femmine. Infine, coloro che erano in grado di saper almeno leggere e scrivere erano 7.721, dei quali 5.302 maschi e 2.419 femmine."}
{"id": "2265181", "revid": "119963370", "url": "https://it.wikipedia.org/wiki?curid=2265181", "title": "Fortezza (teologia)", "text": "Secondo la teologia cattolica la Fortezza \u00e8 uno dei sette doni dello Spirito Santo, che sono definiti come le \"disposizioni permanenti che rendono docili a seguire le ispirazioni divine\" . \nQuesto dono dello Spirito Santo mira alla crescita del fedele nella virt\u00f9 della fortezza, cio\u00e8 alla sua capacit\u00e0 di fare il bene e combattere il male con continuit\u00e0 nonostante la fragilit\u00e0 della sua volont\u00e0 umana. La fortezza nasce dalla consapevolezza della bont\u00e0 dell'ideale perseguito, e dell'immenso valore ad esso attribuito.\nDurante un discorso nel giorno di Pentecoste del 1989, Giovanni Paolo II defin\u00ec il dono della fortezza come \"un impulso soprannaturale, che d\u00e0 vigore all'anima non solo in momenti drammatici come quello del martirio, ma anche nelle abituali condizioni di difficolt\u00e0: nella lotta per rimanere coerenti con i propri principi; nella sopportazione di offese e di attacchi ingiusti; nella perseveranza coraggiosa, pur fra incomprensioni ed ostilit\u00e0, sulla strada della verit\u00e0 e dell'onest\u00e0\".\nLa fortezza \u00e8 indicata anche come il coraggio, la tenacia e la costanza di perseguire il proprio dovere senza essere guidati dall'istintivit\u00e0 o a scendere a compromessi con le pressioni dell'ambiente circostante.\nL'assenza di fortezza pu\u00f2 portare alla:\nEsempi di fortezza nella Bibbia.\nTra i molti esempi di fortezza possiamo ricordare alcuni episodi:"}
{"id": "2265182", "revid": "938", "url": "https://it.wikipedia.org/wiki?curid=2265182", "title": "Giochi Olimpici di Seoul 1988", "text": ""}
{"id": "2265183", "revid": "287204", "url": "https://it.wikipedia.org/wiki?curid=2265183", "title": "Chandil", "text": " \nChandil \u00e8 una suddivisione dell'India, classificata come \"census town\", di 4.341 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 58' 0 N e 86\u00b0 2' 60 E e ha un'altitudine di 245 .\nSociet\u00e0.\nEvoluzione demografica.\nAl censimento del 2001 la popolazione di Chandil assommava a 4.341 persone, delle quali 2.262 maschi e 2.079 femmine. I bambini di et\u00e0 inferiore o uguale ai sei anni assommavano a 619, dei quali 333 maschi e 286 femmine. Infine, coloro che erano in grado di saper almeno leggere e scrivere erano 2.717, dei quali 1.614 maschi e 1.103 femmine."}
{"id": "2265184", "revid": "1372005", "url": "https://it.wikipedia.org/wiki?curid=2265184", "title": "Cospirazione Oster", "text": "La cospirazione Oster era un proposto attentato studiato a partire dal 1937 dai militari Hans Oster (da qui il nome), Ludwig Beck, Walther von Brauchitsch, Franz Halder, Wilhelm Canaris ed Erwin von Witzleben per uccidere Adolf Hitler, capo del Terzo Reich e del nazionalsocialismo tedesco, prima dell'invasione della Cecoslovacchia.\nStoria.\nLo scopo principale che spinse Hans Oster e i suoi complici a studiare un piano di cos\u00ec vasta portata era l'imminente invasione della Cecoslovacchia, poi sfociata nella conquista del territorio occidentale dello Stato con la formazione del Protettorato di Boemia e Moravia.\nPrima dell'invasione del territorio cecoslovacco, Oster ebbe rapporti confidenziali con il segretario di stato Ernst von Weizs\u00e4cker per ottenere informazioni riguardo al piano d'invasione e con i diplomatici Theodor ed Erich Kordt. Il ruolo di Theodor sarebbe stato molto importante, in quanto i suoi contatti con il governo di Winston Churchill avrebbero permesso la partecipazione della Gran Bretagna al complotto evitando l'invasione della Cecoslovacchia.\nLe relazioni tra il primo ministro inglese Neville Chamberlain e Hitler antecedenti all'invasione della Polonia finirono per annullare l'attentato, in quanto i due politici avevano optato per un'apertura politica e di confronto tra i due Paesi al fine di evitare un'altra guerra mondiale.\nIl piano.\nLa prima mossa dell'attentato prevedeva l'attuazione di un colpo alla sede della cancelleria del Reich, azione che sarebbe stata effettuata e gestita dal conte Hans-J\u00fcrgen von Blumenthal, grazie alla quale Hitler sarebbe stato arrestato e giustiziato.\nAl contempo, un gruppo di militari avrebbe fatto irruzione nelle sedi principali del \"Deutsche Arbeiterpartei\" (NSDAP) al fine di sciogliere il partito hitleriano e dare man forte alla resistenza antinazista."}
{"id": "2265186", "revid": "71433", "url": "https://it.wikipedia.org/wiki?curid=2265186", "title": "Happy?", "text": ""}
{"id": "2265192", "revid": "287204", "url": "https://it.wikipedia.org/wiki?curid=2265192", "title": "Chas (India)", "text": " \nChas \u00e8 una suddivisione dell'India, classificata come \"municipality\", di 96.923 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 37' 60 N e 86\u00b0 10' 0 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Chas assommava a 96.923 persone, delle quali 52.063 maschi e 44.860 femmine. I bambini di et\u00e0 inferiore o uguale ai sei anni assommavano a 14.532, dei quali 7.598 maschi e 6.934 femmine. Infine, coloro che erano in grado di saper almeno leggere e scrivere erano 66.549, dei quali 40.335 maschi e 26.214 femmine."}
{"id": "2265193", "revid": "57797", "url": "https://it.wikipedia.org/wiki?curid=2265193", "title": "Neuroscienza cognitiva", "text": ""}
{"id": "2265196", "revid": "287204", "url": "https://it.wikipedia.org/wiki?curid=2265196", "title": "Nome postumo", "text": "Un nome postumo (cinese tradizionale: \u8ae1\u865f o \u8b1a\u865f; cinese semplificato: \u8c25\u53f7, \"sh\u00ec h\u00e0o\"; giapponese \u8b1a\u53f7\"shig\u014d\"/\"tsuig\u014d\"; coreano \"siho\"; vietnamita \"th\u1ee5y hi\u1ec7u\") viene assegnato in molte culture ai membri della casa regnante dopo la loro morte.\nLa maggior parte dei monarchi della Cina, della Corea e del Vietnam, come pure tutti gli imperatori giapponesi, sono identificati comunemente con il loro nome postumo. I nomi postumi in Cina e in Vietnam erano attribuiti anche per onorare l'opera della vita di persone non aristocratiche, ad esempio quella di statisti di successo o guide spirituali.\nImperatori cinesi.\nL'usanza di assegnare un nome postumo ha la sua origine nella dinastia cinese degli Zhou ed \u00e8 quindi di ottocento anni pi\u00f9 antica dell'uso del nome templare. La prima persona che ottenne un nome postumo fu Ji Chang (\u59ec\u660c), che suo figlio Ji Fa (\u59ec\u53d1) di Zhou chiam\u00f2 \"re cortese e civile\" (\u6587\u738b). Sotto la dinastia Qin l'uso del nome postumo scomparve di nuovo, perch\u00e9 l'imperatore Shi Huang proclam\u00f2 che era irrispettoso da parte degli \"imperatori posteriori\" (\u55e3\u7687\u5e1d) giudicare i loro antenati (gli \"imperatori anteriori\"; \u5148\u5e1d). Dopo la caduta della dinastia Qin l'uso dei nomi postumi fu ripresa di nuovo sotto la dinastia Han.\nI nomi postumi di tutti i sovrani cinesi iniziano con il carattere del nome della dinastia corrispondente e finiscono con i due caratteri \u7687\u5e1d (\"hu\u00e1ng d\u00ec\", cio\u00e8 \"imperatore\"), che possono essere abbreviati in \"d\u00ec\". Solo pochi sovrani ottennero il nome postumo anche senza l'aggiunta \u7687 (\"hu\u00e1ng\").\nA partire dall'imperatore Xiaohui di Han i nomi di quasi tutti gli imperatori della Cina portavano il carattere \u5b5d (\"xi\u00e0o\", \"filiale\") dopo quello della dinastia. Esso indica la devozione fedele di un figlio al padre e la volont\u00e0 e lo sforzo di continuarne l'opera nel modo migliore possibile. Dopo la dinastia Han le dinastie Tang, Song, Ming e Qing coltivarono questa usanza. Per gli imperatori Qing il carattere \u5b5d (\"xi\u00e0o\") \u00e8 collocato in varie posizioni nella stringa dei caratteri, mentre nel caso delle imperatrici Qing a cui furono concessi nomi postumi \u00e8 sempre in posizione iniziale.\nCon il tempo il numero dei caratteri nei nomi postumi and\u00f2 crescendo. Gli imperatori della dinastia Tang avevano da sette a diciotto caratteri, quelli della dinastia Qing anche ventuno. Cos\u00ec ad esempio il nome postumo completo dell'imperatore Shunzhi era: \"l'imperatore dell'ordine, che segue i rituali celesti con fato solenne, destinato a unificare [l'impero], fonda con visioni estremamente dotate, ammira le arti, consolida il potere, di grande virt\u00f9 e immani gesta, tende all'umanit\u00e0, puramente filiale\" (\u9ad4\u5929\u9686\u904b\u5b9a\u7d71\u5efa\u6975\u82f1\u777f\u6b3d\u6587\u986f\u6b66\u5927\u5fb7\u5f18\u529f\u81f3\u4ec1\u7d14\u5b5d\u7ae0\u7687\u5e1d, : \"t\u01d0 ti\u0101n l\u00f3ng y\u00f9n d\u00ecng t\u01d2ng ji\u00e0n j\u00ed y\u012bng ru\u00ec q\u012bn w\u00e9n xi\u01cen w\u01d4 d\u00e0 d\u00e9 h\u00f3ng g\u014dng zh\u00ec r\u00e9n ch\u00fan xi\u00e0o zh\u0101ng hu\u00e1ng d\u00ec\").\nTra le donne quella che ottenne il nome postumo pi\u00f9 lungo fu all'imperatrice madre Cixi: \"l'imperatrice che \u00e8 ammirevolmente filiale, promuove la gentilezza, dalla salute benedetta, manifesta grande contentezza, solenne sincerit\u00e0, dalla grande longevit\u00e0, merita fervida ammirazione, esprime venerazione, prospera sotto un cielo beato, dall'aspetto sacro\" (\u5b5d\u6b3d\u6148\u79a7\u7aef\u4f51\u5eb7\u9824\u662d\u8c6b\u5e84\u8aa0\u58fd\u606d\u6b3d\u737b\u5d07\u7199\u914d\u5929\u8208\u8056\u986f\u7687\u540e, \"xi\u00e0o q\u012bn c\u00ed x\u01d0 du\u0101n y\u00f2u k\u0101ng y\u00ed zh\u0101o y\u00f9 zhu\u0101ng ch\u00e9ng sh\u00f2u g\u014dng q\u012bn xi\u00e0n ch\u00f3ng x\u012b p\u00e8i ti\u0101n x\u012bng sh\u00e8ng xi\u01cen hu\u00e1ng h\u00f2u\").\nI nomi postumi potevano essere elogi (\u8912\u5b57) o biasimi (\u8d2c\u5b57). Poich\u00e9 vi sono pi\u00f9 forme di elogio che di biasimo, i nomi postumi in cinese sono chiamati comunemente anche \"nomi rispettosi\" (\u5c0a\u53f7, \"z\u016bn h\u00e0o\"). Le regole per la scelta dei nomi sono descritte dettagliatamente nei \"Racconti del Grande Storico\" di Sima Qian. Ecco alcune di quelle linee guida:\nIn definitiva questi nomi erano assegnati in modo soggettivo, ripetitivo e molto stereotipato, tanto da risultare spesso arbitrari. La maggior parte furono attribuiti da storici di corte sulla base delle azioni buone o cattive compiute dai vari sovrani. In Cina il processo di assegnazione di titoli postumi \u00e8 detto \"denominazione postuma retroattiva\" (\u8ffd\u8c25).\nImperatori giapponesi.\nI nomi postumi degli imperatori giapponesi sono chiamati \"teig\u014d\" (\u5e1d\u53f7, letteralmente \"nomi dell'imperatore\"). In aggiunta all'appellativo \"Tenn\u014d\" (\u5929\u7687, letteralmente \"sovrano celeste\", solitamente tradotto come \"imperatore\") che \u00e8 parte del nome postumo di tutti gli imperatori giapponesi, la maggior parte sono composti da due caratteri \"kanji\", sebbene alcuni siano composti da tre. Alcuni nomi sono assegnati a distanza di parecchie generazioni: questo avviene ad esempio con gli imperatori Jimmu e Antoku. Altri sono dati immediatamente dopo la morte, come quello dell'imperatore Monmu.\nMolti hanno nomi di tipo cinese, ad esempio:\nAlcuni invece hanno nomi di tipo giapponese. Ad esempio:\nDalla morte di Mutsuhito (\u660e\u6cbb\u5929\u7687 \"Meiji Tenn\u014d\") nel 1912 il nome postumo di un imperatore veniva sempre legato all'era corrispondente, in questo caso il periodo Meiji. Ad esempio, dopo la sua morte Hirohito fu rinominato formalmente Imperatore Sh\u014dwa (\u662d\u548c\u5929\u7687 \"Sh\u014dwa Tenn\u014d\") dalla sua era; i giapponesi ora si riferiscono a lui solo con quel nome. Hirohito era il suo nome d'origine, ma la maggior parte dei giapponesi non si riferisce mai ai propri imperatori con i loro nomi d'origine, poich\u00e9 secondo l'etichetta ci\u00f2 viene ritenuto offensivo.\nRe e imperatori coreani.\nIn Corea i nomi postumi vennero utilizzati a partire dall'antico impero Gojoseon. Occorre comunque precisare che, anche se i re e gli imperatori coreani avevano spesso nomi postumi molto elaborati, essi oggi sono conosciuti soprattutto con i loro nomi templari.\nTra gli imperatori di Gojoseon si ricordano i seguenti nomi postumi: imperatore Dangun (\"hang\u016dl\": \ub2e8\uad70\uc655\uac80; \"hanja\": \u6a80\u541b\u738b\u5109), imperatore Buru di Gojoseon (\"hang\u016dl\":\ubd80\ub8e8 \ub2e8\uad70; \"hanja\": \u592b\u5a41\u6a80\u541b), imperatore Heuldal (\"hang\u016dl\": \ud758\ub2ec; \"hanja\": \u5c79\u9054), imperatore Gumul (\"hang\u016dl\": \uad6c\ud640; \"hang\u016dl\": \u4e18\u52ff) e imperatore Goyeolga (\"hang\u016dl\": \uace0\uc5f4\uac00; \"hanja\": \u53e4\u5217\u52a0).\nNomi postumi particolari.\nIn Cina, Vietnam e Corea talvolta era abituale assegnare nomi postumi a eminenti personalit\u00e0, anche se non avevano legami di parentela con la casa regnante.\nSpesso i diretti antenati del primo imperatore di una dinastia ricevevano ugualmente dei nomi postumi, anche se questi antenati a quel tempo non erano teste coronate.\nUn caso insolito di questa usanza dei nomi postumi si ebbe per Laozi. La famiglia della dinastia Tang lo consider\u00f2 come padre della propria stirpe e gli assegn\u00f2 il nome postumo imperatore di \"Xuanyuan\"."}
{"id": "2265198", "revid": "767487", "url": "https://it.wikipedia.org/wiki?curid=2265198", "title": "MySims Kingdom", "text": "MySims Kingdom \u00e8 un videogioco uscito per console Nintendo Wii e Nintendo DS, in cui il giocatore crea il proprio alter ego (sempre in grafica da MySims) e tramite delle particolari magie, dette pergamene, pu\u00f2 aiutare il re, chiamato Re Rolando, a rendere nuovamente il suo regno un posto migliore.\nTrama.\nIl giocatore viene convinto dai suoi due amici a partecipare ad una gara per diventare bacchettiere del regno, una carica molto importante alla corte di Re Rolando. Questa gara rappresenta il tutorial, dove al giocatore vengono mostrate le fondamenta del gioco (come costruire una casa o scuotere gli alberi). Una volta finito il tutorial, si viene nominati bacchettieri reali e si deve andare in giro per il regno ad aiutare i suoi abitanti, insieme ai due compagni d'avventura. Ci sono 11 isole nelle quali si pu\u00f2 andare (Graziosia, Spettralia, Scogliera del razzo, Isola capitale, Parco naturale di Renee, Frontiera dei Cowboy, Candyfesta, Foresta degli elfi, L'isola mancante, L'accademia reale e L'isola Ignazio) pi\u00f9 una che si sblocca alla fine del gioco, che si chiama Isola di (nome del giocatore). In quest'isola il giocatore ha grande spazio per costruire il suo castello personale.\nPergamene.\nLe pergamene sono degli oggetti che servono a sbloccare poteri extra della bacchetta del giocatore, come ad esempio la Pergamena Solare sblocca il pannello solare. Certe pergamene sono necessarie per andare avanti nel gioco, mentre altre sono facoltative e sta al giocatore decidere se completarle o meno. Le pergamene possono sbloccare uno o pi\u00f9 oggetti e il giocatore pu\u00f2 usarli per soddisfare alcuni incarichi. Le pergamene si possono trovare negli scrigni nascosti, pescando o con il metal-detector. Le pergamene obbligatorie per avanzare nel gioco vengono date dagli stessi sim che ne hanno bisogno.\nMana.\nIl mana \u00e8 l'energia che alimenta la bacchetta del giocatore, permettendogli di costruire. Senza mana non si pu\u00f2 costruire nulla. Il mana si trova ovunque, nei tesori nascosti, sottoterra, e cresce perfino sugli alberi. La compagna di viaggio del giocatore, Linsday, pu\u00f2 trasformare le essenze in mana. Ogni essenza ha il suo valore in mana."}
{"id": "2265205", "revid": "767487", "url": "https://it.wikipedia.org/wiki?curid=2265205", "title": "Yanou", "text": "Carriera musicale.\nNella seconda met\u00e0 degli anni novanta Peifer per la prima volta attir\u00f2 l'attenzione insieme a Michael Urgacz con il duo Beam &amp; Yanou, che pubblic\u00f2 diverse hit in Germania e Svizzera.\nNel 2001 grazie alla collaborazione con DJ Sammy e la cantante olandese Do, hanno registrato il remix della canzone \"Heaven\" di Bryan Adams, ottenendo cos\u00ec un successo alla prima posizione nelle classifiche in Gran Bretagna, Germania ed entrando nelle top 10 degli Stati Uniti.\nNel 2004, insieme a DJ Manian e Natalie Horler,crearono il progetto Cascada con il quale arrivarono al successo internazionale grazie ai singoli Miracle e Everytime We Touch un anno dopo.\nManian e Yanou nel 2005 fondarono la loro etichetta discografica, la Records Zooland, che non produce solo Cascada, ma anche altri artisti dance.\nAltri artisti che hanno collaborato con Yanou nei vari singoli sono Liz Kay, Yves Larock e il rapper Tony T, con cui ha avviato nel 2007 il progetto R.I.O., insieme anche a DJ Manian.\nBeam &amp; Yanou.\nRemix"}
{"id": "2265211", "revid": "1442080", "url": "https://it.wikipedia.org/wiki?curid=2265211", "title": "Micaela Esdra", "text": "Attrice di formazione teatrale specializzata nel repertorio classico, ha ricevuto nel 1995 il Premio Flaiano come miglior interprete femminile.\nBiografia.\nAttivit\u00e0 teatrale.\nCresciuta alla scuola di Rina Morelli, \u00e8 stata diretta in carriera da registi di primaria importanza come Giorgio Strehler, che l'ha diretta ne \"Il campiello\" di Carlo Goldoni, e Luchino Visconti, per un'edizione de \"Il giardino dei ciliegi\" di Anton \u010cechov.\nHa poi recitato con Antonio Calenda ne \"La Celestina\" di Fernando de Rojas e nell'\"Aiace\" di Sofocle, e con Luca Ronconi in \"Tre sorelle\", ancora di Cechov. Massimo Castri l'ha poi diretta ne \"Il piccolo Eyolf\" di Henrik Ibsen mentre Guido De Monticelli \u00e8 stato suo regista in \"Elettra\" di Sofocle.\nFra i lavori teatrali da lei interpretati figurano inoltre \"Antigone\" di Sofocle, \"Medea\" di Seneca, \"Alcesti\" di Euripide, \"Stella, commedia per amanti\" di Goethe, \"Pentesilea\" di Heinrich von Kleist (ispirato all'omonima figura mitologica), \"Piccola commedia\" e \"Contessina Mizzi\" di Arthur Schnitzler, \"Casa di bambola\" di Ibsen, \"Vestire gli ignudi\" di Luigi Pirandello e \"Fedra\" di Jean Racine. Molti di questi lavori sono stati realizzati dall'associazione culturale intitolata a Gianni Santuccio, fondata dalla stessa attrice nel 1995 insieme ai colleghi Walter Pagliaro, Paola Mannoni e Roberto Herlitzka.\nAttivit\u00e0 in cinema e tv.\nPer il cinema ha interpretato film horror, commedie brillanti e musicarelli. Riguardo al grande schermo \u00e8 tuttavia conosciuta maggiormente come doppiatrice, dapprima di attrici italiane, poi di numerose attrici di lingua inglese fra cui Kim Basinger, Winona Ryder, Daryl Hannah, Tilda Swinton, Sigourney Weaver, Rosanna Arquette, Anne Archer, Helena Bonham Carter, Cybill Shepherd, Catherine Mary Stewart, Ashley Judd, Marg Helgenberger, Jessica Lange, Connie Nielsen, Annabeth Gish, Melanie Griffith, Sharon Stone, Sandra Bullock, Milla Jovovich, Embeth Davidtz, Bridget Fonda, Amy Brenneman, Maria Bello, Eleanor Mathven, Andrea Parker e Jacqueline Bisset.\nIn televisione \u00e8 apparsa fin dagli anni settanta in diversi sceneggiati televisivi e in una r\u00e9clame della Piaggio. Fra i suoi lavori pi\u00f9 recenti figura la partecipazione alla serie televisiva \"Incantesimo\", in cui ha interpretato il ruolo di Rosalba Baroni.\nVita privata.\n\u00c8 sposata dal 1988 con il regista teatrale Walter Pagliaro.\nDoppiaggio.\nTelevisione.\nCome doppiatrice in tv ha dato la propria voce in telenovelas, sit com e cartoni animati ed \u00e8 stata una delle voci della serie televisiva \"CSI - Scena del crimine\", in cui il personaggio di Catherine Willows \u00e8 interpretato dall'attrice statunitense Marg Helgenberger. Sempre per la sua attivit\u00e0 di doppiatrice, nel 2002 ha vinto il Festival del Doppiaggio Voci nell'Ombra nella sezione televisione/miglior voce femminile, per il doppiaggio di Andrea Parker in \"Jarod il camaleonte\"."}
{"id": "2265212", "revid": "287204", "url": "https://it.wikipedia.org/wiki?curid=2265212", "title": "Chiria", "text": " \nChiria \u00e8 una suddivisione dell'India, classificata come \"census town\", di 3.949 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 85\u00b0 16' 0 E e ha un'altitudine di 478 .\nSociet\u00e0.\nEvoluzione demografica.\nAl censimento del 2001 la popolazione di Chiria assommava a 3.949 persone, delle quali 2.029 maschi e 1.920 femmine. I bambini di et\u00e0 inferiore o uguale ai sei anni assommavano a 595, dei quali 309 maschi e 286 femmine. Infine, coloro che erano in grado di saper almeno leggere e scrivere erano 2.262, dei quali 1.389 maschi e 873 femmine."}
{"id": "2265214", "revid": "7", "url": "https://it.wikipedia.org/wiki?curid=2265214", "title": "Helena Bonham-Carter", "text": ""}
{"id": "2265215", "revid": "339392", "url": "https://it.wikipedia.org/wiki?curid=2265215", "title": "Classe Salvatore Todaro - U212A (sottomarino)", "text": ""}
{"id": "2265227", "revid": "287204", "url": "https://it.wikipedia.org/wiki?curid=2265227", "title": "Chandrapura", "text": " \nChandrapura \u00e8 una suddivisione dell'India, classificata come \"census town\", di 22.389 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 44' 44 N e 86\u00b0 07' 21 E.\nSociet\u00e0.\nEvoluzione demografica.\nAl censimento del 2001 la popolazione di Chandrapura assommava a 22.389 persone, delle quali 12.202 maschi e 10.187 femmine. I bambini di et\u00e0 inferiore o uguale ai sei anni assommavano a 2.896, dei quali 1.529 maschi e 1.367 femmine. Infine, coloro che erano in grado di saper almeno leggere e scrivere erano 15.868, dei quali 9.548 maschi e 6.320 femmine."}
{"id": "2265233", "revid": "287204", "url": "https://it.wikipedia.org/wiki?curid=2265233", "title": "Chhatatanr", "text": " \nChhatatanr \u00e8 una citt\u00e0 dell'India di 32.235 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 15 N e 86\u00b0 19' 11 E.\nSociet\u00e0.\nEvoluzione demografica.\nAl censimento del 2001 la popolazione di Chhatatanr assommava a 32.235 persone, delle quali 17.478 maschi e 14.757 femmine. I bambini di et\u00e0 inferiore o uguale ai sei anni assommavano a 4.981, dei quali 2.554 maschi e 2.427 femmine. Infine, coloro che erano in grado di saper almeno leggere e scrivere erano 19.339, dei quali 11.981 maschi e 7.358 femmine."}
{"id": "2265235", "revid": "1498232", "url": "https://it.wikipedia.org/wiki?curid=2265235", "title": "France Inter", "text": "France Inter \u00e8 una delle maggiori radio pubbliche francesi ed \u00e8 parte di Radio France.\n\u00c8 stata fondata il 16 febbraio 1947 con la riorganizzazione delle radio pubbliche francesi avvenuta dopo la Seconda guerra mondiale con il nome di \"Paris Inter\"; \u00e8 stata rinominata France I nel 1958. Nel 1963, France I e France II sono state riunite per formare la stazione RTF Inter, rinominata France Inter un mese dopo.\nFrance Inter trasmette in modulazione d'ampiezza sulle onde lunghe sulla frequenza di 162\u00a0kHz e in FM. \nIl segnale a 162\u00a0kHz trasmette anche il segnale orario (time code).\nLe sue trasmissioni sono disponibili anche in streaming su internet.\nIl direttore dell'emittente \u00e8, dal 2014, Laurence Bloch.\nStoria.\nFrance Inter discende dall'emittente Paris Inter. Nata pochi anni dopo la Seconda guerra Mondiale utilizzando un trasmettitore abbandonato dall'esercito statunitense, inizia le sue trasmissioni il 16 febbraio 1947 sull'area di Parigi. Il 29 dicembre 1957, Paris Inter diventa \"France I\", che a sua volte si trasforma in \"RTF Inter\" tra l'ottobre e il novembre 1963. Dall'8 dicembre 1963 France Inter assume la denominazione attuale, in seguito ad un concorso indetto tra i propri ascoltatori.\nProgrammi.\nFrance Inter irradia numerosi programmi incentrati sui temi pi\u00f9 disparati, ma dalla struttura piuttosto simile. A partire dal 2006 la programmazione \u00e8 stata improntata all'interattivit\u00e0 tra gli ascoltatori e la loro radio. Tra gli altri, il pubblico \u00e8 invitato ad intervenire in diretta nel corso di \"Service Public\", in onda ogni mattina alle 10; \"All\u00f4 la plan\u00e8te\" chiede al pubblico di telefonare per discutere dei propri viaggi, far conoscere la propria associazione, chiedere dei consigli; \"J'ai mes sources\", rubrica relativa al mondo dei media dalla durata di mezz'ora, dove largo spazio \u00e8 concesso alle e-mail dei radioascoltatori sul tema del giorno.\nCorrispondenza.\nFrance Inter beneficia di uffici di numerosi corrispondenti in tutto il mondo: Berlino, Bruxelles, Madrid, Washington, New York, Londra, Gerusalemme, Roma, Beirut, Mosca.\nL'emittente dispone inoltre di tre uffici di corrispondenza interni a Lione, Marsiglia e Tolosa, nonch\u00e9 del prezioso apporto dei 41 giornalisti delle sedi locali della \"sorella minore\" France Bleu, altra emittente radiofonica pubblica dedicata alle autonomie locali."}
{"id": "2265236", "revid": "287204", "url": "https://it.wikipedia.org/wiki?curid=2265236", "title": "Chhota Gobindpur", "text": " \nChhota Gobindpur \u00e8 una suddivisione dell'India, classificata come \"census town\", di 24.751 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 45' 20 N e 86\u00b0 15' 22 E.\nSociet\u00e0.\nEvoluzione demografica.\nAl censimento del 2001 la popolazione di Chhota Gobindpur assommava a 24.751 persone, delle quali 13.198 maschi e 11.553 femmine. I bambini di et\u00e0 inferiore o uguale ai sei anni assommavano a 3.041, dei quali 1.565 maschi e 1.476 femmine. Infine, coloro che erano in grado di saper almeno leggere e scrivere erano 18.749, dei quali 10.820 maschi e 7.929 femmine."}
