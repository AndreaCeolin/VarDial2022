{"id": "2394849", "revid": "767487", "url": "https://it.wikipedia.org/wiki?curid=2394849", "title": "Ny\u00edrderzs", "text": "Ny\u00edrderzs \u00e8 un comune dell'Ungheria di 623 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394850", "revid": "767487", "url": "https://it.wikipedia.org/wiki?curid=2394850", "title": "Ny\u00edrgelse", "text": "Ny\u00edrgelse \u00e8 un comune dell'Ungheria di 1178 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394851", "revid": "767487", "url": "https://it.wikipedia.org/wiki?curid=2394851", "title": "No Place Like Jail (film 1918)", "text": "No Place Like Jail \u00e8 un cortometraggio muto del 1918, diretto da Frank Terry prodotto da Hal Roach con Stan Laurel. \nRappresenta il sesto film girato dall'attore \"Stan Laurel\" dopo il cortometraggio Huns and Hyphens girato sempre nel 1918.\nIl cortometraggio fu pubblicato il 7 ottobre 1918."}
{"id": "2394852", "revid": "767487", "url": "https://it.wikipedia.org/wiki?curid=2394852", "title": "Ny\u00edrgyulaj", "text": "Ny\u00edrgyulaj \u00e8 un comune dell'Ungheria di 2116 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394854", "revid": "599", "url": "https://it.wikipedia.org/wiki?curid=2394854", "title": "Semjon Aranowitsch Gerschgorin", "text": ""}
{"id": "2394856", "revid": "767487", "url": "https://it.wikipedia.org/wiki?curid=2394856", "title": "Una signora di mezza et\u00e0", "text": "Una signora di mezza et\u00e0 \u00e8 un romanzo di Angus Wilson del 1958. Il romanzo venne premiato con il James Tait Black Memorial Prize per la narrativa.\nIl libro descrive la vita di Meg Eliot, una donna attiva e felice, moglie di un avvocato, che si ritrova vedova e impoverita dopo lo sconvolgente omicidio del marito all'estero. I tentativi della donna di ricostruirsi una vita sono messi in contrasto con l'autoisolamento del fratello, David, che vive con il compagno morente Gordon in Sussex.\nWilson concep\u00ec l'idea della storia nel settembre 1957 durante una viaggio in Thailandia, a cui si \u00e8 forse ispirato per la nazione fittizia di Badai che appare nel libro."}
{"id": "2394858", "revid": "1748167", "url": "https://it.wikipedia.org/wiki?curid=2394858", "title": "Conclave del 1758", "text": "Il conclave del 1758 venne convocato a seguito della morte del papa Benedetto XIV e si concluse con l'elezione del papa Clemente XIII.\nSituazione generale.\nAlla met\u00e0 del XVIII secolo una delle questioni pi\u00f9 problematiche che la Chiesa si trovava ad affrontare era quella della Compagnia di Ges\u00f9. Le monarchie europee avevano cominciato a guardare con sospetto all'operato dei Gesuiti, la cui ingerenza negli affari di stato stava per loro iniziando a divenire intollerabile. Gli ideali dell'Illuminismo cominciavano a venire recepiti dalle corti d'Europa, cos\u00ec come l'assolutismo contribu\u00ec a coltivare un clima di ostilit\u00e0 crescente verso lo strapotere politico, culturale ed economico della Compagnia. Sul piano giuridico le nuove politiche giurisdizionaliste degli stati europei miravano a controllare le attivit\u00e0 e l'organizzazione ecclesiastica. \nBenedetto XIV, il papa colto e \"progressista\" che aveva tolto numerose opere dall'Indice dei Libri Proibiti, che intratteneva scambi epistolari con scismatici e atei, ortodossi e protestanti dissertando di arte e poesia, aveva perseguito una politica sostanzialmente neutrale nei confronti degli affari delle grandi potenze europee (che al momento della sua morte stavano combattendosi nella Guerra dei Sette anni) quasi adoperandosi per una riconciliazione tra Chiesa e modernit\u00e0 nel rispetto delle prerogative dei sovrani. La sua moderazione unita alle sue doti diplomatiche permisero la sopravvivenza della Compagnia presso le monarchie europee, mentre il suo opaco, bigotto e poco energico successore dovette guardare impotente alla cacciata dei gesuiti da quasi tutte le potenze d'Europa.\nPapa Benedetto XIV si ammal\u00f2 gravemente a partire dal 26 aprile 1758, soffrendo di febbre alta che aggrav\u00f2 la sua asma. Nei giorni successivi il suo stato di salute precipit\u00f2 repentinamente in conseguenza della gotta, che lo affliggeva da febbraio, e che unita a una disfunzione renale lo portarono al decesso, avvenuto il 3 maggio: aveva 83 anni e aveva regnato per 17 anni, 8 mesi e 16 giorni.\nDopo i consueti novendiali, il 15 maggio il decano del Sacro Collegio Raniero d'Elci presiedette la messa del Santo Spirito, mentre Monsignor Giovanni Battista Bortoli pronunci\u00f2 l\"'Oratio pro pontifice eligendo\".\nIl Conclave.\nIl 15 maggio, quando il conclave inizi\u00f2, solamente ventisette cardinali erano presenti. Entro il 29 giugno ne arrivarono a Roma altri diciotto, portando il quorum necessario all'elezione a 30 voti. Il 4 luglio, tuttavia, il cardinale Girolamo de' Bardi dovette abbandonare il conclave per malattia.\nA causa dell'assenza dei cardinali rappresentanti delle potenze cattoliche europee, i cosiddetti \"cardinali della corona\", gli ambasciatori di Francia e del Sacro Romano Impero chiesero ai porporati presenti di ritardare l'inizio del conclave. Poich\u00e9 questa richiesta venne respinta, nessun candidato degno di nota emerse nei primi scrutini. Alla prima votazione, il 16 maggio 1758, il maggior numero di consensi (8 voti diretti, pi\u00f9 3 di \"accessus\") andarono al cardinale Raniero d'Elci. Tuttavia d'Elci non era la prima scelta di Corsini e della sua fazione, la quale sosteneva Spinelli, cos\u00ec come la sua candidatura non poteva essere seria a causa della sua et\u00e0, ben 87 anni.\nSuccessivamente, infatti, il cardinale Corsini propose l'elezione di Giuseppe Spinelli, ma trov\u00f2 l'opposizione di Domenico Orsini. Un candidato con buone possibilit\u00e0 di elezione fu Alberico Archinto, segretario di stato e vicecancelliere del defunto papa. Archinto aveva il sostegno dei conservatori, ma la fazione di Corsini non era d'accordo a sostenerlo. Alla fine, quindi, anche il suo nome venne ritirato.\nGradualmente i rappresentanti delle corti reali europee arrivarono a Roma con le istruzioni dei rispettivi sovrani. Il 4 giugno arriv\u00f2 il cardinale della corona Paul d'Albert de Luynes con le istruzioni di Luigi XV di Francia. Cinque giorni dopo venne annunciata ufficialmente la candidatura del cardinale Prospero Colonna di Sciarra.\nNei giorni successivi l'attenzione del conclave si focalizz\u00f2 su Carlo Alberto Guidobono Cavalchini, il quale ricevette parecchi voti: il 19 giugno ottenne 20 voti, il 21 giugno 26 e il 22 giugno 28, il che significava che era a un solo voto dall'elezione. A quel punto, per\u00f2, il cardinale Luynes chiese la parola e inform\u00f2 che Luigi XV, avvalendosi dell'antico \"ius exclusivae\", aveva posto il veto proprio contro Cavalchini, ritenuto troppo filogesuita: l'esclusione provoc\u00f2 forti proteste, ma venne rispettata. \nL'arrivo del cardinale della corona Franz Konrad von Rodt, il 29 giugno, con le istruzioni della corte imperiale di Vienna, fu il punto di svolta per il conclave, il quale vide una ridefinizione degli schieramenti e dei relativi candidati sostenuti. La sua lista di 17 cardinali ritenuti accettabili da Vienna conteneva tra gli altri, i nomi di Borghese, Cavalchino, Oddi, Lante e Stopani. Negoziati diretti fra von Rodt e Giuseppe Spinelli portarono alla proposta della candidatura del cardinale Carlo Rezzonico, vescovo di Padova. I cardinali che inizialmente gli si erano opposti alla fine decisero di sostenerlo. Dopo consultazioni fra i porporati e l'ambasciatore francese Laon apparve chiaro che Rezzonico sarebbe stato eletto. Il 4 luglio Rezzonico ricevette 22 voti. \nLa sera del 6 luglio 1758, il cardinale Carlo Rezzonico ricevette 31 voti, uno in pi\u00f9 dei due terzi necessari e risult\u00f2 canonicamente eletto papa: assunse il nome di Clemente XIII. L'elezione venne annunciata alle 22,45 dalla loggia esterna della Basilica Vaticana dal cardinale protodiacono Alessandro Albani."}
{"id": "2394859", "revid": "599", "url": "https://it.wikipedia.org/wiki?curid=2394859", "title": "Marin Getaldic", "text": ""}
{"id": "2394861", "revid": "174925", "url": "https://it.wikipedia.org/wiki?curid=2394861", "title": "Icchantika", "text": "Gli icchantika (aggettivo sanscrito; devan\u0101gar\u012b: \u0907\u091a\u094d\u091b\u0928\u094d\u0924\u093f\u0915; cinese: \u4e00\u95e1\u63d0, \"y\u012bch\u01cent\u00ed\"; coreano: \"ilcheonje\"; giapponese: \"issendai\"; vietnamita: \"nh\u1ea5t xi\u1ec3n \u0111\u1ec1\"; tibetano: \"\u2019dod chen\"), secondo alcune dottrine della scuola Cittam\u0101tra appartenente al Buddhismo Mah\u0101y\u0101na, sono quella classe di esseri viventi esclusa in eterno dalla Liberazione.\nCaratteristiche.\nA differenza della dottrina cristiana protestante della \"depravazione totale\", gli icchantika non derivano la loro condizione da una contaminazione originaria ed ereditaria del \"male\", ma da una scelta deliberata di compiere il male.\nIn particolare conducono allo stato di icchantika le \"cinque azioni mortali\" se compiute con l'aggravante di non provarne rimorso: uccidere il padre, uccidere la madre, uccidere un \"arhat\", ferire un Buddha, dividere il \"sa\u1e45gha\".\nCausare la morte di un icchantika, per quanto grave, verrebbe cos\u00ec considerato un'azione karmicamente meno grave dell'uccisione di un insetto, in quanto il primo \u00e8 ritenuto compagno di M\u0101ra, il secondo un essere senziente che sta scontando il frutto delle sue azioni ma \u00e8 pur sempre sulla strada verso la Liberazione.\nStoria.\nLa dottrina riguardante gli icchantika \u00e8 trattata particolarmente nel \"A\u1e45gulim\u0101l\u0101 S\u016btra\" e, nel Mah\u0101y\u0101na, nel \"Mah\u0101y\u0101na Mah\u0101parinirv\u0101\u1e47as\u016btra\". In particolare il secondo diede adito ad ampie discussioni in Cina durante la dianstia Jin. Le varie redazioni e traduzioni di questo testo in tibetano e cinese attestano che fino al V secolo il \"s\u016btra\" in sanscrito era ancora soggetto a varie versioni e non ancora stabilito. Nel 412 il monaco e traduttore F\u01cexi\u01cen torn\u00f2 dall'India e si apprest\u00f2 a tradurre, con l'aiuto di Buddhabhadra, il \"Mah\u0101y\u0101na Mah\u0101parinirv\u0101\u1e47as\u016btra\" che aveva portato con s\u00e9. Dalle prime versioni che iniziarono a circolare si diffuse in Cina la dottrina riguardante gli icchantika.\nContro questa innovazione dottrinale si schier\u00f2 risolutamente il monaco D\u00e0osh\u0113ng, che ritenne impossibile che si potesse sostenere l'esclusione di una classe di esseri senzienti dal \"nirv\u0101\u1e47a \" e dalla \"bodhi\", sia perch\u00e9 avrebbe limitato la pervasivit\u00e0 dello stesso, intaccato la dottrina del \"tath\u0101gatagarbha\", introdotto un principio di dualit\u00e0 che avrebbe disgregato il senso di ogni non-differenziazione e quindi le basi stesse della dottrina della \"Praj\u00f1\u0101p\u0101ramit\u0101\".\nSi giunse a prospettare l'esclusione di D\u00e0osh\u0113ng dal \"sa\u1e45gha\" in quanto rifiutava esplicitamente l'autorit\u00e0 di un \"s\u016btra\".\nNel 421 per\u00f2 Dharmak\u1e63ema concluse la sua traduzione definitiva del \"Mah\u0101y\u0101na Mah\u0101parinirv\u0101\u1e47as\u016btra\" da cui risultava evidente che anche gli icchantika avrebbero raggiunto la Liberazione finale grazie al fatto che tutti gli esseri senzienti possiedono gi\u00e0 la natura di Buddha, \"Buddha-dhatu\".\nNel 430 questa nuova traduzione completa giunse nella Cina meridionale dove si trovava D\u00e0osh\u0113ng, a cui fu immediatamente riconosciuto il merito di aver sostenuto la posizione dottrinale pi\u00f9 corretta.\nAnche nel \"La\u1e45k\u0101vat\u0101ras\u016btra\" si sostiene la salvezza per gli \"icchantika\", grazie al potere salvifico del Buddha. Simile potenza salvifica \u00e8 anche attribuita a bodhisattva come Avalokite\u015bvara e K\u1e63itigarbha.\nInfine anche nell'Amidismo gli icchantika possono giungere alla liberazione grazie al potere salvifico del Buddha Amit\u0101bha.\nDa allora la categoria degli icchantika viene utilizzata in ambito dialettico buddhista per dimostrare che anche questa categoria, apparentemente chiusa a ogni possibile redenzione, possiede anch'essa le risorse e la natura stessa di Buddha."}
{"id": "2394862", "revid": "339392", "url": "https://it.wikipedia.org/wiki?curid=2394862", "title": "Icch\u0101ntika", "text": ""}
{"id": "2394867", "revid": "729019", "url": "https://it.wikipedia.org/wiki?curid=2394867", "title": "Saab 105", "text": "Il Saab 105 \u00e8 un addestratore intermedio a getto, progettato e costruito dall'azienda aeronautica svedese Saab a partire dalla seconda met\u00e0 degli sessanta. \u00c8 caratterizzato da un'ala alta, impennaggi \"a T\" ed abitacolo a 2 posti affiancati.\nStoria del progetto.\nIl progetto del Saab 105 inizi\u00f2 per iniziativa propria della Saab, che intendeva ampliare la propria gamma di prodotti con un aereo adatto sia al mercato civile che a quello militare.\nI primi studi risalgono al 1959, mentre il primo volo del prototipo ebbe luogo solamente a distanza di 4 anni (29 giugno 1963); la lunghezza di questo periodo di gestazione fu determinata prevalentemente dalla scelta dell'unit\u00e0 motrice: in sostanza il reperimento di motori sufficientemente potenti ma, allo stesso tempo, di dimensioni contenute costitu\u00ec un ostacolo pi\u00f9 ostico di quanto previsto.\nLa scelta del motore cadde, finalmente, sulla turboventola francese Turbomeca Aubisque capace di produrre una forza di 7,3 kN a fronte di un peso (a secco) di soli 250 kg circa, prodotto su licenza dalla Volvo Aero con la denominazione di RM9.\nIl velivolo venne quindi sottoposto ad una intensa fase valutativa da parte della Svenska Flygvapnet che, all'inizio del 1964, decise di avanzare un ordinativo di 130 esemplari (che in un secondo tempo venne ampliato a 150), designandolo Sk60 (da \"Skolflygplan\", \"formatore\" in lingua svedese). Il primo esemplare di serie, vol\u00f2 il 25 agosto 1965.\nNel tempo gli esemplari prodotti vennero sottoposti a modifiche (in alcuni casi anche sostanziali) che diedero origine a diverse varianti produttive; un'apposita versione venne realizzata per l'aeronautica militare austriaca (\u00d6sterreichische Luftstreitkr\u00e4fte) che ne acquist\u00f2 40 esemplari.\nTecnica.\nIl Saab 105 si configura come monoplano ad ala alta (dal caratteristico diedro sensibilmente negativo) e impennaggi a T; il carrello d'atterraggio \u00e8 di tipo triciclo anteriore.\nLa cabina di pilotaggio ospita l'istruttore e l'allievo in sedili affiancati sotto un'ampia vetratura. Originariamente i seggiolini erano di tipo eiettabile, ma le versioni sviluppate successivamente con 4 posti hanno i sedili fissi.\nI motori trovano sistemazione ai lati della fusoliera: le prese d'aria sono sistemate sotto l'ala (in corrispondenza della radice, direttamente al bordo d'attacco) e gli ugelli di scarico sono posizionati immediatamente davanti al tronco di coda, che sorregge gli impennaggi.\nPer la propulsione venne inizialmente impiegata una coppia di Turbomeca Aubisque; negli anni novanta uno dei programmi di aggiornamento della cellula port\u00f2 alla sostituzione dei propulsori originali con pi\u00f9 moderne turboventola Williams FJ44 (anche in questo caso prodotta su licenza dalla Volvo, con la designazione di RM15), che sviluppavano una forza pari a 8,45\u00a0kN. L'aeronautica austriaca per i propri velivoli opt\u00f2 per il turbogetto General Electric J85 (in grado di sviluppare 12,7\u00a0kN di forza).\nOriginariamente, essendo destinato a compiti di addestramento, il Saab 105 non prevedeva armamenti; le modifiche apportate nel tempo, per consentire l'impiego del velivolo in compiti (almeno secondari) di attacco al suolo, incorporarono l'installazione di sei punti d'attacco subalari che permettevano il trasporto di carichi per un massimo di 2\u00a0000\u00a0kg. I carichi trasportabili potevano essere \"POD\" con cannoni da 30\u00a0mm, bombe, razzi o missili (sia aria-superficie che aria-aria).\nImpiego operativo.\nEntrato definitivamente in servizio nel corso del 1967, il Saab 105 venne adottato esclusivamente dalla Svenska Flygvapnet e dall'\u00d6sterreichische Luftstreitkr\u00e4fte dando prova di elasticit\u00e0 operativa venendo impiegato (anche grazie a diverse modifiche che ne aggiornarono le caratteristiche, prolungandone la vita operativa) in ruoli diversi da quello inizialmente previsto di addestratore.\nL'aeronautica svedese lo impieg\u00f2 dapprima per compiti di attacco al suolo (nella versione denominata Sk60B), poi nel ruolo di ricognitore (Sk60C) con capacit\u00e0 secondarie di attacco (grazie alle capacit\u00e0 di carico offerte dai piloni subalari). Pi\u00f9 di recente il velivolo, con abitacolo modificato per alloggiare 4 persone, \u00e8 stato destinato anche a compiti di collegamento.\nIl Saab 105 \u00e8 utilizzato dalla pattuglia acrobatica Team 60, della Svenska Flygvapnet.\nVersioni.\n\"Dati sulle versioni tratti da World Air Power Journal\"."}
{"id": "2394869", "revid": "767487", "url": "https://it.wikipedia.org/wiki?curid=2394869", "title": "Saichangurvel davidsoni", "text": "Il saichangurvel (Saichangurvel davidsoni) \u00e8 un rettile estinto, affine alle odierne iguane. Visse nel Cretaceo superiore (circa 70 milioni di anni fa) e i suoi resti sono stati ritrovati in Mongolia, nel giacimento di Ukhaa Tolgod.\nDescrizione.\nLungo una trentina di centimetri, questo animale \u00e8 conosciuto per uno splendido esemplare fossile perfettamente conservato, completo di tutte le parti scheletriche. Il fossile mostra notevoli dettagli dell'anatomia dell'animale, e ha permesso agli studiosi di poter analizzare a fondo la struttura scheletrica di una lucertola del Cretaceo. Il cranio era ben sviluppato, cos\u00ec come gli arti, che erano robusti e forti. La coda era lunga circa una volta e mezzo il corpo. Tra le caratteristiche di \"Saichangurvel\" vi \u00e8 una fontanella sul frontoparietale.\nClassificazione.\nL'olotipo di \"Saichangurvel\" era stato raffigurato in una pubblicazione del 2000, ma solo sette anni dopo ha ricevuto una descrizione formale (Conrad e Norell, 2007). Lo studio di questo eccezionale esemplare ha permesso di definire un nuovo clade di lucertole cretacee, i Gobiguania, affini alle iguane attuali. Questo gruppo, endemico del Cretaceo del deserto del Gobi, comprendeva anche \"Ctenomastax\", \"Temujinia\", \"Anchaurosaurus\" e \"Zapsasaurus\". \"Saichangurvel\", tra questi, era la forma pi\u00f9 primitiva. Grazie a questi fossili, gli studiosi hanno ipotizzato che le lucertole pleurodonti (che comprendono i Gobiguania, le iguane e altre forme come le lucertole cornute) si diversificarono notevolmente nel corso del Cretaceo.\nSignificato del nome.\nIl nome del genere deriva da due parole mongole che significano \u201cbella lucertola\u201d, a causa della perfetta conservazione dell'esemplare. La parola \"saichan\" (bello) era gi\u00e0 stata utilizzata per denominare l'anchilosauro \"Saichania\", anch'esso noto per un cranio perfettamente conservato. L'epiteto specifico, \"davidsoni\", si riferisce a Amy Davidson."}
{"id": "2394870", "revid": "22356", "url": "https://it.wikipedia.org/wiki?curid=2394870", "title": "Saichangurvel", "text": ""}
{"id": "2394875", "revid": "599", "url": "https://it.wikipedia.org/wiki?curid=2394875", "title": "Valery Ivanovich Glivenko", "text": ""}
{"id": "2394878", "revid": "709565", "url": "https://it.wikipedia.org/wiki?curid=2394878", "title": "S\u014djir\u014d Seta", "text": " \u00e8 un personaggio fittizio tratto dal manga e dall'anime di Nobuhiro Watsuki, \"Kenshin samurai vagabondo\". \u00c8 stato eletto massimo rivale di Kenshin Himura con 1993 voti, dai lettori giapponesi di Kenshin.\nStoria.\nS\u014djir\u014d \u00e8 il braccio destro di Shishio, nonch\u00e9 un assassino allenato dallo stesso Shishio. La particolarit\u00e0 di S\u014djir\u014d \u00e8 quella di non provare emozioni, quindi non prova rabbia n\u00e9 paura nei confronti dei suoi avversari, suscitando le stesse sensazioni negli avversari che talvolta esitano ad attaccarlo.\nS\u014djir\u014d \u00e8 spesso sorridente e molto educato, riferendosi con appellativi formali verso chiunque. Generalmente S\u014djir\u014d \u00e8 un ragazzo sarcastico che fa di tutto per nascondere le sue emozioni, tranne che con Yumi Komagata, la quale \u00e8 una sorta di sorella maggiore.\nPrologo.\nIl sorriso costante sul volto di S\u014djir\u014d deriva dal suo tragico passato. Nato nella prefettura di Kanagawa, S\u014djir\u014d viene adottato da una famiglia di commercianti, che gli assegnano compiti infami e logoranti; qualsiasi errore o disattenzione commettesse, veniva punito severamente e picchiato. S\u014djir\u014d alz\u00f2 cos\u00ec una barriera difensiva che consisteva nel sorridere sempre, sopportando le torture altrui e inducendoli a lasciarlo solo.\nUna notte, S\u014djir\u014d incontra Shishio nel fienile, che si stava nascondendo dalla polizia. Shishio si accorge che il ragazzino \u00e8 stato testimone dell'uccisione di alcuni poliziotti e sta per ammazzarlo, ma il sorriso del giovane lo fa rinunciare; Shishio decide di risparmiargli la vita in cambio di cibo e bende. Shishio insegna a S\u014djir\u014d che solo i pi\u00f9 forti sopravvivono; con questo concetto nella mente e con la katana regalatagli dall'assassino, S\u014djir\u014d a soli otto anni stermina la famiglia, che aveva tentato di ucciderlo per consegnare Shishio alla polizia.\nL'incontro con Kenshin.\nS\u014djir\u014d fa la sua prima apparizione nel manga quando uccide Okubo, grazie alla sua super velocit\u00e0. Successivamente incontra Kenshin Himura a Kyoto, dopo che questi ha battuto Senkaku. L'incontro \u00e8 breve e termina con un pareggio che sa di vittoria per il ragazzo, che spezza la sakabato di Kenshin, ma allo stesso tempo rende la sua spada inutilizzabile. Kenshin e S\u014djir\u014d si danno quindi appuntamento alla base di Shishio dove concluderanno una volta per tutte il loro duello.\nQuando Kenshin arriva alla Stanza dello spazio ridotto, nel nascondiglio di Shishio, S\u014djir\u014d \u00e8 l\u00ec ad aspettarlo. Grazie alla sua velocit\u00e0 S\u014djir\u014d \u00e8 in grado di evitare il Kuzu ryu sen di Kenshin, ma non l'Amakakeru Ryu no Hirameki, che consegna la vittoria a Himura. Durante lo scontro, per la prima volta dopo tanti anni, S\u014djir\u014d \u00e8 sopraffatto dalle emozioni e decide di andare alla ricerca della verit\u00e0 da solo.\nCome ultimo servigio da rendere a Shishio, chiede a Yumi di informare il loro capo sull'ultimo segreto di Kenshin.\nPoteri e abilit\u00e0.\nS\u014djir\u014d \u00e8 soprannominato da Shishio la \"Spada del cielo\" in quanto afferma che il suo innato talento nel kenjustu derivi proprio dal cielo; lo stile di scherma di S\u014djir\u014d non deriva da alcuna scuola particolare, ma si dimostra molto abile nella tecnica Batto (tecnica che prevede l'estrazione molto rapida della spada dal fodero, potendo virtualmente uccidere l'avversario con un solo colpo), quasi al livello di Kenshin.\nIl secondo punto di forza di S\u014djir\u014d \u00e8 la \"mancanza di sentimenti\": a causa dei maltrattamenti che subiva da piccolo, S\u014djir\u014d inconsapevolmente sopprime tutti i suoi sentimenti violenti, quali rabbia o tristezza, ad eccezione della gioia; in questo modo spadaccini abilissimi come Kenshin o Saito non riescono in nessun modo a prevedere le sue mosse.\nIl terzo e fondamentale punto di forza di S\u014djir\u014d \u00e8 la velocit\u00e0 divina \"Shukuchi\", una tecnica di corsa che gli consente di tenere il passo con una carrozza in accelerazione, o di muoversi talmente veloce da scomparire dalla vista dell'avversario; S\u014djir\u014d pu\u00f2 raggiungere la massima velocit\u00e0 quasi istantaneamente e pu\u00f2 muoversi in tutte le direzioni, perfino in verticale.\nS\u014djir\u014d dichiara inoltre di non aver mai dato un nome alle sue tecniche, tranne allo Shuten Shatsu (\"Mortale Istante Celeste\"): il colpo sembra essere una tecnica batto sferrata alla velocit\u00e0 Shukuchi, e S\u014djir\u014d afferma che essere colpiti da essa porta ad una morte istantanea.\nRetroscena.\nNobuhiro Watsuki ha ammesso di essersi ispirato a Soji Okita degli Shinsengumi per creare il personaggio di S\u014djir\u014d. Infatti il suo nome \u00e8 una storpiatura di quello di Okita, ma esclude che tra i due ci sia qualche relazione. Inoltre l'autore afferma di non essere del tutto soddisfatto di aver accorciato i capelli di S\u014djir\u014d rispetto a quelli di Okita, poich\u00e9 a causa del suo sorriso eterno sembra effeminato.\nIl fatto che S\u014djir\u014d Seta non abbia emozioni \u00e8 basato sulla descrizione di Ryotaro Shiba su Soji Okita. Questo \u00e8 stato uno degli aspetti pi\u00f9 difficili da poter rendere nel disegno. Nonostante Okita sia morto giovane, Watsuki decide di non far morire il personaggio, ma di lasciarlo vagabondare alla ricerca della verit\u00e0, per espiare le sue colpe legate agli omicidi commessi."}
{"id": "2394880", "revid": "767487", "url": "https://it.wikipedia.org/wiki?curid=2394880", "title": "Worthenella cambria", "text": "La worthenella (Worthenella cambria) \u00e8 un organismo estinto di incerta classificazione, vissuto nel Cambriano medio (circa 505 milioni di anni fa). I suoi resti sono stati ritrovati nel ben noto giacimento di Burgess Shales (Canada).\nDescrizione.\nDescritto per la prima volta da Charles Doolittle Walcott nel 1911, questo organismo poco noto \u00e8 conosciuto attraverso il fossile di un animale vermiforme, dal corpo allungato e costituito da almeno 46 segmenti. Secondo Walcott, dall'estremit\u00e0 anteriore dell'animale (indicata come una testa) si protendevano corti tentacoli articolati fra loro. I segmenti corporei, invece, portavano una coppia di protuberanze corte e robuste, probabilmente con funzione di arti. I fossili dell'organismo non sembrano aver conservato parti dure.\nClassificazione.\nLa worthenella \u00e8 uno degli animali pi\u00f9 misteriosi del giacimento di Burgess Shales, dal momento che, dopo la descrizione di Walcott, per lungo tempo non \u00e8 pi\u00f9 stato oggetto di un completo studio scientifico. Walcott stesso lo classific\u00f2 tra gli anellidi policheti, ma \u00e8 chiaro che la morfologia dell'animale lo pone al di fuori della classe degli anellidi.\nQuesta interpretazione \u00e8 stata messa in dubbio (Conway Morris, 1979) e le affinit\u00e0 di \"Worthenella cambria\" rimangono difficili da stabilire, anche se parentele sono state proposte con gli artropodi (Briggs e Conway Morris, 1986). Pi\u00f9 di recente, la scoperta di altri organismi simili dal Canada ha portato a considerare \"Worthenella\" un rappresentante basale dei Megacheira, un gruppo di artropodi basali dotati solitamente di grandi appendici frontali (Legg, 2013).\nPaleobiologia.\nDal momento che non si riesce a trovare un'adeguata classificazione sistematica per questo animale, anche lo stile di vita risulta del tutto congetturale: forse la worthenella strisciava sul fondo marino, cibandosi di particelle."}
{"id": "2394885", "revid": "22356", "url": "https://it.wikipedia.org/wiki?curid=2394885", "title": "Worthenella", "text": ""}
{"id": "2394886", "revid": "827882", "url": "https://it.wikipedia.org/wiki?curid=2394886", "title": "Game Over (Azad)", "text": "Game Over \u00e8 il quarto album da solista del rapper tedesco Azad. \u00c8 stato pubblicato nel 2006, sulla etichetta Bozz Music."}
{"id": "2394891", "revid": "767487", "url": "https://it.wikipedia.org/wiki?curid=2394891", "title": "Proterix", "text": "Il proterice (gen. Proterix) \u00e8 un piccolo mammifero estinto, appartenente agli erinaceomorfi. Visse nell'Oligocene superiore (circa 25 milioni di anni fa) e i suoi resti sono stati ritrovati in Nordamerica.\nDescrizione.\nLungo circa venti centimetri, questo animale possedeva un corpo interamente adattato alla vita sotterranea. Il corpo doveva essere simile a quello di una talpa, ed \u00e8 probabile che possedesse piccoli occhi; a differenza delle talpe, per\u00f2, il proterice usava la testa per aprirsi varchi sotterranei. Il cranio, infatti, era dotato di una sorta di placca rugosa, simile a quella del clamidoforo troncato, un piccolo armadillo che vive in cunicoli sotterranei. Le vertebre erano compresse e rinforzate, cos\u00ec da irrobustire l'intero corpo per uno stile di vita sotterraneo. L'aspetto pi\u00f9 curioso dei fossili di questo animale, per\u00f2, riguarda la completa assenza di zampe e di cinti pelvico e pettorale. Questo fatto potrebbe essere dovuto a una cattiva conservazione degli esemplari fossili finora rinvenuti, oppure all'effettiva mancanza di zampe. In questo caso, il proterice sarebbe senza dubbio uno dei mammiferi pi\u00f9 specializzati mai vissuti.\nClassificazione.\nSulla base delle caratteristiche del cranio, \u00e8 stato possibile ascrivere il proterice al gruppo degli erinaceomorfi (Erinaceomorpha), il gruppo di insettivori a cui appartengono anche i ricci. In particolare, \"Proterix\" sembrerebbe imparentato con la sottofamiglia dei galericini (Galericinae), che comprendono le gimnure o ratti lunari. Sono note due specie di questo animale: Proterix loomisi (la specie tipo, descritta da Matthew nel 1903, inizialmente sulla base di frammenti) e P. bicuspis (inizialmente attribuita all'insettivoro \"Apternodus\").\nStile di vita.\nLa particolarissima morfologia di \"Proterix\" indica che questo animale viveva in tunnel sotterranei, che scavava grazie alla protuberanza sul capo e a movimenti verticali del corpo; sembra che questo animale non potesse muovere il suo corpo in senso laterale. \u00c8 possibile che uno stile di vita totalmente sotterraneo abbia comportato la perdita totale degli arti, come sembrerebbe provato dai resti fossili. La costruzione del cranio ha condotto gli studiosi a ritenere che \"Proterix\" fosse in grado di esercitare un potente morso, probabilmente ai danni degli insetti e degli altri invertebrati di cui si cibava."}
{"id": "2394896", "revid": "1888309", "url": "https://it.wikipedia.org/wiki?curid=2394896", "title": "Tuzoia", "text": " \nLa tuzoia (gen. Tuzoia) \u00e8 un artropode estinto, vissuto nel Cambriano inferiore e medio (tra 520 e 505 milioni di anni fa). I suoi resti sono stati ritrovati in varie parti del mondo: Nordamerica, Cina e Boemia.\nDescrizione.\nPer lungo tempo gli unici resti fossili attribuiti a questo animale furono numerosi carapaci reticolati, simili a quelli degli odierni ostracodi. L'aspetto dell'animale, quindi, era del tutto ipotetico. Ritrovamenti pi\u00f9 recenti hanno dimostrato che questo animale possedeva un paio di grandi occhi posti su peduncoli, che sporgevano anteriormente dal carapace, e antenne filamentose. Altre appendici, se ve ne erano, si trovavano probabilmente nascoste sotto il grande carapace. Quest'ultimo era tozzo e armato di spine lungo i fianchi, ma era piuttosto leggero: non era mineralizzato e possedeva una trama reticolata, cos\u00ec da rinforzare la struttura e ridurre il peso. Le dimensioni dell'animale erano notevoli, e potevano sfiorare i 20 centimetri di lunghezza. \nClassificazione.\nDescritto per la prima volta nel 1912 da Charles Doolittle Walcott, che ne rinvenne i resti nel ben noto giacimento di Burgess Shales, \"Tuzoia\" \u00e8 stato per lungo tempo al centro di un caso di cattiva interpretazione dei resti fossili: Walcott, infatti, interpret\u00f2 questo animale come un crostaceo fillocaride, e aggiunse al carapace il resto di un presunto addome da gambero rinvenuto nello stesso giacimento. In realt\u00e0 l'\u201daddome\u201d era parte dell'appendice boccale di un animale ben pi\u00f9 grande noto come \"Laggania\". Solo dopo la scoperta di esemplari completi di \"Laggania\" e \"Anomalocaris\" la matassa paleontologica cominci\u00f2 a dipanarsi.\nAttualmente la tuzoia \u00e8 considerata un artropode dalle incerte parentele, forse imparentato con i crostacei. \u00c8 possibile che questo animale fosse imparentato con l'artropode primitivo \"Isoxys\", anch'esso conosciuto a Burgess Shale, o forse con i tilacocefali; in ogni caso, \u00e8 stato creato un ordine (Tuzoida) e una famiglia (Tuzoiidae) per ospitare l'unico genere, la cui specie pi\u00f9 nota \u00e8 Tuzoia retifera. Un altro possibile tuzoide \u00e8 \"Proboscicaris\".\nStile di vita.\nLa struttura del carapace, i grandi occhi e l'ampia distribuzione fanno ritenere che \"Tuzoia\" fosse un nuotatore libero, che si muoveva nella parte superiore della colonna d'acqua. \u00c8 possibile che condividesse l'habitat con altri grossi artropodi nuotatori, come \"Isoxys\" e \"Zhenghecaris\"."}
{"id": "2394897", "revid": "33689", "url": "https://it.wikipedia.org/wiki?curid=2394897", "title": "Marciano (praefectus urbi)", "text": "Biografia.\nNel 384 ricopriva la carica di \"vicarius\" di una provincia occidentale; in tale funzione ricevette il 22 marzo la legge contenuta nel \"Codice teodosiano\" IX 38 7. Nel 393/394 era proconsole d'Africa; si fece convincere da Flaviano a sostenere l'usurpatore Eugenio, ma alla morte di questi, dovette restituire il salario ricevuto mentre era al servizio dell'usurpatore. Nel 409 fu nominato \"praefectus urbi\" di Roma dall'usurpatore Prisco Attalo.\nFu il destinatario di alcune lettere di Quinto Aurelio Simmaco (\"Lettere\" VIII 9, 23, 54, 73)."}
{"id": "2394898", "revid": "767487", "url": "https://it.wikipedia.org/wiki?curid=2394898", "title": "Master Georgie", "text": "Master Georgie \u00e8 un romanzo storico di Beryl Bainbridge del 1998, anno in cui venne premiato con il James Tait Black Memorial Prize. Il libro fu finalista al Booker Prize, la quinta volta per l'autrice, che per\u00f2 non riusc\u00ec mai a vincerlo.\nTrama.\nIl romanzo si svolge in sei capitoli, partendo da Liverpool nel 1846 e concludendosi fuori Sebastopoli nel 1854 e tratta dell'esperienza britannica durante la guerra di Crimea attraverso le avventure del personaggio del titolo, George Hardy, che si offre di lavorare sui campi di battaglia.\nGeorge Hardy, un attraente chirurgo inglese, fotografo provetto e bisessuale, lascia il suo ricco stile di vita e Liverpool, dove \u00e8 erede di un patrimonio, per andare in guerra a Inkerman in Crimea, credendo che la guerra possa dargli finalmente ci\u00f2 di cui ha bisogno. La sua storia \u00e8 raccontata da tre altri personaggi: Myrtle, un'orfana innamorata che gli dar\u00e0 dei figli, il dottor Potter, intellettuale e geologo, e Pompey Jones, un ex artista di strada che impara la fotografia da Hardy. Uniti da una morte improvvisa in un bordello di Liverpool nel 1846, i quattro personaggi rimangono legati da amore, classe sociale, guerra e destino."}
{"id": "2394899", "revid": "1566286", "url": "https://it.wikipedia.org/wiki?curid=2394899", "title": "Elena Presti", "text": "Biografia.\nConsegue il diploma di attrice al Laboratorio teatrale di Torino, dopodich\u00e9 frequenta la scuola di recitazione dell'Istituto d'arte e spettacolo al circolo \"Dravelli\" di Moncalieri diretta da Arnoldo Fo\u00e0; nello stesso tempo consegue la laurea in lettere.\nDopo alcune esperienze come conduttrice in alcune televisioni locali, debutta come attrice teatrale, recitando in spettacoli come \"Confiteor\" di Giovanni Testori, \"L'anfitrione\" di Moli\u00e8re, \"L'avaro\" di Plauto, iniziando anche a lavorare in televisione in parti secondarie (ad esempio in \"Un posto al sole\"), fino a un ruolo pi\u00f9 consistente nella sitcom \"Villa Arzilla\" e nella serie \"Italian Restaurant\".\nNel 1997 gira il suo primo film, \"Tempo di mezzo\" (per la regia di Pasquale Ruju, sceneggiatore di fumetti) che, per alcune vicissitudini viene distribuito nelle sale solo due anni dopo; lavora poi con vari registi come Sergio Castellitto (nel suo film di debutto Libero Burro), Lina Wertm\u00fcller, Francesco Nuti, Gianluca Tavarelli, recitando anche nell'unico film realizzato da Piero Chiambretti, \"Ogni lasciato \u00e8 perso\".\nContinua intanto a lavorare in televisione, tra l'altro in \"CentoVetrine\", \"S.P.Q.R.\" di Claudio Risi, \"Il maresciallo Rocca\" e \"Le cinque giornate di Milano\" di Carlo Lizzani; gira inoltre anche videoclip musicali e spot pubblicitari.\nHa parallelamente un'attivit\u00e0 da cantante, pubblicando in un cd singolo il brano \"La danza de l'amor\", scelto da Gianni Ippoliti come sigla di un suo programma radiofonico su Radio uno. Nel 2020 Elena Presti pubblica \"No vale la pena enamorarse\" in duo con Giovanna Nocetti.\nNel 2006 recita in \"Quell'estate felice\" di Beppe Cino, pellicola tratta dal romanzo Argo il cieco ovvero i sogni della memoria dello scrittore siciliano Gesualdo Bufalino. Elena conduce vari programmi televisivi anche su reti nazionali mentre continua la sua carriera di attrice."}
{"id": "2394902", "revid": "1437331", "url": "https://it.wikipedia.org/wiki?curid=2394902", "title": "Tre Carrare", "text": "Tre Carrare \u00e8 un quartiere di Taranto, appartenente alla IV circoscrizione assieme al quartiere Solito Corvisea.\nGeografia fisica.\nIl quartiere, \u00e8 situato in pieno centro cittadino, lambendo il quartiere Borgo. I suoi confini sono:"}
{"id": "2394909", "revid": "827882", "url": "https://it.wikipedia.org/wiki?curid=2394909", "title": "Blockschrift", "text": "Blockschrift \u00e8 il quinto album da solista del rapper tedesco Azad. \u00c8 stato pubblicato nel 2007, sulla etichetta Bozz Music."}
{"id": "2394912", "revid": "1812835", "url": "https://it.wikipedia.org/wiki?curid=2394912", "title": "Roberta Peters", "text": "Biografia.\nNata nel Bronx, figlia di un calzolaio e fabbricante di cappelli, cominci\u00f2 a studiare musica a tredici anni incoraggiata dal tenore Jan Peerce e fu allieva di William Hermann a New York per sei anni.\nDebutt\u00f2 nel 1950 al Teatro Metropolitan, come Zerlina nel \"Don Giovanni\", grazie a un'improvvisa indisposizione del soprano Nadine Conner. Il direttore Fritz Reiner, con il benestare dello storico sovrintendente Rudolf Bing, accett\u00f2 nel cast il giovanissimo soprano, che divenne una presenza costante nei cartelloni del Metropolitan per oltre un trentennio fino al 1985, quando chiuse la carriera al Met ancora con l'impegnativo ruolo di Gilda.\nApparve inoltre a Chicago e San Francisco e si esib\u00ec anche fuori dagli Stati Uniti, a partire dal 1951 alla Royal Opera House di Londra nella rielaborazione musicale di \"The Bohemian girl\". Fu presente poi a Vienna, Salisburgo (Regina della notte nel 63 e 64), Mosca e in diversi teatri italiani. Negli ultimi anni di carriera fu interprete anche dell'operetta \"La vedova allegra\" e della commedia musicale \"The King and I\".\nSi afferm\u00f2 come soprano di coloratura, affrontando ruoli di epoche diverse (Susanna, Despina, Regina della notte, Adina, Norina, Olympia, Sophie, Zerbinetta); si avvicin\u00f2 anche a ruoli di stampo pi\u00f9 lirico (Lucia, Amina, Gilda).\nNel 1952 spos\u00f2 il baritono Robert Merrill, ma l'unione dur\u00f2 solo 3 mesi. Nel 1955 si rispos\u00f2 con il finanziere Bertram Fields, dal quale ebbe due figli. Acquis\u00ec notevole popolarit\u00e0 nel suo paese anche per le frequenti apparizioni televisive. Nel 1998 le fu assegnata la National Medal of Arts.\nDiscografia.\nRegistrazioni dal vivo.\nFilm:"}
{"id": "2394914", "revid": "436907", "url": "https://it.wikipedia.org/wiki?curid=2394914", "title": "Jimmy Garrison", "text": "Biografia.\nJames Emory Garrison, detto Jimmy, nacque in Goergia e crebbe tra Miami e Filadelfia, per poi trasferirsi a New York nel 1958 assieme a Philly Joe Jones. Per un paio d'anni collabor\u00f2 occasionalmente con Bill Evans, Benny Golson, Kenny Dorham e Lennie Tristano. Nel 1961 subentr\u00f2 a Charlie Haden nel quartetto di Ornette Coleman.\nGarrison si un\u00ec ufficialmente al quartetto di Coltrane nel 1962 come rimpiazzo di Reggie Workman. Da quel momento prese parte ad un gran numero di registrazioni di John Coltrane, tra cui \"A Love Supreme\", sopravvivendo a tutti i tumultuosi cambi di formazione voluti da Coltrane lavorando con lui fino alla fine.\nOltre al lavoro con i gruppi di Coltrane e Coleman, Jimmy Garrison ha suonato con molti musicisti jazz come Kenny Dorham, Philly Joe Jones, Curtis Fuller, Benny Golson, Lennie Tristano, Lee Konitz, Jackie McLean, Pharoah Sanders, Hampton Hawes, Archie Shepp e Tony Scott prima che un tumore ai polmoni lo uccidesse nel 1976.\nVita privata.\nJimmy Garrison ebbe tre figli. Joy Garrison, la figlia maggiore, \u00e8 cantante, Matthew Garrison \u00e8 bassista e MaiaClaire Garrison \u00e8 ballerina e coreografa."}
{"id": "2394916", "revid": "827882", "url": "https://it.wikipedia.org/wiki?curid=2394916", "title": "Assassin (Azad)", "text": "Assassin \u00e8 il sesto album da solista del rapper tedesco Azad. \u00c8 stato pubblicato nel 2009, sulla etichetta Bozz Music."}
{"id": "2394922", "revid": "1991", "url": "https://it.wikipedia.org/wiki?curid=2394922", "title": "Obon", "text": ""}
{"id": "2394923", "revid": "2128848", "url": "https://it.wikipedia.org/wiki?curid=2394923", "title": "Antonello Paliotti", "text": "Diplomato in chitarra con Eduardo Caliendo, dal 1986 \u00e8 collaboratore di Roberto De Simone come compositore e direttore (per \"Carmina Vivianea\", per \"Populorum Progressio\", \"Opera dei centosedici\" e per \"Li Turchi viaggiano\", uscito anche come disco nel 2003). Nel 1995 ha scritto \"Canto della possibilit\u00e0 di sopravvivere\" per il sassofonista Michael Brecker, con orchestra. Del 1997 \u00e8 la \"Messa per il tempo di guerra\", rappresentata al Conservatorio S. Pietro a Majella di Napoli. Per \"I solisti del Teatro San Carlo\" ha scritto - tra il 1999 e il 2001 - alcune composizioni, poi raccolte nel cd \"Musica Obliqua\", del 2006.\nHa collaborato ai dischi di altri musicisti, come Daniele Sepe, Zezi, Elena Ledda, Gianni Lamagna, Brunella Selo, Lino Cannavacciuolo. \nNel 2011 ha scritto il Concert du Printemps, per due mandolini e grande orchestra, eseguito da Hamilton de Holanda e Mike Marshall.\nPer il cinema e il teatro ha lavorato con numerosi artisti, tra cui: Pappi Corsicato, Antonio Capuano, Mariano Rigillo, Moni Ovadia, Maurizio Scaparro, Cloris Brosca, Georg Brintrup.\nCollegamenti esterni.\nCanale YouTube https://www.youtube.com/channel/UCtRURFisBs9kpWR3ixP9hAg\nSito Internet: http://www.antonellopaliotti.it"}
{"id": "2394924", "revid": "1272592", "url": "https://it.wikipedia.org/wiki?curid=2394924", "title": "Matteo Musumeci", "text": "Attivit\u00e0.\nPrimogenito dell'attore Tuccio Musumeci, dopo una prima apparizione al fianco del padre nella commedia televisiva \"Tuccio e il suo album di famiglia\" nel 1988, ha iniziato la sua attivit\u00e0 di compositore scrivendo musica per il teatro per poi dedicarsi alla lirica. Diverse le collaborazioni con il Teatro Stabile di Catania, e nel 2003 con il Teatro Biondo di Palermo, diretto da Pietro Carriglio, per le musiche dello spettacolo \"Classe di Ferro\" di Aldo Nicolaj. Successivamente le musiche de \"La lupa\", tratta dalla omonima novella di Giovanni Verga, con l'attrice siciliana Guia Jelo.\nNella prima edizione del concorso internazionale di composizione \"Premio Bocelli\" nel 2001, indetto dalla Sugar Music di Caterina Caselli si \u00e8 aggiudicato il secondo premio assoluto con il brano \"Resta qui\", con conseguente inserimento del brano, il cui testo \u00e8 stato scritto dallo stesso tenore Andrea Bocelli, nell'album \"Cieli di Toscana\", disco di platino.\nLa sua opera lirica dal titolo \"Aitna\" (edita dalla Suvini Zerboni e premiata a Toronto) \u00e8 dedicata ai miti del vulcano siciliano e ha debuttato nel 2005 presso il Teatro Nazionale della Moravia-Slesia di Ostrava. A Praga al Teatro Opera di Stato nel 2008 e nel 2009 \u00e8 stata eseguita una sua composizione come inno ufficiale dell'evento Prague Ballet Gala, conclusivo del Workshop internazionale di danza svoltosi ad Ostrava.\nNel 2008 viene nominato direttore artistico presso il Teatro Sangiorgi di Catania, storico teatro catanese, oggi seconda sala del Teatro Massimo Bellini di Catania. Ha debuttato nel 2008 in qualit\u00e0 di regista nell'allestimento di \"Cavalleria rusticana\" di Pietro Mascagni del Teatro Massimo Bellini di Catania, orchestra e coro del Teatro Massimo Bellini. Sempre per il Teatro Massimo Bellini ha curato la regia dell'opera da camera La Serva Padrona di Giovanni Paisiello.\nNel 2011 compone la Suite Sinfonica dall'opera Aitna per orchestra che debutta in prima assoluta, diretta da Alberto Veronesi, il 16 e 17 dicembre 2011 al Teatro Politeama di Palermo per la 53\u00aa Stagione dell'Orchestra Sinfonica Siciliana firmata da Sergio Rendine.\nIn programma con la Suite Sinfonica da Aitna, il Concerto per violoncello e orchestra di Edward Elgar, eseguito da David Geringas e la suite del Mandarino meraviglioso di Bart\u00f3k.\nNell'aprile 2012 \u00e8 protagonista della Stagione sinfonica del Teatro Vittorio Emanuele II di Messina con la Suite Sinfonica dall'opera Aitna - direttore Michele Amoroso \u2013 Orchestra del Teatro Vittorio Emanuele II di Messina.\nIl 18 e 19 gennaio 2013 - 54\u00aa stagione della Fondazione Orchestra Sinfonica Siciliana\ndebutta con la \u201cSinfonia n.1 in La minore detta Stormy time - sinfonia senza tempo\u201d al Teatro Politeama di Palermo, direttore Francesco Di Mauro. In programma a seguire, il Concerto per violino e orchestra di Gian Francesco Malipiero, al violino il Maestro Francesco Parrino e la \"Sinfonia sopra una canzone d'amore\" di Nino Rota..\nAutore dell'Inno ufficiale del Gran Ballo dell'Opera di Brno (Rep. Ceca), eseguito in prima assoluta il 19 gennaio 2013 al Teatro Nazionale di Brno per lo speciale evento, secondo soltanto al Gran Ballo dell'Opera di Vienna per importanza e ospiti d'onore.\nHa collaborato con diverse formazioni cameristiche e orchestrali quali il Sestetto Stradivari, Ex Novo Ensemble, Quintetto Sikelikos, Odessa Philharmonic Orchestra, Orchestra Filarmonica di Varsavia, Ignacy Jan Paderewski Philharmonic Orchestra, Sliven Symphonic Orchestra, Orchestra Sinfonica Karol Namyslowski di Zamo\u015b\u0107.\nHa firmato le colonne sonore per i docufilm \"Figli del set\" e \"La libert\u00e0 non deve morire in mare\", quest'ultima insieme a Paolo Vivaldi.\nUltimo dei suoi lavori \u00e8 la cantata \"Diva Agatha\" commissionata dal Teatro Massimo Vincenzo Bellini in occasione dei festeggiamenti in onore di Sant'Agata.\nDal 2008 \u00e8 compositore residente presso il Teatro Brancati di Catania"}
{"id": "2394927", "revid": "253269", "url": "https://it.wikipedia.org/wiki?curid=2394927", "title": "Alf Kjellin", "text": "Biografia.\nDebutt\u00f2 nel cinema come attore nel 1937 e raggiunse il successo con il film \"Spasimo\" (1944), diretto da Alf Sj\u00f6berg e sceneggiato da Ingmar Bergman, in cui interpret\u00f2 il ruolo di un tormentato studente. La sua commovente interpretazione lo port\u00f2 all'attenzione di Hollywood, dove debutt\u00f2 nel 1949 nel film \"Madame Bovary\" di Vincente Minnelli, adottando lo pseudonimo di Christopher Kent.\nDurante gli anni cinquanta lavor\u00f2 sia in Svezia, dove debutt\u00f2 nella regia con il film \"Flickan i regnet\", sia negli Stati Uniti, dove continu\u00f2 ad apparire come attore in film quali \"I miei sei forzati\" (1952), \"L'amante di ferro\" (1952) e \"I perseguitati\" (1953). Dopo aver diretto nove film in Svezia, all'inizio degli anni sessanta si stabil\u00ec definitivamente in California, dove si dedic\u00f2 principalmente alla regia di serie televisive, in particolare con il telefilm \"Le spie\", di cui diresse 9 episodi, portando un approccio innovativo alle tecniche di ripresa, contrariamente alle indicazioni dell'American Society of Cinematographers. \nPer il grande schermo diresse ancora due film, \"Il colpo era perfetto, ma...\" (1969), una commedia poliziesca con Richard Crenna e Fred Astaire, e il western \"L'ultimo tramonto sulla terra dei Mc Masters\" (1970), una toccante vicenda in cui un ex schiavo (Brock Peters) \u00e8 costretto a fronteggiare l'odio razziale.\nFu sposato dal 1958 al 1973 con l'attrice Gun Hellberg. Mor\u00ec nel 1988, a 68 anni, per un arresto cardiaco."}
{"id": "2394928", "revid": "200568", "url": "https://it.wikipedia.org/wiki?curid=2394928", "title": "Beta-glucano", "text": ""}
{"id": "2394933", "revid": "1718925", "url": "https://it.wikipedia.org/wiki?curid=2394933", "title": "Chico Buarque na It\u00e1lia", "text": "Chico Buarque na It\u00e1lia \u00e8 il quarto album del musicista brasiliano Chico Buarque, ed \u00e8 stato inciso in Italia nel 1969 durante l'esilio dal paese natale.\nTracce.\nTesti e musiche di Chico Buarque e Sergio Bardotti eccetto dove diversamente indicato."}
{"id": "2394936", "revid": "729019", "url": "https://it.wikipedia.org/wiki?curid=2394936", "title": "CASA C-101 Aviojet", "text": "Il C-101 Aviojet \u00e8 uno addestratore intermedio a jet progettato e costruito dall'azienda spagnola CASA. \u00c8 un monomotore caratterizzato da un'ala bassa e un abitacolo a 2 posti in tandem. Il velivolo viene impiegato dalla pattuglia acrobatica spagnola Patrulla \u00c1guila e pu\u00f2 svolgere anche missioni di attacco leggero.\nStoria del progetto.\nIl trainer a jet della CASA nacque per soddisfare una specifica emessa, nei primi anni settanta, dall'Ej\u00e9rcito del Aire, in cui si richiedeva la fornitura di un nuovo biposto da addestramento a jet con cui sostituire gli oltre cento pari ruolo tra Hispano Aviaci\u00f3n HA-200 Saeta e HA-220 S\u00faper Saeta, di costruzione nazionale, e lo statunitense Lockheed T-33, sviluppo biposto del caccia Lockheed F-80 Shooting Star, tutti in servizio presso le diverse unit\u00e0 dell'Ej\u00e9rcito del Aire.\nNel 1976 l'azienda spagnola si avvalse dell'assistenza della statunitense Northrop e della tedesca MBB nella progettazione del nuovo velivolo.\nIl primo prototipo effettu\u00f2 il suo primo volo il 29 giugno 1977 e dopo 3 anni di test effettuati a terra e in volo - nel 1980 - divenne operativo con la forza aerea iberica. Nell'Ej\u00e9rcito del Aire il C-101 Aviojet \u00e8 utilizzato soprattutto per l'addestramento intermedio, il traino bersagli e dalla pattuglia acrobatica Patrulla \u00c1guila.\nIl C-101 Aviojet ha riscosso uno scarso successo di vendite all'estero: 16 esemplari venduti alla Giordania e solamente 4 aerei acquistati dall'Honduras. Ultimo operatore dell'aereo \u00e8 il Cile con 35 esemplari, costruiti su licenza dalla Enaer e denominati localmente T-36 Halcon e A-36 Toqui."}
{"id": "2394937", "revid": "80598", "url": "https://it.wikipedia.org/wiki?curid=2394937", "title": "Per un pugno di samba", "text": "Per un pugno di samba \u00e8 il quinto album inciso dal musicista brasiliano Chico Buarque de Hollanda. \u00c8 stato pubblicato nel 1970, durante il suo esilio dal paese natale, ed \u00e8 cantato in italiano.\nTracce.\nTesti italiani di Sergio Bardotti; testi originali e musiche di Chico Buarque de Hollanda; arrangiamenti di Ennio Morricone.\nCuriosit\u00e0.\nTra le voci dei cori ci sono quelle di Edda Dell'Orso e delle sorelle Mia Martini e Loredana Bert\u00e8 che l'autore ringrazia come le ...italiane Mim\u00ec e Loredana \"Lol\u00f2\" sorelle brave come belle."}
{"id": "2394939", "revid": "1543377", "url": "https://it.wikipedia.org/wiki?curid=2394939", "title": "Rudolf Pannwitz", "text": "I suoi ambiti di interesse spaziarono sulla filosofia, l'arte, la letteratura. Le sue opere di ampio respiro, delle quali \u00e8 delineato il piano generale nell'autobiografica \"Grundri\u00df einer Geschichte meiner Kultur 1886 bis 1906\" (1921), miravano al rinnovamento dell'umanit\u00e0, che basato sulla cooperazione tra le arti e le scienze, coinvolgeva la riaffermazione della comune eredit\u00e0 filosofica e mitica, nell'ottica di un riavvicinamento umano alla natura e allo spirito cosmico.\nTale concezione, fortemente influenzata dalla posizione di Nietzsche e fortemente ostile al nichilismo, trov\u00f2 concreta elaborazione negli scritti teoretici \"Die Krisis der europ\u00e4ischen Kultur\" (1917), \"Kosmos Atheos\" (1926), \"Die Freiheit des Menschen\" (1926), \"Nietzsche und die Verwandlung des Menschen\" (1940), \"Der Nihilismus und die werdende Welt\" (1951), e \"Beitr\u00e4ge zu einer europ\u00e4ischen Kultur\" (1954).\nLa sua poetica visionaria, che combinava lo stile rapsodico di Nietzsche e quello di Stefan George, che conosceva personalmente, trova la sua migliore espressione in \"Dionysische Trag\u00f6dien\" (1913) e nella sua serie \"Mythen\" (9 Pts., 1919-21), un adattamento dei miti in chiave moderna comprendente \"Das Kind Aion\", \"Der Elf\", \"Das Lied vom Ehlen\", \"Faustus und Helena\", \"Der Gott\", e \"Logos\".\nLa sua produzione poetica, che include \"Urblick\" (1926) e \"Hymnen aus Widars Wiederkehr\" (1927), fu raccolta nel volume \"Wasser wird sich ballen\" (1963). Scrisse anche i poemi epici \"Prometheus\" (1902) e \"K\u00f6nig Laurin\" (1956).\nAssieme ad Otto zur Linde, che influenz\u00f2 le sue prime opere, fu fondatore della rivista periodica \"Charon\".\nPannwitz, che dal 1921 al 1948 visse sulla piccola isola adriatica di Kolo\u010dep presso Ragusa e successivamente in Svizzera, non raggiunse mai posizioni di primaria rilevanza nel panorama culturale contemporaneo. Nel 1968 fu insignito del Premio Andreas Gryphius."}
{"id": "2394940", "revid": "46936", "url": "https://it.wikipedia.org/wiki?curid=2394940", "title": "Coppa delle nazioni UNCAF 2009", "text": "La Coppa delle nazioni UNCAF 2009 \"(UNCAF Nations Cup 2009)\" fu la decima e ultima edizione della Coppa delle nazioni UNCAF, la competizione calcistica per nazione organizzata dall'UNCAF. La competizione si svolse in El Salvador dal 22 gennaio al 1\u00ba febbraio 2009 e vide la partecipazione di sette squadre: , , , , , e . Il torneo, che si tiene ogni due anni a partire dal 1991, vale anche come qualificazione per la CONCACAF Gold Cup.\nFu l'ultima edizione della competizione, iniziata nel 1991, sotto tale nome, e dal 2011 l'UNCAF la rinomin\u00f2 Coppa centroamericana.\nFormula.\n\"Fase a gruppi\" - 7 squadre, divise in due gruppi (uno da quattro squadre e uno da tre squadre). Giocano partite di sola andata, la prima e la seconda classificata si qualificano alle semifinali. Le prime due classificate si qualificano anche alla fase finale della CONCACAF Gold Cup 2009. Le terze classificate effettuano uno spareggio per un posto alla CONCACAF Gold Cup 2009.\n\"Fase a eliminazione diretta\" - 4 squadre, giocano semifinale e finale con partite di sola andata. La vincente si laurea campione UNCAF.\nFase a gruppi.\nGruppo 1.\n e qualificate alle semifinali e alla CONCACAF Gold Cup 2007.\n accede allo spareggio per la CONCACAF Gold Cup 2007.\nGruppo 2.\n e qualificate alle semifinali e alla CONCACAF Gold Cup 2009.\n accede allo spareggio per la CONCACAF Gold Cup 2009.\nSpareggio.\n qualificato alla CONCACAF Gold Cup 2009.\nStatistiche.\nClassifica marcatori.\n3 reti\n2 reti\n1 rete\nAutorete"}
{"id": "2394942", "revid": "290023", "url": "https://it.wikipedia.org/wiki?curid=2394942", "title": "Chico Buarque de Hollanda N\u00b04", "text": "Chico Buarque de Hollanda - N\u00ba4 \u00e8 un album del musicista brasiliano Chico Buarque ed \u00e8 stato inciso in Italia nel 1970, durante il suo esilio dal paese natale.\nTracce.\nTesti e musica di Chico Buarque eccetto dove diversamente indicato."}
{"id": "2394946", "revid": "37401", "url": "https://it.wikipedia.org/wiki?curid=2394946", "title": "Contrabbandiere", "text": ""}
{"id": "2394947", "revid": "290023", "url": "https://it.wikipedia.org/wiki?curid=2394947", "title": "Constru\u00e7\u00e3o (album)", "text": "Constru\u00e7\u00e3o \u00e8 un album del musicista brasiliano Chico Buarque ed \u00e8 stato inciso nel 1971. Venne considerato come il terzo miglior album di musica brasiliana di tutti i tempi dall'edizione brasiliana della rivista Rolling Stone."}
{"id": "2394951", "revid": "110157", "url": "https://it.wikipedia.org/wiki?curid=2394951", "title": "Quando o Carnaval Chegar", "text": "Quando o carnaval chegar \u00e8 un album composto per la gran parte dal musicista brasiliano Chico Buarque. Inciso nel 1972, \u00e8 la colonna sonora dell'omonimo film di Carlos Diegues."}
{"id": "2394953", "revid": "2091899", "url": "https://it.wikipedia.org/wiki?curid=2394953", "title": "Silva Carbonaria", "text": "La Silva Carbonaria, \"foresta del carbone\", era una fitta foresta primaria di faggi e querce che formavano un confine naturale durante la tarda et\u00e0 del ferro, poi nel periodo romano e nell'Alto Medioevo, attraverso ci\u00f2 che oggi \u00e8 il Belgio. La foresta naturalmente si diradava in aperte estensioni di terreno sabbioso a nord e formava una barriera impraticabile nei terreni pi\u00f9 duri nella parte meridionale. Ancora pi\u00f9 a sud, le pi\u00f9 alte sommit\u00e0 e le pi\u00f9 profonde vallate fluviali erano coperte dalla non meno impenetrabile antica \"Arduenna Silva\", le Ardenne profondamente intricate, che sono ancora oggi coltivate a foreste. La Silva Carbonaria era una vasta foresta che si estendeva dalla Senna e il Dyle a nord, fino alla Sambre a sud. Ad oriente la Silva Carbonaria si allungava fino al Reno, dove vicino a Colonia nel 388 d.C. il \"magistri militum praesentalis\" Nannienus e Quintinus contrattacc\u00f2 un'incursione dei Franchi attraverso il Reno nella Silva Carbonaria. Le sue lande desolate settentrionali giungevano fino all'allora paludoso sito nell'attuale zona di Bruxelles.\nQuando si stabilirono sulla riva sinistra del Reno nel quarto secolo, i Franchi Sali rapidamente occuparono gli aperti territori pianeggianti con le loro paludi costiere, e i gruppi tribali che i romani chiamavano Belgae si allontanarono verso il sud boscoso; l\u00e0 i Celti romanizzati \u2014 i \"Wala\" o \"stranieri\" ai germanici Franchi \u2014 continuarono a parlare un latino volgare: la loro denominazione \"Wala\" sopravvive nel termine \"Walloon\". Nel passato la divisione linguistica romanza-germanica che segn\u00f2 il Belgio fino ai nostri giorni \u00e8 stata forse collegata troppo facilmente a questi parametri geografici.\nUna grande strada romana formante un \"asse strategico\" collegava il Reno percorrendo Colonia e Maastricht, attraversando la Maas, testa di navigazione. Costeggiando i limiti settentrionali della Silva Carbonaria, passava attraverso Tongeren, Courtrai e Cambrai per giungere fino al mare a Boulogne. La strada maestra era la principale via est\u00a0\u2013 ovest, intercalata in un paesaggio dove le valli fluviali, tributarie della Mosa e la Schelda, si estendevano da sudovest a nordest. Era vitale nell'Alto Medioevo, definita come la \"chaus\u00e9e Brunehaut\", la \"Strada di Brunehaut\". Come opera pubblica, la sua dimensione divent\u00f2 inconcepibile nel Medioevo: il cronista Jean d'Outremeuse solennemente racconta nel 1398 che Brunehaut, moglie di Sigeberto I, fece costruire questa grande strada pavimentata nel 526, e che fu completata in una sola notte con l'aiuto del diavolo.\nLa Silva Carbonaria viene menzionata nella Legge salica dei Franchi, dove \u00e8 segnato \"il confine dei territori occupati dai Franchi\". Per un periodo del VI secolo, la Silva Carbonaria formava una barriera tra il Regno Franco Occidentale di Clodoveo e Regno Franco Orientale di Sigiberto lo Zoppo, centrata su Colonia, fino a che questi non venne tempo dopo sconfitto (507), e Clodoveo riusc\u00ec a riunire cos\u00ec i due regni, i quali mantennero comunque le loro identit\u00e0 separate durante tutto il governo dei Merovingi.\nLe estese regioni dei selvaggi terreni boscosi appartenevano ai monasteri. L'Abbazia benedettina di Lobbes si trova nella Silva Carbonaria e quella di Saint Foillan, nella Foresta di Soignes/Zoni\u00ebnwoud non lontana da Nivelles.\nIl carbone di legna \u2014 che diede origine al nome della foresta, dentro la quale una volta sembravano inesauribili i boschi che lentamente poi finirono per essere trasformati \u2014 fu richiesto per alimentare i numerosi forni fusori che forgiavano il ferro trovato abbondante negli affioramenti messi a nudo dall'erosione del fiume. Anche prima che i romani arrivassero, le armi di ferro forgiate nella Silva Carbonaria furono barattate dai Belgi ai loro cugini del sudest della Britannia. Nell'Alto Medioevo ulteriori terreni boschivi vennero cancellati. Oggi tutto ci\u00f2 che rimane della Silva Carbonaria \u00e8 la Foresta di Soignes/Zoni\u00ebnwoud, protetta perch\u00e9 \u00e8 stata sistemata in modo indipendente come una pregiata zona di caccia. All'inizio del XIX secolo l'area \"rimasta\" di questa primeva foresta, ancora coperta per circa 100 chiilometri quadrati, a causa del taglio e prelievo di legname da costruzione, \u00e8 diminuita fino alla sua attuale area protetta di 44,21\u00a0km\u00b2."}
{"id": "2394954", "revid": "73843", "url": "https://it.wikipedia.org/wiki?curid=2394954", "title": "Collezione Maramotti", "text": "La Collezione Maramotti \u00e8 una collezione di arte contemporanea privata che ha aperto al pubblico nel 2007, nella sede storica della societ\u00e0 Max Mara, a Reggio Emilia, dal desiderio del fondatore del brand, Achille Maramotti.\nConsta di una selezione di oltre duecento opere in esposizione permanente.\nIn due differenti occasioni ha sostenuto l'installazione di opere permanenti: Jason Dodge, \"a permanently open window\", nel 2013, creata in uno spazio industriale dismesso e nel 2019, una fontana su suolo pubblico, \"Mahallat el-Ghouta94, Block 8, District 4\", di Margherita Moscardini, in collaborazione con il Comune di Reggio Emilia. \nAll'interno della Collezione Maramotti sono presenti un Archivio e una Biblioteca d'Arte che comprendono oltre diecimila oggetti tra volumi (libri d'artista, monografie, saggi, cataloghi) e documenti afferenti a diversi nuclei: i fondi storici del collezionista, Achille Maramotti, e di Mario Diacono, letterato, gallerista e critico d\u2019arte, che con il collezionista ha intrattenuto una stretta relazione intellettuale per oltre trent\u2019anni. La costante ricerca e acquisizione di materiali relativi a gran parte degli artisti e dei movimenti artistici rappresentati in Collezione costituiscono un importante approfondimento storico-critico del suo patrimonio nonch\u00e9 una fondamentale risorsa per ricercatori e studiosi.\nLa Collezione \u00e8 partner del Premio biennale \"Max Mara Art Prize for Women in collaboration with Whitechapel Gallery\".\nLe vincitrici delle edizioni del premio sono state: Margaret Salmon, Hannah Rickards, Andrea B\u00fcttner, Laure Prouvost, Corin Sworn, Emma Hart, Helen Cammock ed Emma Talbot.\nA cadenza biennale, in occasione di \"Festival Aperto\" \"Reggio Emilia,\" ospita spettacoli di danza in collaborazione con \"I Teatri Fondazione di Reggio Emilia.\" Sempre nell'ambito della danza ha inoltre sostenuto progetti ideati dalla \"Fondazione Nazionale della Danza Aterballetto.\"\nCollezione Permanente.\nLa Collezione \u00e8 costituita da diverse centinaia di opere realizzate dal 1945 a oggi, che rappresentano alcune delle principali tendenze artistiche italiane e internazionali affermatesi nel secondo Novecento.\nLa sezione permanente comprende opere europee indicative delle tendenze espressioniste e astratte degli ultimi anni Quaranta e primi anni Cinquanta definite informali, e un gruppo di opere protoconcettuali italiane. Presenta poi un nucleo significativo di dipinti della cosiddetta Pop Art Romana, seguito da opere di Arte Povera. A queste succedono diverse opere del neo-espressionismo italiano (Transavanguardia) oltre ad esempi di neo-espressionismo tedesco e americano. Fa seguito un nucleo di lavori della New Geometry americana degli anni Ottanta-Novanta, ai quali succedono le pi\u00f9 recenti sperimentazioni inglesi e americane.\nNel 2019, parte della collezione permanente \u00e8 stata riallestita introducendo alcuni dei progetti temporanei inaugurati nel corso degli anni precedenti\nIl luogo.\nLa Collezione Maramotti \u00e8 situata presso l'originario stabilimento della casa di moda Max Mara.\nL'edificio, progettato dagli architetti Pastorini e Salvarani, risale al 1957 ed \u00e8 stato convertito - su progetto dall'architetto inglese Andrew Hapgwood - in spazio espositivo nel 2005 dopo il trasferimento dell'azienda in altra sede.\nAlcuni artisti presenti nella collezione.\nOphrah Shemesh, Vito Acconci, Franco Angeli, Giovanni Anselmo, Shusaku Arakawa, Francis Bacon, Barry X Ball, Georg Baselitz, Jean-Michel Basquiat, Huma Bhabha, Ross Bleckner, Alighiero Boetti, James Brown, Alberto Burri, Richmond Burton, Pier Paolo Calzolari, Giuseppe Capogrossi, Enrico Castellani, Bruno Ceccobelli, Sandro Chia, Francesco Clemente, Ettore Colla, Tony Cragg, Enzo Cucchi, Ferruccio De Filippi, Nicola De Maria, Mark Dion, Jean Fautrier, Tano Festa, Eric Fischl, Lucio Fontana, Ellen Gallagher, Peter Halley, Alex Katz, Anselm Kiefer, Jannis Kounellis, J\u00f6rg Immendorf, Sherrie Levine, Osvaldo Licini, Sergio Lombardo, Claudia Losi, Markus L\u00fcpertz, Margherita Manzelli, Martin Maloney, Mark Manders, Piero Manzoni, Carlo Maria Mariani, Arturo Martini, Eliseo Mattiacci, Fausto Melotti, Gerhard Merz, Mario Merz, Henry Moore, Malcolm Morley, Cady Noland, Gastone Novelli, Nunzio, Luigi Ontani, Mimmo Paladino, Giulio Paolini, Claudio Parmiggiani, Pino Pascali, A. R. Penck, Giuseppe Penone, Michelangelo Pistoletto, Piero Pizzi Cannella, Sigmar Polke, Gerhard Richter, Matthew Ritchie, Tom Sachs, David Salle, Salvo, Mario Schifano, Julian Schnabel, Sean Scully, James Siena, Kiki Smith, Erick Swenson, Philip Taaffe, Cesare Tacchi, Rosemarie Trockel, Cy Twombly, Giuseppe Uncini, Bill Viola, Joan Wallace, Dan Walsh, Terry Winters, Steve Wolfe, Christopher Wool, Gilberto Zorio, Enoc Perez, Gert &amp; Uwe Tobias, Jacob Kassay, Kri\u0161tof Kintera, Jules de Balincourt, Alessandro Pessoli, Evgeny Antufiev, Thomas Scheibitz, Chantal Joffe, Alessandra Ariatti."}
{"id": "2394957", "revid": "2033069", "url": "https://it.wikipedia.org/wiki?curid=2394957", "title": "Life on Mars", "text": ""}
{"id": "2394960", "revid": "262457", "url": "https://it.wikipedia.org/wiki?curid=2394960", "title": "L\u00fash\u0101n", "text": ""}
{"id": "2394963", "revid": "1573940", "url": "https://it.wikipedia.org/wiki?curid=2394963", "title": "Austroleptis", "text": "Austroleptis , \u00e8 un genere di Insetti dell'ordine dei Ditteri (Brachycera: Tabanomorpha). Tradizionalmente incluso nella famiglia dei Rhagionidae, attualmente la collocazione tassonomica di questo genere \u00e8 controversa fra il mantenimento nella suddetta famiglia o la separazione in un \"taxon\" autonomo, elevato al rango di famiglia con il nome Austroleptidae.\nDescrizione.\nGli \"Austroleptis\" sono insetti di piccole dimensioni, con corpo delicato e lungo 3,5-5 mm, pi\u00f9 scuro nei maschi. Hanno torace convesso, zampe relativamente brevi e ali ampie. Carattere di una certa importanza \u00e8 la struttura anulata del flagello nelle antenne, identificando questo genere come uno dei pi\u00f9 primitivi nell'ambito dei Rhagionidae \"sensu lato\".\nSistematica e diffusione.\nTradizionalmente il genere \"Austroleptis\" \u00e8 incluso nella famiglia dei Rhagionidae. Nel 1982, revision\u00f2 questa famiglia e articol\u00f2 la sua suddivisione interna definendo tre sottofamiglie, fra le quali quella degli Austroleptinae, comprendente il solo genere \"Austroleptis\". Nel 2001, proposte la separazione delle tre sottofamiglie definite da in tre famiglie distinte: Rhagionidae \"sensu stricto\", Spaniidae e Austroleptidae. La revisione di si basa su criteri fondamentalmente morfologici, tuttavia non trova pieno supporto dall'analisi cladistica nei lavori eseguiti da altri Autori negli anni immediatamente precedenti.\nLa conoscenza sulle relazioni filogenetiche interne alla famiglia dei Rhagionidae \"sensu lato\" non \u00e8 ancora in grado di avvalorare o smentire la revisione di , perci\u00f2 ancora oggi coesistono due differenti inquadramenti tassonomici: il primo include il genere \"Austroleptis\" in un'estensione della famiglia dei Rhagionidae, il secondo lo separa in una famiglia autonoma.\nAl suo interno, il genere \"Austroleptis\" comprende otto specie a distribuzione circumantartica, con otto specie presenti nella regione neotropicale e tre nella regione australasiana. Le specie neotropicali, tutte endemiche del Cile, sono le seguenti:\nLe specie australasiane sono invece localizzate nell'Australia sudorientale, con l'eccezione di \"A. multimaculata\", segnalata in Tasmania:\nNon si conoscono specie fossili appartenenti a questa famiglia; la distribuzione circumantartica, caratterizzata dalla presenza nel sudovest australiano e nel sud del Cile, accompagnata dall'assenza nella Nuova Zelanda, \u00e8 tipica di una disgiunzione avvenuta nell'ultima fase di smembramento del Gondwana e successiva al tardo Cretaceo, ovvero dopo la separazione della Zealandia dal blocco australiano. Questi elementi potrebbero far ritenere che l'origine della famiglia risalga al Cenozoico o, al massimo, alla fine del Cretaceo; d'altra parte \"Austroleptis\" sarebbe il clade pi\u00f9 primitivo correlato al resto dei Tabanomorpha e, quindi, dovrebbe avere un'origine pi\u00f9 antica tale da inserirlo fra i \"taxa\" gondwaniani a tutti gli effetti, con un'evoluzione iniziata presumibilmente fra il Giurassico e il Cretaceo."}
{"id": "2394964", "revid": "62221", "url": "https://it.wikipedia.org/wiki?curid=2394964", "title": "Austroleptidae", "text": ""}
{"id": "2394973", "revid": "1573940", "url": "https://it.wikipedia.org/wiki?curid=2394973", "title": "Palazzo Marc'Aurelio Rebuffo", "text": "Il palazzo Marc'Aurelio Rebuffo \u00e8 un edificio sito in piazza di Santa Sabina al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova.\nOggi \u00e8 sede del dipartimento di lingue straniere dell'universit\u00e0 degli studi di Genova.\nStoria e descrizione.\nIl palazzo sorge su un'area a ridosso delle mura cittadine del XII secolo e in parte le incorpora. Costruito per volere di Bartolomeo Rebuffo intorno al 1509, viene ampliato dal senatore della Repubblica di Genova Marc'Aurelio Rebuffo (1644) con l'annessione della torre nord dell'antica porta cittadina di Santa Fede (o dei Vacca).\nL'edificio viene incluso nel rollo del 1664 dopo che Francesco Rebuffo attuer\u00e0 una nuova espansione. Nel 1779 il marchese Stefano Serra occupa l'intero isolato, accorpando alcune unit\u00e0 immobiliari adiacenti. L'opera di ricostruzione, dovuta all'architetto Gio Battista Pellegrini, si rivela nella sua magnificenza sull'attuale via delle Fontane - con una lunga galleria coperta all'altezza del piano nobile - e sulla facciata principale (piazza Santa Sabina). Conserva affreschi di Carlo Giuseppe Ratti."}
{"id": "2394979", "revid": "1372005", "url": "https://it.wikipedia.org/wiki?curid=2394979", "title": "Sigiberto lo Zoppo", "text": "Fu presumibilmente ferito al ginocchio nella Battaglia di Tolbiac contro gli Alamanni.\nSecondo Gregorio di Tours, egli fu assassinato da suo figlio Cloderico sotto istigazione di Clodoveo I, dopo la sua vittoria sui Visigoti (507). Clodoveo allora accus\u00f2 Cloderico di assassinio e questi a sua volta venne ucciso. In questo modo Clodoveo diventa re del popolo di Sigoberto e Clodorico.\nGregorio afferma che Clodorico fosse assassinato nella stessa campagna in cui fu ucciso il re franco Cararico. Prima, Clodoveo uccise Ragnachar e i suoi fratelli.\nDopo tutti questi assassinii Gregorio ci dice che Clodoveo si lamentasse del fatto che egli non avesse lasciato pi\u00f9 nessuna famiglia, sottintendendo che fra le sue proprie disgrazie ci fossero i parenti stretti."}
{"id": "2394990", "revid": "1442080", "url": "https://it.wikipedia.org/wiki?curid=2394990", "title": "Pallavolo maschile ai XX Giochi centramericani e caraibici", "text": "Il XIX campionato di pallavolo maschile ai Giochi centramericani e caraibici si svolse dal 24 al 29 luglio 2006 a Cartagena de Indias, in Colombia, durante i XX Giochi centramericani e caraibici. Al torneo parteciparono 8 squadre nazionali nordamericane e sudamericane e la vittoria finale and\u00f2 per la terza volta a Porto Rico.\nPodio.\nCampione.\nPorto Rico(Terzo titolo)\nSecondo posto.\nCuba\nTerzo posto.\nVenezuela"}
{"id": "2395001", "revid": "1573940", "url": "https://it.wikipedia.org/wiki?curid=2395001", "title": "Palazzo Bartolomeo Invrea", "text": "Il palazzo Bartolomeo Invrea \u00e8 un edificio sito in via del Campo al civico 10 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nNon si conosce l'anno di fondazione ma nel primo rollo \u00e8 gi\u00e0 iscritto a nome di Silvestro I. qm. Bartolomeo (1576 secondo bussolo) sino a che non ricompare sotto Silvestro Invrea, eletto doge della Repubblica di Genova nel 1607 ma subito deceduto (1614 secondo bussolo); poi nel 1639 per l'acquisto di un'ultima particella a ponente che aderisce al palazzo Durazzo-Cattaneo Adorno; infine, sempre nello stesso secolo, appartiene a un Cybo principe di Massa.\nNel 1779 lo acquistano i Raggio che accorpano un intero isolato e lo trasformano tra i palazzi pi\u00f9 valutati del 1797, proprietario Anton Giulio Raggio Durante i lavori della \"carrettiera Carlo Alberto\" (l'odierna via Antonio Gramsci), iniziati nel 1835, viene in parte affiancato dai nuovi corpi di botteghe e mezzani ma anche sopraelevato e accorpato all'unit\u00e0 di testa in cui convergeva il porticato di Sottoripa la Scura.\nLe numerose trasformazioni non ne hanno mutilato l'impianto cinquecentesco, molto simile alle idee realizzate in Strada Nuova dai Ponzello, che qui appare ancora in tutta l'efficacia originaria nonostante la tamponatura del loggiato; anzi ne hanno accresciuto l'immagine come avverr\u00e0 con la decorazione esterna.\nDopo aver ospitato l'\"hotel Quattro Nazioni\", nel 1871 \u00e8 venduto ai fratelli Chiappe che gli restituiscono la destinazione residenziale e lo cedono alla famiglia Cellario-Serventi."}
{"id": "2395012", "revid": "1573940", "url": "https://it.wikipedia.org/wiki?curid=2395012", "title": "Palazzo Durazzo-Cattaneo Adorno", "text": "Il palazzo Durazzo-Cattaneo Adorno \u00e8 un edificio sito in via del Campo al civico 12 nel centro storico di Genova. L'edificio fu inserito nella lista dei palazzi iscritti ai Rolli di Genova. \u00c8 detto anche Palazzo di Stefano Durazzo, dal committente che nel Settecento ne finanzi\u00f2 la decorazione.\nStoria e descrizione.\nEdificato su un lotto dell'\"albergo\" nobiliare dei Savignoni, nel 1664 \u00e8 propriet\u00e0 di Cesare Durazzo, eletto doge della Repubblica di Genova nell'anno successivo.\n\u00c8 oggetto di ristrutturazione nel XVIII secolo su disegno di Giovanni Battista Storace che progetta in questa occasione il prospetto rococ\u00f2 verso mare con balconata marmorea al secondo piano nobile. Negli anni trenta del Settecento, su commissione di Stefano Durazzo, viene eseguita dal pittore pi\u00f9 in vista della Genova dell'epoca, Domenico Parodi, la decorazione della \"sala dei fiumi\", con le allegorie di Magra, Vara, Bisagno e Polcevera in forma di fontane, e della \"sala di Nettuno\", ove lo spettatore si trova a guardare le divinit\u00e0 marine sulla volta come dal fondo del mare. Nel 1797 il palazzo, di quattro piani con il piano terra a destinazione commerciale, appartiene a Pietro Durazzo e nel 1808 a Stefano Durazzo.\nIl taglio di via Carlo Alberto (l'odierna via Antonio Gramsci) nel 1835 determina l'unione dell'edificio con quello di testata inglobando via Sottoripa la Scura che li separava. In tale occasione viene spostato il vano scala e alterata la distribuzione interna. Nel 1871 \u00e8 propriet\u00e0 del marchese Lazzaro Negrotto, che se ne riserva due piani e, alla sua morte, passa alla moglie Teresa Pallavicini.\nLa facciata su via del campo presenta una marcata scansione orizzontale, finestre con timpani alterni a triangolo e semicerchio, cornicione a mensoloni e portale in marmo con specchiature nello spessore dello stipite. I prospetti esterni dell'edificio sono stati oggetto, negli anni 2000-2001, di un accurato restauro conservativo."}
{"id": "2395018", "revid": "767487", "url": "https://it.wikipedia.org/wiki?curid=2395018", "title": "Gli spettri dei Balcani", "text": "Gli spettri dei Balcani \u00e8 un reportage storico dello scrittore e giornalista statunitense Robert D. Kaplan. Pubblicato per la prima volta negli Stati Uniti nel febbraio 1993, \u00e8 apparso in Italia nel 2000 edito da Rizzoli. Terzo libro dell'autore.\nTrama.\nNegli anni Ottanta, prima della caduta del comunismo, l'autore, che allora viveva in Grecia, intraprese un lungo viaggio nei Balcani, tra Jugoslavia, Romania, Bulgaria e Grecia. Da \"questo viaggio attraverso la storia\" scatur\u00ec il libro che nel 1990 prevedeva la spartizione etnica della Iugoslavia e il ruolo di polveriera d'Europa che la regione avrebbe assunto alla fine del secolo."}
{"id": "2395019", "revid": "287204", "url": "https://it.wikipedia.org/wiki?curid=2395019", "title": "Fahrenheit (album)", "text": ""}
{"id": "2395021", "revid": "1516566", "url": "https://it.wikipedia.org/wiki?curid=2395021", "title": "USS Indianapolis", "text": ""}
{"id": "2395029", "revid": "287204", "url": "https://it.wikipedia.org/wiki?curid=2395029", "title": "Michelle Bonev", "text": "Biografia.\nNata in Bulgaria, si trasferisce in Italia nel 1990 dove, dopo essersi sposata e separata nel giro di un anno inizia lavorare in un night club. Successivamente diventa socia di un'agenzia di modelle russe di Milano con il compagno Giuseppe Maria Corasaniti.\nLasciata l'agenzia nel 1997, vive per alcuni anni negli Stati Uniti d'America, tra New York, Miami e Los Angeles, dove studia recitazione mentre lavora come consulente d'immagine nel mondo dello spettacolo.\nTornata in Italia nel 2002, si trasferisce definitivamente a Roma e inizia a lavorare come attrice e sceneggiatrice prima in televisione e poi nel cinema.\nNel 2003 fa il suo esordio televisivo in Rai come conduttrice del \"DopoFestival\" al fianco di Pippo Baudo fortemente voluta dall'allora direttore generale della Rai Agostino Sacc\u00e0 a cui l'aveva presentata Ariedo Braida noto dirigente del . L'esiguit\u00e0 del curriculum professionale e il fatto che il personaggio fosse all'epoca completamente sconosciuto a livello nazionale e internazionale scatenarono ampie polemiche e aspre critiche sulla stampa, da cui la Bonev cerc\u00f2 di difendersi pubblicamente.\nNello stesso anno viene pubblicato da Mondadori il suo romanzo autobiografico \"Alberi senza radici.\"\nIncaricato di recensire il libro da Carlo Rossella (allora direttore di Panorama), Giampiero Mughini afferm\u00f2 che Rossella modific\u00f2 il suo pezzo per renderlo pi\u00f9 benevolo verso la Bonev e che comunic\u00f2 le modifiche al giornalista solo a pubblicazione avvenuta.\nNel 2004 la Bonev fa la sua prima apparizione cinematografica nel cast del film \"La passione di Cristo\", diretto da Mel Gibson.\nLe sue fiction Rai e i successi negli ascolti.\nSempre nel 2004 debutta come attrice sul piccolo schermo nella miniserie TV \"Mai storie d'amore in cucina\", regia di Giorgio Capitani e Fabio Jephcott, con Gigi Proietti, Stefania Sandrelli e Bianca Guaccero.\nNel 2005 ha il ruolo da coprotagonista della miniserie TV \"La bambina dalle mani sporche\" con Sebastiano Somma, Remo Girone, Ornella Muti, Giuliano Gemma, Remo Remotti e Philippe Leroy, diretta da Renzo Martinelli.\nNel 2006 \u00e8 protagonista femminile della miniserie TV \"L'uomo che sognava con le aquile\" insieme a Terence Hill.\nNel 2007 \u00e8 ancora protagonista femminile della miniserie TV \"Operazione pilota\" con Massimo Ranieri.\nNel 2008 \u00e8 protagonista assoluta nella miniserie TV \"Artemisia Sanchez\", diretta da Ambrogio Lo Giudice.\nLa lettera a Sacc\u00e0.\nNel 2007 alcuni giornali pubblicano i testi e le registrazioni di alcune intercettazioni telefoniche che riguardano Agostino Sacc\u00e0, che nel frattempo \u00e8 diventato presidente di Rai Fiction. In queste intercettazioni si parla anche di alcune attrici, che risulteranno poi raccomandate da Berlusconi, e che porteranno Sacc\u00e0 alla sospensione dall'incarico e al suo trasferimento al settore commerciale della RAI. In uno di questi nastri viene citata anche Michelle Bonev: nell'intercettazione fra Giuliano Urbani e Agostino Sacc\u00e0 i due parlano della pretesa, a loro dire della Bonev, di produrre un format da lei ideato, e citano una lettera \u2013 che Sacc\u00e0 definisce \u201cricattatoria\u201d, opera di una \u201cpersona squallida\u201d \u2013 con cui la Bonev faceva presente le sue lamentele alla RAI.\nIl suo film \"Goodbye Mama\" e il premio a Venezia.\nNel 2008 scrive il soggetto e la sceneggiatura del film autobiografico \"Goodbye Mama\", tratto dal suo libro \"Alberi senza radici\".\nNel 2010, con la sua societ\u00e0 Romantica Entertainment, ne ultima la produzione, del quale \u00e8 stata inoltre regista, attrice, sceneggiatrice e produttrice.\nIl film alla 67\u00aa edizione della Mostra del Cinema di Venezia e della Biennale di Venezia, riceve il premio speciale \"Action for Women\", un nuovo riconoscimento conferito dal Ministro della Cultura Sandro Bondi, il Ministro per le Pari Opportunit\u00e0 Mara Carfagna e dall'onorevole, responsabile del premio, Deborah Bergamini.\nDurante la premiazione, Giancarlo Galan port\u00f2 i saluti personali dell'allora Presidente del Consiglio Silvio Berlusconi all'attrice, scatenando le polemiche dei giornali su una presunta relazione fra i due, smentita poi dalla stessa Bonev. L'istituzione repentina di questo premio, in realt\u00e0 gi\u00e0 esistente ma per i cortometraggi a sfondo sociale in partnership con YouTube e per la prima volta assegnato ad un lungometraggio cinematografico, \u00e8 stata al centro di una polemica giornalistica e politica, sia sulla stampa italiana che su quella bulgara, per una presunta controversia fra il Governo italiano ed il Governo bulgaro su presunte spese sostenute, per conto dell'attrice, utilizzando capitali pubblici.\nIl Governo bulgaro ha per\u00f2 respinto ogni addebito su pressioni fatte o spese sostenute per conto dell'attrice, definendole come illazioni. Anche il Governo Italiano, in una comunicato stampa del Ministero dei beni e delle attivit\u00e0 culturali e del turismo, ha specificato che nessun costo, diretto o indiretto, \u00e8 stato sostenuto dal Ministero per l'organizzazione di questo premio speciale, e che il film ha ricevuto dal medesimo solo il patrocinio, come avviene per molte altre analoghe iniziative di promozione cinematografica. La stessa Bonev ha poi documentato online come tutte le spese per la delegazione governativa bulgara, invitata alla sua premiazione da quella italiana, siano state sostenute personalmente ed interamente da lei, e direttamente attraverso la sua societ\u00e0 di produzione\nLa Rai ha acquisito i diritti del film per 1 milione di euro.\nUscito l'11 aprile 2011 in 85 copie, il film di e con Michelle Bonev incass\u00f2 in tutto 210.000 euro.\nAltre fonti invece indicano in solo euro l'incasso della pellicola.\nDopo la visione del film autobiografico, Nade\u017eda Janeva, madre di Michelle Bonev, ha dichiarato alla agenzia stampa di Sofia Novinite di essere furiosa per il comportamento e lo stile di vita della figlia ed ha anche negato di aver mai tenuto i comportamenti che le vengono attribuiti nel lungometraggio e si \u00e8 detta dispiaciuta per il fatto che Dragomira/Michelle potrebbe essere vittima di problemi di salute mentale. \"Goodbye, daughter\" sono state le parole con cui ha concluso l'intervista.\nLa sua fiction Mediaset \"Donne in gioco\" e le critiche.\nLa Bonev \u00e8 poi attrice, sceneggiatrice e regista della fiction \"Donne in gioco\", con Lando Buzzanca, Fabio Fulco, Marco Falaguasta e Martina Colombari trasmessa da Canale 5 nel marzo 2013, prima miniserie TV prodotta in Italia sul tema della ludopatia. La fiction \u00e8 stata oggetto di dure critiche da parte di Aldo Grasso, critico televisivo del \"Corriere della Sera\", e secondo alcuni con ascolti relativamente bassi per lo standard delle reti Mediaset. La fiction registr\u00f2 comunque 2 milioni e mezzo di telespettatori, chiudendo poco al di sotto del 10% di share.\nSempre nel 2013, a seguito di tali critiche, Michelle Bonev \u00e8 arrivata seconda ai TeleRatti 2013 (dopo Manuela Arcuri), presentandosi alla premiazione per il ritiro del premio.\nLa sua denuncia dei rapporti con Silvio Berlusconi e Francesca Pascale.\nIl 10 ottobre 2013, con un primo post sul tema pubblicato sul suo blog, e successivamente in un'intervista concessa al programma \"Servizio pubblico\", trasmessa in streaming online e andata in onda sul canale televisivo LA7 nella puntata del 17 ottobre 2013, denunciando i compromessi e la corruzione dell'attuale sistema politico-economico e dei suoi evidenti impatti ed intrecci anche col mondo dello spettacolo, Michelle Bonev ha dichiarato come i suoi ultimi lavori televisivi e cinematografici (la fiction \"Donne in gioco\" e il film \"Goodbye Mama\") sarebbero stati ottenuti attraverso i rapporti sessuali intercorsi tra lei, Silvio Berlusconi e l'allora compagna dell'ex premier Francesca Pascale.\nSia nella sua intervista televisiva che in altri suoi successivi post (ripresi e rilanciati da siti, blog e testate giornalistiche online di tutto il mondo, nonch\u00e9 dai media tradizionali sia nazionali che internazionali), la Bonev dichiara che la Pascale \u00e8 lesbica e che la relazione fra la Pascale e Berlusconi \u00e8 in realt\u00e0 una messinscena, basata sul reciproco ricatto, e organizzata nel tentativo di dare un'immagine familiare invereconda con il solo fine di risollevare politicamente il leader di Forza Italia dopo i vari scandali sessuali che hanno coinvolto l'ex Presidente del Consiglio, in particolare dopo il bunga bunga, che per la Bonev proseguirebbe nei fatti tutt'oggi.\nLa Bonev \u00e8 stata citata per danni dalla Pascale per 10 milioni di euro ed \u00e8 stata rinviata a giudizio dal Gup di Roma Maurizio Caivano e processata il 4 maggio 2016 per stalking verso Francesca Pascale, allora compagna di Silvio Berlusconi.. Successivamente la querela \u00e8 stata ritirata dalla Pascale a fronte di un risarcimento transattivo di 50.000 euro riconosciuto dalla Bonev alla Pascale."}
{"id": "2395036", "revid": "367445", "url": "https://it.wikipedia.org/wiki?curid=2395036", "title": "Battaglia dell'Olivento", "text": ""}
{"id": "2395037", "revid": "1776051", "url": "https://it.wikipedia.org/wiki?curid=2395037", "title": "Aldizio", "text": "Fu vescovo di Savona e successore del Beato Ottaviano. Resse la diocesi per molti anni essendo ancora certamente presente nel 1142. Si ha testimonianza infatti di un suo intervento in quell'anno, assieme al vescovo di Asti, per dirimere le controversie scaturite tra i sette figli eredi dei possedimenti di Bonifacio del Vasto."}
{"id": "2395038", "revid": "339392", "url": "https://it.wikipedia.org/wiki?curid=2395038", "title": "Formula 2 giapponese Anno 1980", "text": ""}
{"id": "2395039", "revid": "339392", "url": "https://it.wikipedia.org/wiki?curid=2395039", "title": "Formula 2 giapponese Anno 1981", "text": ""}
{"id": "2395040", "revid": "339392", "url": "https://it.wikipedia.org/wiki?curid=2395040", "title": "Formula 2 giapponese Anno 1982", "text": ""}
{"id": "2395041", "revid": "339392", "url": "https://it.wikipedia.org/wiki?curid=2395041", "title": "Formula 2 giapponese Anno 1983", "text": ""}
{"id": "2395043", "revid": "339392", "url": "https://it.wikipedia.org/wiki?curid=2395043", "title": "Formula 2 giapponese Anno 1984", "text": ""}
{"id": "2395046", "revid": "133248", "url": "https://it.wikipedia.org/wiki?curid=2395046", "title": "Fingal's cave", "text": ""}
{"id": "2395051", "revid": "834", "url": "https://it.wikipedia.org/wiki?curid=2395051", "title": "Fingal's Cave", "text": ""}
{"id": "2395052", "revid": "287204", "url": "https://it.wikipedia.org/wiki?curid=2395052", "title": "Ponta Grossa", "text": "Ponta Grossa \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Ponta Grossa.\n\u00c8 il secondo polo industriale del Paran\u00e1, superato solo da Curitiba, capitale dello Stato e citt\u00e0 pi\u00f9 grande. Ponta Grossa \u00e8 conosciuta anche come \"Princesa dos Campos\".\nStoria.\nPonta Grossa venne fondata nel 1822 con la denominazione di \"Freguesia Estrela\". Nel 1855 venne elevata allo status di comune, separando il suo territorio da quello del comune di Castro, prendendo il nome di Ponta Grossa. La sua elevazione allo status di citt\u00e0 avvenne il 24 marzo 1862.\nGeografia\nGeografia fisica.\nIdrografia.\nLa citt\u00e0 di Ponta Grossa \u00e8 quasi completamente inserita nel bacino idrografico del fiume Tibagi che nasce nel suo territorio, e scorre verso nord dopo aver attraversato diversi comuni, prima di gettarsi nel fiume Paranapanema al confine con lo Stato di San Paolo. In questo bacino idrografico, nei pressi della citt\u00e0, sono presenti anche i fiumi Rio Verde, Rio S\u00e3o Jorge, Rio Botuquara e Rio Pitangui."}
{"id": "2395056", "revid": "599013", "url": "https://it.wikipedia.org/wiki?curid=2395056", "title": "Ivica Jurkovi\u0107", "text": ""}
{"id": "2395057", "revid": "287204", "url": "https://it.wikipedia.org/wiki?curid=2395057", "title": "Ivica Jurkovic", "text": ""}
{"id": "2395058", "revid": "729019", "url": "https://it.wikipedia.org/wiki?curid=2395058", "title": "Orifizio esterno dell'utero", "text": "Nell'anatomia femminile, l'orifizio esterno dell'utero \u00e8 la porzione inferiore del mezzo di comunicazione tra il corpo dell'utero e la vagina, continuata superiormente con il canale della cervice e l'orifizio interno dell'utero.\nAnatomia.\nSi tratta della piccola parte dell'utero che si apre verso la vagina; mentre in et\u00e0 infantile l'orifizio appare circolare, nella donna pluripara \u00e8 una fessura con due piccoli bordi"}
{"id": "2395059", "revid": "339392", "url": "https://it.wikipedia.org/wiki?curid=2395059", "title": "Formula 3000 giapponese Anno 1987", "text": ""}
{"id": "2395060", "revid": "339392", "url": "https://it.wikipedia.org/wiki?curid=2395060", "title": "Formula 3000 giapponese Anno 1988", "text": ""}
{"id": "2395066", "revid": "339392", "url": "https://it.wikipedia.org/wiki?curid=2395066", "title": "Formula 3000 giapponese Anno 1989", "text": ""}
{"id": "2395068", "revid": "339392", "url": "https://it.wikipedia.org/wiki?curid=2395068", "title": "Formula 3000 giapponese Anno 1990", "text": ""}
{"id": "2395071", "revid": "599013", "url": "https://it.wikipedia.org/wiki?curid=2395071", "title": "Marijan Kraljevi\u010d", "text": ""}
{"id": "2395074", "revid": "300067", "url": "https://it.wikipedia.org/wiki?curid=2395074", "title": "Marijan Kraljevic", "text": ""}
{"id": "2395077", "revid": "1573940", "url": "https://it.wikipedia.org/wiki?curid=2395077", "title": "Palazzo Antonio Doria Invrea", "text": "Il palazzo Antonio Doria Invrea \u00e8 un edificio sito in via del Campo al civico 9 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo \u00e8 fondato su preesistenze nel 1547, da Antonio Doria Invrea, ambasciatore presso il re Enrico II di Francia e il papa Gregorio XIII, membro di una famiglia che ha costruito la propria fortuna sull'industria serica. Fino al XVIII secolo sar\u00e0 effettivamente residenza di diversi Invrea (fra cui Tomaso, importante assicuratore navale, e Luca Maria Invrea, doge della Repubblica di Genova nel 1681-1683) che ne cureranno successivi ampliamenti tramite acquisizione di lotti contigui con parallelo sviluppo della quadratura ad affresco di facciata.\nL'ultimo proprietario Invrea, Gio. Antonio, intimo amico del pittore Giulio Benso, vi raduna un'importante quadreria oggi dispersa. Dopo questi il palazzo, a seguito di una causa civile, passa a Luca Filippo Adorno, che qui trasferisce la propria residenza, abbandonando quella di via Lomellini e attuando un ampio programma di ristrutturazione interna.\nDopo la fine del XVIII secolo, con il passaggio di propriet\u00e0 a Carlo Spinola e a Benedetto Migliorati, decadr\u00e0 a casa d'affitto. Degli antichi splendori conserva all'interno alcune tracce di affreschi cinquecenteschi raffiguranti un soldato con elmo e lancia e un viso femminile."}
{"id": "2395082", "revid": "1776051", "url": "https://it.wikipedia.org/wiki?curid=2395082", "title": "Vidone Lomello", "text": "Il nome \u00e8 riportato nel Concilio Lateranense III del 1179 indetto da papa Alessandro III. Pare abbia vissuto sino all'anno 1183, ma la notizia non \u00e8 sicura. Alla sua morte gli fu attribuito il titolo di \"beato\" dalla popolazione poich\u00e9 tale fu considerato dai suoi contemporanei. Tale appellativo non venne mai ufficializzato dalla Chiesa cattolica."}
{"id": "2395083", "revid": "125471183", "url": "https://it.wikipedia.org/wiki?curid=2395083", "title": "Elezione papale del 1061", "text": "L'elezione papale del 1061 si svolse il 30 settembre 1061 nella basilica di San Pietro in Vincoli, a Roma, a seguito della morte di Papa Niccol\u00f2 II.\nSecondo quanto prescritto dalla bolla pontificia \"In nomine Domini\", per la prima volta solo i cardinali vescovi potevano eleggere il nuovo pontefice, mentre il resto del clero e il laicato potevano solo esprimere un consenso per acclamazione. L'assemblea si concluse con l'elezione del vescovo di Lucca Anselmo da Baggio, il quale assunse il nome pontificale di Alessandro e venne incoronato la notte del 1\u00ba ottobre successivo nella basilica di San Pietro in Vincoli.\nAnselmo ebbe il supporto del cardinale suo amico Hildebrand, che era stato uno dei promotori della bolla \"In nomine Domini\", del futuro papa Gregorio VII, di Goffredo il Barbuto e di Roberto il Guiscardo. Anche se Anselmo era ben noto e rispettato all'interno della corte tedesca, non ottenne l'approvazione anche dell'imperatore del Sacro Romano Impero.\nDelusi dall'elezione, un gruppo di nobili italiani e vescovi lombardi, guidati da Guibert, cancelliere reale d'Italia mandato da Agnese del Poitou imperatrice-reggente di Enrico IV di Franconia, proposero come successore di Niccol\u00f2 II il vescovo Pietro Cadalo di Parma, che divenne antipapa con il nome di Onorio II a s\u00e9guito di un sinodo convocato a Basilea il 28 ottobre 1061, al quale non partecip\u00f2 nessun cardinale. L'antipapa Onorio II marci\u00f2 su Roma, sconfiggendo papa Alessandro II e prendendo il controllo della basilica di San Pietro il 14 aprile 1062. L'intervento di Goffredo III convinse per\u00f2 Onorio II e Alessandro II a ritirarsi rispettivamente a Parma e a Lucca, aspettando la fine della mediazione fra Goffredo III e la corte imperiale.\nTuttavia Annone II, arcivescovo di Colonia, aveva condotto un colpo di stato contro l'imperatrice-reggente, e, come nuovo reggente, riun\u00ec un concilio ad Augusta (ottobre 1062) e invi\u00f2 Burcardo II, vescovo di Halberstadt, a Roma per cancellare l'accusa di simonia ad Alessandro II e riconoscerlo legittimo pontefice.\nAlessandro II scomunic\u00f2 Onorio II nel 1063, dopo che l'antipapa con un contro-sinodo si stabil\u00ec a Castel Sant'Angelo per poter continuare la guerra col papa, durata proprio fino al 1063, quando poi fugg\u00ec a Parma. Il sinodo di Mantova del 31 maggio 1064 anatemizz\u00f2 Cadalo e dichiar\u00f2 Alessandro II il legittimo pontefice.\nCardinali vescovi.\nNell'XI secolo i cardinali elettori erano sette, cio\u00e8 i titolari delle sedi di Ostia, Porto, Santa Rufina (Selva Candida), Albano, Palestrina, \"Tusculum\" (Labico) e Velletri , ma dal 1058 era vescovo a Velletri l'antipapa Benedetto X, che pertanto fu escluso dal gruppo dei cardinali. Il suo posto fu preso dal vescovo di Sabina. Ma questo avvenne nel 1063, cio\u00e8 due anni dopo l'elezione. Cos\u00ec, nel 1061 vi erano sei cardinali vescovi :"}
{"id": "2395085", "revid": "1543377", "url": "https://it.wikipedia.org/wiki?curid=2395085", "title": "Formula Nippon 2008", "text": "La stagione 2008 della Formula Nippon \u00e8 stata la 13\u00aa stagione della categoria. Il campionato \u00e8 stato disputato su 8 gare. Tutti i team utilizzano vetture Lola, specificatamente il modello FN06 e possono scegliere come motore il Mugen Honda \" HF386E\" o Toyota \"RV8J\".\nIl campione uscente Tsugio Matsuda si \u00e8 confermato tale con una gara d'anticipo. Assieme al compagno di scuderia Kohei Hirate, Matsuda ha anche vinto per il Team Impul il campionato riservato alle scuderie.\nRisultati e classifiche.\nClassifica piloti.\nI punti sono assegnati secondo lo schema seguente:"}
{"id": "2395088", "revid": "1318658", "url": "https://it.wikipedia.org/wiki?curid=2395088", "title": "Palazzo Lomellini-Dodero", "text": "Palazzo Lomellini-Dodero \u00e8 un edificio sito in via Lomellini al civico 15 nel centro storico di Genova, l'intera via \u00e8 Patrimonio UNESCO.\n\u00c8 delimitato a destra da Salita dell'Oro, percorrendo la quale si sbocca in Via Cairoli, e a sinistra da Vico alla casa di Mazzini, una strettoia chiusa nelle due direzioni da cancelli, che lo separa dalla casa natale di Giuseppe Mazzini, che vi nacque nel 1805, la quale ospita il Museo del Risorgimento e Istituto Mazziniano.\nL'edificio fa parte dei Palazzi dei Rolli, nello specifico \u00e8 segnalato al bussolotto n. 2 del 1664.\nStoria e descrizione.\nNon si hanno notizie su chi fece erigere il palazzo e non se ne conosce l'anno esatto di fondazione. Nel 1647 si ha notizia della richiesta di poter raddrizzare la facciata del palazzo gi\u00e0 di propriet\u00e0 di Giovanni Battista Lomellini, doge della Repubblica di Genova nel 1646-1648. La propriet\u00e0 passa alla famiglia Di Negro alla fine del XVIII secolo.\nGli ultimi piani, danneggiati dai bombardamenti della seconda guerra mondiale, sono stati quasi totalmente ricostruiti negli anni 50. Lo scalone originale a volte su colonne marmoree fino al quarto piano \u00e8, invece, in perfette condizioni.\nLa facciata conservava evidenti tracce della decorazione dipinta con timpani semicircolari e con volute, anche se \u00e8 stata in parte alterata nel XIX secolo dall'esigenza di uniformare la dimensione delle finestre.\nL'atrio \u00e8 stato modificato nei secoli, attualmente ingloba quattro colonne in marmo su piedistalli decorati a riquadri. Altre 4 colonne sono inglobate nel cavedio, risultato della chiusura nel XIX secolo dell'originale patio rinascimentale con vetrate. La seicentesca vasca marmorea, attualmente collocata nell'atrio, era parte del patio.\nUn ulteriore restauro iniziato nel 2012, da parte della propriet\u00e0 storica, ha restituito l'antico splendore all'immobile, dopo il restauro, terminato nel 2014, \u00e8 stato venduto a vari privati."}
{"id": "2395091", "revid": "1543377", "url": "https://it.wikipedia.org/wiki?curid=2395091", "title": "Groote Schuur", "text": "La Groote Schuur \u00e8 una tenuta situata alle pendici del Picco del Diavolo nel quartiere di Rondebosch, nella parte meridionale di Citt\u00e0 del Capo in Sudafrica. La costruzione che vi si trova all'interno, realizzata in stile coloniale olandese, \u00e8 stata per molti anni la residenza del primo ministro del Sudafrica e degli ultimi due presidenti bianchi durante il periodo della apartheid.\nStoria.\nIl nome Groote Schuur in lingua olandese significa \"grande fienile\", ed in effetti questo era nel 1657, quando la Compagnia olandese delle Indie orientali lo fece costruire. Nel 1866 un incendio distrusse quasi totalmente l'edificio originale e il tradizionale tetto di paglia fu sostituito da uno pi\u00f9 robusto di ardesia gallese. Dopo aver subito numerose modifiche e passaggi di propriet\u00e0, la tenuta fu affittata nel 1891 da Cecil Rhodes che poi l'acquist\u00f2 nel 1893 affidandone all'architetto Herbert Baker la ristrutturazione. Baker sostitu\u00ec la parte anteriore della casa, aggiunse una veranda lungo la parte posteriore e realizz\u00f2 una nuova ala su due piani con un bay-window che guardava verso il Picco del Diavolo.\nBaker ebbe inoltre un ruolo significativo nell'arredamento della casa. Infatti, Rhodes, dopo aver inizialmente arredato la casa in stile moderno con mobili venuti da Londra, sotto l'influenza di Baker inizi\u00f2 un passaggio dal moderno al pi\u00f9 tradizionale stile coloniale del Capo. Questo segner\u00e0 l'inizio della collezione di arredamento coloniale di Rhodes. Intorno alla casa, su richiesta di Rhodes, furono disseminate piante ornamentali in grande quantit\u00e0: rose, ortensie, canne, buganvillee e fuchsia. Poco lontano dalla casa, verso ovest, sulle pendici del Picco del Diavolo, fu realizzato nel 1897 un piccolo zoo con leoni, antilopi, zebre, eland, gnu e struzzi. Nel 1930 questa struttura venne demolita e sostituita da una nuova recinzione per i leoni che era conosciuta come \"Groote Schuur zoo\". Lo zoo \u00e8 stato definitivamente abbandonato nel 1975.\nNel 1902, alla sua morte, Cecil Rhodes lasci\u00f2 in eredit\u00e0 la tenuta di Groote Schuur con le residenze ivi presenti, ed altri terreni contigui che lui aveva acquistato, allo stato del Sudafrica. Di questi terreni, una parte fu destinata nel 1928 ad ospitare il campus principale dell'Universit\u00e0 di Citt\u00e0 del Capo, una parte fu riservata al Giardino botanico nazionale di Kirstenbosch. Della parte risidua alcune aree sono state successivamente edificate, mentre il resto fa parte del Parco nazionale di Table Mountain.\nDal 1910 al 1984 fu la residenza ufficiale del Primo ministro del Sudafrica e ha continuato come residenza presidenziale dei primi due presidenti del Sudafrica Pieter Willem Botha e Frederik de Klerk. Nel 1994, durante la presidenza di Nelson Mandela, la residenza presidenziale viene spostata nell'edificio detto Westbrooke (sempre all'interno della tenuta di Groote Schuur), che nel 1995 viene rinominato Genadendal (dal nome della pi\u00f9 antica missione cristiana in Sudafrica). L'edificio di Groote Schuur \u00e8 diventato un museo aperto al pubblico solo su appuntamento.\nGroote Schuur Minute.\nL'edificio \u00e8 noto anche per essere stato il luogo in cui il 4 maggio 1990 venne firmato lo storico documento, noto come \"Groote Schuur Minute\" tra Nelson Mandela del Congresso Nazionale Africano (ANC) e Frederik de Klerk, l'allora Presidente del Sud Africa, nonch\u00e9 capo del National Party.\nIl documento segna di fatto l'inizio concreto dei negoziati che porteranno alla fine della apartheid in Sudafrica. Il documento sancisce un impegno tra le due parti per la risoluzione del clima di violenza e di intimidazione esistente, nonch\u00e9 la rimozione degli ostacoli pratici alla negoziazione compresa l'immunit\u00e0 per il ritorno in patria degli esuli dell'ANC e la liberazione dei prigionieri politici..\nMemoriale di Rhodes.\nIl memoriale di Rhodes si trova sul versante di nord-est del Picco del Diavolo, a poche centinaia di metri dall'Upper Campus dell'Univestit\u00e0 di Citt\u00e0 del Capo, facilmente raggiungibile da un sentiero. Il monumento fu progettato dell'architetto Herbert Baker e realizzato fra il 1906 ed il 1912."}
{"id": "2395095", "revid": "729019", "url": "https://it.wikipedia.org/wiki?curid=2395095", "title": "Orifizio interno dell'utero", "text": "Nell'anatomia femminile l' orifizio interno dell'utero \u00e8 la parte che si ritrova fra l'istmo e il canale della cervice, si ritrova all'interno della cavit\u00e0 uterina.\nAnatomia.\nIl corpo dell'utero ricorda la figura di un triangolo, e il suo apice \u00e8 costituito dal canale interno."}
{"id": "2395097", "revid": "254401", "url": "https://it.wikipedia.org/wiki?curid=2395097", "title": "Palazzo Spinola di San Luca-Gentile", "text": "Il palazzo Spinola di San Luca-Gentile \u00e8 un edificio sito in via San Luca al civico 4 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nAppartenente gi\u00e0 dal XII secolo al prestigioso casato degli Spinola, l'edificio, sorto lungo l'antico \"carrubeus maior\" (attuale via San Luca), manifesta con la lunga durata di questa propriet\u00e0 l'interesse della nobilt\u00e0 feudale genovese per una diretta attivit\u00e0 mercantile.\nTipico esempio di espansione ramificata, questo organismo architettonico si struttura attraverso un complesso schema aggregativo - oggi del tutto stravolto - che si compone di unit\u00e0 edilizie rilevanti, tra le quali si ritroverebbero con una qualche difficolt\u00e0 il celebre palazzo di Gioffredo Spinola (rolli 1588 e 1599, attuale vico del Serriglio, 1) e l'antica chiesa di San Raffaele.\nAbitato dalla famiglia di Giacomo Gentile (rollo 1614), a titolo forse di semplice affittuaria, l'edificio si espande ulteriormente nel 1686, dotandosi di una struttura sovrapassante che gli consente di raggiungere la Ripa e di ottenere l'affaccio sul mare.\nVenduto da Gerolamo Spinola Pallavicini agli eredi dello stesso Gentile nell'Ottocento, il palazzo viene ulteriormente trasformato con la riduzione del vasto portico (secolo XIX) e l'eliminazione di alcuni accessi laterali (XX secolo)."}
{"id": "2395102", "revid": "2006282", "url": "https://it.wikipedia.org/wiki?curid=2395102", "title": "Ambrogio Del Carretto", "text": "Figlio di Enrico I Del Carretto, ottenne nel 1191 la rinuncia da parte di Ottone Del Carretto (suo fratello o, secondo altri, zio) a qualsiasi diritto sul feudo di Savona, divenuta da allora libero comune. Precedentemente era stato incaricato da Papa Urbano III di ricondurre a miglior vita cristiana il monastero benedettino di San Quintino in Spigno Monferrato, poi soppresso. "}
{"id": "2395104", "revid": "767487", "url": "https://it.wikipedia.org/wiki?curid=2395104", "title": "Palazzo Spinola di San Luca", "text": "Il palazzo Spinola di San Luca \u00e8 un edificio sito in via San Luca al civico 6 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nPoco si conosce di questo edificio appartenuto all'antica \"curia\" degli Spinola e quasi completamente scomparso a seguito delle successive frammentazioni subite nel corso degli ultimi due secoli.\nOriginariamente prospiciente la piazza del Serriglio - uno spazio stretto e allungato sul vicolo che conduce direttamente all'attracco portuale della famiglia - il palazzo si struttura saldamente con altri due edifici dei quali, probabilmente, annette alcuni ambienti: la residenza di Cristoforo Spinola (rolli 1588, 1599 e 1614, oggi piazza Jacopo da Varagine, 2) e quella di Giuseppe Doria (1642).\nNel 1876 l'edificio subisce per iniziativa dei nuovi proprietari, i Vivaldi Pasqua, lo spostamento dell'accesso verso via San Luca: intervento che ridisegna per interno il vano scala (il cui tratto originario \u00e8 visibile solo all'ultimo piano) con una successione di rampe perpendicolari al nuovo affaccio.\nFacilmente restaurabile dopo i danni patiti nella seconda guerra mondiale, il palazzo \u00e8 stato invece sostituito nella sua parte originario verso la palazzata della Ripa dal grattacielo che ne ha brutalmente interrotto la scansione (1955)."}
{"id": "2395105", "revid": "729019", "url": "https://it.wikipedia.org/wiki?curid=2395105", "title": "Canale della cervice", "text": "Nell'anatomia femminile il canale della cervice (o canale cervicale) \u00e8 una parte del corpo dell'utero, situata fra l'orifizio interno dell'utero e l'orifizio esterno dell'utero, compresa nel collo dell'utero.\nAnatomia.\nIl canale di collegamento di aspetto fusiforme mostra delle sporgenze che vengono chiamate pieghe palmate."}
{"id": "2395113", "revid": "1573940", "url": "https://it.wikipedia.org/wiki?curid=2395113", "title": "Palazzo Nicola Grimaldi", "text": "Il palazzo Nicola Grimaldi \u00e8 un edificio sito in vico San Luca al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nDomus magna edificata per volere di Rabella Grimaldi nel 1320, e fatta ricostruire dallo stesso nel 1332 dopo il nuovo assetto dato all'area compresa tra San Siro e San Luca e dopo la formazione dell'antistante piazza di San Luca.\nIl palazzo viene inserito nel quarto rollo (1614) quando \u00e8 di propriet\u00e0 di Nicola Grimaldi. Nel salone vi era un affresco con \"Gregorio Grimaldi che presenta a Filippo di Spagna le spoglie dei Veneri vinti\" (attribuito a Lazzaro Tavarone), ma oggi si conosce soltanto un riquadro con \"Olindo e Sofronia\", in un salotto del piano ammezzato.\nVerso la fine del XVIII secolo subisce modifiche nella distribuzione interna dopo la chiusura del vicolo adiacente. Del primo impianto il palazzo mantiene i muri di spina della schiera e parti del portico in cui era la Loggia, sede di riunione dei Governatori, dell'\"albergo\" degli Spinola di San Luca."}
{"id": "2395115", "revid": "124357721", "url": "https://it.wikipedia.org/wiki?curid=2395115", "title": "Bonifacio I (vescovo di Savona)", "text": "Apparteneva alla famiglia Del Carretto, ma non \u00e8 chiaro con quale relazione di parentela con il suo predecessore alla cattedra vescovile. Rinunci\u00f2 ai suoi diritti sul castello di Segno (odierna frazione di Vado Ligure) a vantaggio del comune di Savona."}
{"id": "2395120", "revid": "125863864", "url": "https://it.wikipedia.org/wiki?curid=2395120", "title": "Festivalbar 1970", "text": "Il settimo Festivalbar si svolse nel 1970 ad Asiago.\nVenne condotto dal patron del \"festivalbar\" Vittorio Salvetti.\nIl vincitore dell'edizione fu Lucio Battisti con \"Fiori rosa fiori di pesco\".\nDiscoVerde di Christian con \"Firmamento\"\nOspiti alla serata finale.\nLa serata finale (trasmessa in tv il 10 settembre) ha un cast di ospiti molto nutrito: da Piero Focaccia con PERMETTE SIGNORA a Morandi con OCCHI DI RAGAZZA. Da Claudio Baglioni con UNA FAVOLA BLU ai Rare Bird con il successo del momento SIMPATHY. E ancora Little Tony (CUORE BALLERINO) ed Aznavour (ED IO TRA DI VOI e TI LASCI ANDARE).\nDirezione artistica.\nVittorio Salvetti\nOrganizzazione.\nRAI"}
{"id": "2395123", "revid": "92723", "url": "https://it.wikipedia.org/wiki?curid=2395123", "title": "Guala (vescovo di Savona)", "text": "Guala o Valla del Castelletto \u00e8 stato prevosto della Collegiata di San Secondo di Asti, poi arciprete della Cattedrale di Asti. Non si hanno notizie relative all'attivit\u00e0 di questo vescovo data la brevit\u00e0 del suo episcopato. Egli infatti rimase in carica solo per circa un anno, morendo poco tempo dopo la sua consacrazione."}
{"id": "2395128", "revid": "125863855", "url": "https://it.wikipedia.org/wiki?curid=2395128", "title": "Festivalbar 1971", "text": "L'ottavo Festivalbar si svolse nel 1971 ad Asiago (Vicenza). Venne condotto dal patron del \"Festivalbar\" Vittorio Salvetti.\nIl vincitore dell'edizione fu Demis Roussos con \"We Shall Dance\".\nDirezione artistica.\nVittorio Salvetti\nOrganizzazione.\nRAI"}
{"id": "2395129", "revid": "46291", "url": "https://it.wikipedia.org/wiki?curid=2395129", "title": "Guadua", "text": "Guadua \u00e8 un genere di bamb\u00f9 neotropicale della famiglia delle Poaceae.\nDescrizione.\n\u00c8 caratterizzato da fusti verdi e nodosi, da un diametro consistente (tra i 10 e i 25\u00a0cm alla base del fusto) e un'altezza che va da poche decine di centimetri (i germogli) fino a circa 25 metri.\nDistribuzione e habitat.\nDiffuso in Sud America, specie nel bacino fluviale del Rio delle Amazzoni, cresce in luoghi molto umidi, come le foreste pluviali, le savane e le pianure tropicali, a un'altitudine non superiore ai 1500 metri.\nTassonomia.\nComprende le seguenti specie:\nUtilizzi.\nLa Guadua impiega dai tre ai sei anni per svilupparsi completamente e, oltre a essere una pianta flessibile e resistente, ha una crescita rapida e una capacit\u00e0 di moltiplicarsi sorprendente, grazie alla presenza di numerosi germogli. La sua robustezza lo rende un ideale sostituto del legno nel settore edile e la caduta copiosa del suo fogliame contribuisce all'aumento della produzione di biomasse, rendendo cos\u00ec la Guadua un combustibile alternativo adatta alla generazione di energia. In un contesto ambientale, questa variet\u00e0 di bamb\u00f9 ricopre delle funzioni molto importanti, tra cui: assorbire una notevole quantit\u00e0 di CO2 (anidride carbonica); filtrare le acque e trattenerne una parte che viene rilasciata gradualmente nel sottosuolo; tenere compatto il suolo grazie alle radici, limitando cos\u00ec smottamenti, frane e dispersione di sali minerali utili al nutrimento della vegetazione limitrofa.\nBio-architettura.\nIn alcuni Stati latino-americani, la Guadua veniva utilizzata come materiale edile gi\u00e0 dai primi anni del secolo scorso, per la costruzione di capanne e ponteggi. Per via del basso costo e della facile reperibilit\u00e0 della pianta, \u00e8 sorto il problema della deforestazione e della siccit\u00e0 dei luoghi in cui era assente una precisa regolamentazione sulla potatura, spingendo la comunit\u00e0 scientifica a elaborare in laboratorio un nuovo metodo di coltivazione della pianta. Recentemente, la Guadua \u00e8 stata rivalutata da architetti e designer, per le sue particolari caratteristiche fisiche (\u00e8 un materiale resistente ai terremoti) e impiegato in ambiziosi progetti di architettura eco-compatibile, perch\u00e9 risponde pienamente ai requisiti di sostenibilit\u00e0, che concorrono al rispetto dell'equilibrio tra le opere dell'uomo e il contesto ambientale in cui esse sono collocate: la Guadua infatti \u00e8 una risorsa naturale e rinnovabile, che non causa emissioni dannose per la salute dell'uomo e dell'intero ecosistema, che pu\u00f2 essere impiegata nella costruzione di edifici flessibili e resistenti, per i quali non \u00e8 necessario ricorrere ad un utilizzo irresponsabile di materiali di origine petrolchimica (ad alto impatto inquinante). Naturalmente il miglioramento delle prestazioni di questa variet\u00e0 di bamb\u00f9 richiede uno sforzo interdisciplinare di esperti che puntano sull'alta tecnologia per la qualit\u00e0 e l'innovazione dei processi produttivi di questo nuovo materiale edile, da molti definito \u201cacciaio vegetale\u201d.\nProprio in tale ambito si colloca il progetto vincitore del Premio 2008 indetto dalla Fondazione Altran per l'Innovazione: Il contesto \u00e8 la riduzione del livello di CO2 nell'atmosfera, e l'idea premiata (concepita da Francisco Gallo Mejia) riguarda composti a base di bamb\u00f9 per abitazioni sostenibili. L'obiettivo del progetto \u00e8 sviluppare un bio-composto a base di bamb\u00f9 Guadua che pu\u00f2 essere utilizzato per la costruzione di abitazioni. Questo materiale composto immagazzina il carbonio assorbito dal bamb\u00f9 richiedendo per la sua fabbricazione poca energia, e poi acqua e materiali di vario tipo (legno, mattoni, metallo). La sua produzione richiede macchinari poco ingombranti e permette un trasporto rapido, poich\u00e9 le piantagioni sono situate vicino ai destinatari finali del prodotto. Attraverso l'uso di tale tecnologia \u00e8 possibile sviluppare le economie locali basate su piccole reti di aziende. Si tratta di una tecnologia innovativa che combina lo sviluppo sociale allo sviluppo economico, permettendo di agevolare l'immagazzinamento di carbonio nel rispetto dell'ambiente."}
{"id": "2395136", "revid": "1543377", "url": "https://it.wikipedia.org/wiki?curid=2395136", "title": "Andalucia Tennis Experience", "text": "L'Andalucia Tennis Experience \u00e8 un torneo femminile di tennis che si gioca sulla terra rossa.\nL'evento fa parte della categoria International. Nel 2012 per\u00f2 non si \u00e8 giocato."}
{"id": "2395138", "revid": "125863833", "url": "https://it.wikipedia.org/wiki?curid=2395138", "title": "Festivalbar 1973", "text": "Il decimo Festivalbar si svolse nell'estate del 1973. \nVenne condotto dal patron Vittorio Salvetti.\nVincitrice fu Mia Martini con \"Minuetto\", ex aequo con Marcella - \"Io domani\". DiscoVerde per Ciro Dammicco con \"Un uomo nella vita\".\nDirezione artistica.\nVittorio Salvetti\nOrganizzazione.\nRAI"}
{"id": "2395139", "revid": "729019", "url": "https://it.wikipedia.org/wiki?curid=2395139", "title": "Cavit\u00e0 del corpo dell'utero", "text": "Nell'anatomia femminile la cavit\u00e0 del corpo dell'utero \u00e8 la parte interna dell'utero.\nAnatomia.\nCompresa da una parete composta da 3 tonache:\nLa parte interna ha una forma triangolare e termina con l'orifizio interno"}
{"id": "2395142", "revid": "125863821", "url": "https://it.wikipedia.org/wiki?curid=2395142", "title": "Festivalbar 1974", "text": "L'undicesimo Festivalbar si svolse nell'estate del 1974.\nVenne condotto dal patron Vittorio Salvetti.\nIl vincitore dell'edizione fu Claudio Baglioni con il brano \"E tu...\".\nOspiti.\nMia Martini con \"Inno\"\nMarcella Bella mi ricordo montagne verdi\nDirezione artistica.\nVittorio Salvetti\nOrganizzazione.\nRAI"}
{"id": "2395143", "revid": "228587", "url": "https://it.wikipedia.org/wiki?curid=2395143", "title": "Flora microbica transitoria", "text": "La flora microbica transitoria, o flora microbica occasionale, si trova sulla pelle delle mani. \u00c8 costituita da pi\u00f9 microrganismi che possono essere uccisi o eliminati con l'aiuto del semplice lavaggio delle mani con acqua e sapone.\nLa sua persistenza sulla pelle delle mani pu\u00f2 essere maggiore o minore, a seconda degli oggetti, delle superfici, dei materiali, o degli organismi con cui le mani vengono in contatto nel corso della giornata.\nComposizione.\nTra i microrganismi facenti parte della flora microbica transitoria si annoverano:\nLa flora microbica transitoria non costituisce un grave pericolo per la salute, a patto di tenerla sotto controllo effettuando regolari pulizie delle mani.\nOltre alla flora transitoria sulle mani si trovano:"}
{"id": "2395147", "revid": "986213", "url": "https://it.wikipedia.org/wiki?curid=2395147", "title": "Elezione papale del 1088", "text": "Lelezione papale del 1088 si svolse il 12 marzo a seguito della morte del papa Vittorio III e scelse come suo successore il cardinale Ottone di Lagery, che assunse il nome di Urbano II.\nSvolgimento.\nPapa Vittorio III mor\u00ec il 16 settembre 1087 a Montecassino. Poco prima della sua morte raccomand\u00f2 l'elezione del cardinale Ottone di Lagery come suo successore. Roma era, in quel momento, sotto il controllo dell'antipapa Clemente III, che era sostenuto dal imperatore Enrico IV, e difficilmente sarebbe stata recuperata in breve tempo. In questa situazione i cardinali fedeli a Vittorio III si riunirono il 9 marzo 1088 a Terracina, sotto la protezione dell'esercito normanno, per eleggere il nuovo pontefice.\nOltre ai cardinali vescovi, che erano i soli a poter eleggere il papa, all'assemblea elettorale, riuniti nella cattedrale dei Santi Pietro e Cesareo erano presenti anche i rappresentanti degli ordini inferiori dei cardinali, oltre a quaranta fra vescovi e abati, nonch\u00e9 Benedetto, il prefetto di Roma, e la contessa Matilde di Canossa.\nDopo gli usuali tre giorni di digiuno e preghiera si riunirono il 12 marzo tutti i cardinali ed il resto del clero e dei laici presenti. Il cardinale vescovo di Albano, Frascati e Porto propose l'elezione di Ottone di Lagery, secondo le intenzioni del defunto Vittorio III. Ottone accett\u00f2 l'elezione e prese il nome di Urbano II. L'elezione venne annunciata pubblicamente dal cardinale di Albano, Pietro Igneo. Nello stesso giorno il nuovo papa venne consacrato e venne celebrata la messa di incoronazione. Urbano II pot\u00e9 rientrare a Roma non prima del novembre 1088."}
{"id": "2395149", "revid": "599013", "url": "https://it.wikipedia.org/wiki?curid=2395149", "title": "Grande sertao", "text": ""}
{"id": "2395159", "revid": "92723", "url": "https://it.wikipedia.org/wiki?curid=2395159", "title": "Club Baloncesto Axarqu\u00eda", "text": "Il Club Baloncesto Comarca de la Axarqu\u00eda , meglio conosciuto come Cl\u00ednicas Rinc\u00f3n per questioni di sponsorizzazione, \u00e8 una societ\u00e0 cestistica avente sede a V\u00e9lez-M\u00e1laga, in Andalusia (Spagna). Fondato il 16 luglio del 1968, gioca nella Liga LEB Oro.\nDisputa le partite interne nella Ciudad Deportiva de Carranque di Malaga, che ha una capacit\u00e0 di 1.500 spettatori.\nStoria.\nGli inizi.\nI primi passi del basket nella comarca di Axarqu\u00eda cominciano alla fine degli anni '60 a V\u00e9lez-M\u00e1laga. Vi erano due enclavi del basket, in questa citt\u00e0 che si pu\u00f2 considerare la capitale del basket locale. Una nata nel collegio dei frati Francescani grazie all'iniziativa di padre Dionisio, l'altra presso l'istituto Reyes Cat\u00f3licos.\nGi\u00e0 negli anni '70 si decise di formare una squadra provinciale formata dai membri dell'istituto Reyes Cat\u00f3licos, che praticavano tale sport in campetti all'aperto con sterrato nel cortile di una scuola superiore secondaria.\nMa \u00e8 negli anni '80 che la pallacanestro ebbe un impulso tale da diffondersi in maniera capillare tra le giovani generazioni. Nella stagione 1984-85 viene costituita anche la squadra juniores femminile, mentre quella maschile ottenne i primi risultati positivi in campo provinciale e in tutta l'Andalusia. La societ\u00e0, che all'epoca si chiamava Club Polideportivo di San Miguel, partecip\u00f2 al campionato provinciale giocando le partite interne al Colegio Augusto Santiago Bellido \"Re\u00f1idero\". Il Club Deportivo, in quegli anni, riusc\u00ec ad avere anche pi\u00f9 di una squadra nei campionati provinciali. Nel frattempo, nel paese di Torre del Mar alcuni ragazzi iniziarono a praticare il basket, partecipando a tornei locali organizzati dal Patronato Deportivo.\nLa fondazione del CB Axarqu\u00eda.\nEra il 1988 quando un gruppo di appassionati di basket fondarono il Club de Baloncesto Comarca de la Ajarqu\u00eda. Nel ruolo di presidente fu nominato Paco Gonzalez che decise di dotare la comarca di una struttura degna della pratica del basket. il primo sponsor fu El Zoco de la Axarqu\u00eda. La squadr\u00e0 pot\u00e9 cos\u00ec partecipare al suo primo campionato: la 1\u00aa Divisione Auton\u00f3mica, dove vinse il match inaugurale contro l'Almerimar. Come stemma della squadra venne scelto un camaleonte, disegnato dal pittore Jurado Juan Lorca.\nNella stagione 1989-90, la compagine femminile arriva a disputare la 2\u00aa Divisione Nazionale, dove resta per cinque stagioni.\nLe stagioni passano senza grandi sconvolgimenti sino a quella del 1993-94 dove la squadra si prepara ad affrontare la 1\u00aa divisione andalusa. Il nuovo presidente \u00e8 Rafael Abad, che si impegna a promuovere i giocatori locali anche al di fuori dei confini provinciali.\nNegli anni seguenti la squadra, per vari motivi, non riesce a partecipare alle competizioni locali. Subentra un nuovo consiglio di amministrazione, guidato da Antonio Moreno Ferrer, con l'obiettivo di far crescere la squadra in prospettiva futura. Ma l'anno seguente, \u00e8 Federico Heredia Ruiz ad assumere la presidenza, con la squadra che riesce a disputare la Lega Provinciale allenata dal locale Ramon Perez.\nFino a quel momento il cuore del team aveva sempre fatto parte del Sport Patronato de V\u00e9lez-M\u00e1laga, ma nella stagione 1996-97 il Basket Club Axarqu\u00eda decide di uscirne fuori,disputando la prima serie provinciale con una rosa di alto livello.\nJuani Oc\u00f3n prende le redini della panchina per essere sostituito, l'anno dopo, da Ricardo Bandr\u00e9s. La squadra raggiunse la promozione nel primo campionato nazionale col nome di B\u00fafalo Axarqu\u00eda, restandoci per due stagioni.\nAnni 2000.\nNella stagione 2003-04 il club decide di fare sul serio, con l'innesto di veterani, esperti delle categorie maggiori del campionato nazionale. \u00c8 in questo modo che la squadra raggiunge il terzo posto, che permette la promozione in Lega LEB 2.\nNel 2004 la squadra ebbe la possibilit\u00e0 di partecipare alla Lega LEB Bronzo grazie all'acquisizione del titolo di un altro team.\nA met\u00e0 della stagione, il gestore della clinica Rincon, Rincon Manuel Granados assunse il ruolo di presidente e coinvolse la sua societ\u00e0 nel progetto di sostentamento della squadra. \u00c8 in questo periodo che il club comincia ad intessere strette collaborazioni con l'Unicaja Malaga, che continuer\u00e0 a fornire al club numerosi innesti di categoria, permettendogli di raggiungere la Liga LEB Oro.\n2010 - presente.\nNel luglio del 2013, la FEB ha annunciato ufficialmente che il Cl\u00ednicas Rinc\u00f3n avrebbe giocato nella lega LEB Oro per la stagione 2013-14."}
{"id": "2395161", "revid": "228587", "url": "https://it.wikipedia.org/wiki?curid=2395161", "title": "Werner Seelenbinder", "text": "Membro del Partito comunista tedesco (KPD), fu fra i pi\u00f9 quotati atleti internazionali di lotta greco-romana del suo tempo. Il suo curriculum di lottatore \u00e8 stato eccezionale: vincitore assoluto dei Giochi olimpici operai, o \"Arbeiterolympiade\" in tedesco, a Francoforte nel 1925 e alle \"Spartachiadi\" di Mosca nel 1928 e 1929. Ottenne un quarto posto alle Olimpiadi di Berlino del 1936, la medaglia di bronzo ai campionati europei di Parigi nel 1937 e di Tallinn nel 1938 e sei medaglie d'oro ai campionati nazionali tedeschi nel periodo 1933-1941.\nMembro del gruppo di resistenza antinazista capeggiato da Robert Uhrig, venne arrestato dalla Gestapo nel febbraio 1942. Dopo giorni e giorni di torture e due anni e mezzo di continui spostamenti fra campi di concentramento e prigioni, e dopo aver perso 30 dei suoi originari 90\u00a0kg di peso corporeo, venne condannato a morte dal \"Volksgerichtshof\", il cosiddetto \"Tribunale del Popolo\", competente per i reati politici contro il regime nazista. Venne decapitato il 24 ottobre 1944 nella prigione di Brandenburg-G\u00f6rden.\nPercorso umano, professionale e di resistente antinazista.\nGli inizi della carriera di lottatore.\nWerner Seelenbinder inizi\u00f2 ad avvicinarsi all'atletica pesante a Neuk\u00f6lln, un sobborgo situato nella periferia meridionale di Berlino, dove \u00e8 esistita una targa a suo ricordo, nei pressi di un piccolo stadio sportivo. Tale zona era negli anni venti, ed in parte \u00e8 ancora, una zona proletaria, e Werner, nativo di Stettino, in quel periodo fece diversi lavori: muratore come suo padre, e poi, pi\u00f9 stabilmente, falegname.\nEntr\u00f2 nella \"Arbeiterathletenbund\" (\"associazione sportiva operaia\"), associazione sportiva associata ai partiti di sinistra come ve ne erano molte in Germania. Dopo il primo viaggio a Mosca si convinse a diventare un membro del partito comunista tedesco.\nIl mancato saluto ad Hitler.\nNel 1933 Hitler form\u00f2 il governo e nell'immediato furono disciolte le organizzazioni di tutti i tipi che facessero riferimento alla classe operaia. Werner, ventinovenne, era gi\u00e0 assai conosciuto e benvoluto dal pubblico sportivo, e proprio questo imped\u00ec in un primo momento al regime di perseguitarlo. Di l\u00ec a pochi mesi si aggiudic\u00f2 il suo primo titolo di campione di Germania dopo le finali di Dortmund, e ricevette l'ovazione della folla presente nello stadio. A questo punto viene suonato l'inno nazista, durante il quale i presenti dovevano alzarsi e salutare a mano tesa. Werner rest\u00f2 invece immobile con le mani dietro la schiena e non cant\u00f2 l'inno. Rivolse al pubblico, per ringraziarlo del calore dimostrato durante l'incontro, il mazzo di rose che gli viene portato in qualit\u00e0 di vincitore, e, dopo averlo aperto, offr\u00ec i fiori in esso contenuti ai suoi due ex avversari battuti e presenti sul podio. Costoro, intimoriti dall'entusiasmo che il campione aveva suscitato, li accettarono: per tale gesto a Werner fu proibito di partecipare alle manifestazioni sportive per circa un anno e mezzo.\nIngresso nella Resistenza.\nFinito il periodo di squalifica, Seelenbinder si rec\u00f2 all'estero, sia prima che dopo le Olimpiadi di Berlino. Era invitato spesso per competizioni di lotta greco-romana di alto livello, e Werner utilizza questi viaggi per portare materiale di propaganda contro il regime nazionalsocialista usando degli scomparti segreti nelle sue valigie. In queste competizioni era importante ottenere vittorie o buoni piazzamenti, per poter proseguire il suo lavoro clandestino a mezzo dei frequenti inviti. Il suo carico di materiale sovversivo riguardava soprattutto il Soccorso Rosso Internazionale, una delle ultime organizzazioni che in qualche maniera poteva tentare di ostacolare i nazisti.\nDal 1938 Werner inizi\u00f2 la vera e propria militanza nella Resistenza tedesca, aderendo alla formazione di Robert Uhrig, operaio berlinese della Osram, il \"Robby Gruppe\". Questa organizzazione era ben radicata nella classe operaia di Berlino, e ne facevano parte alcune centinaia di aderenti attivi, molti dei quali comunisti.\nLa compagna di Werner era Charlotte Eisenbl\u00e4tter, un'altra atleta comunista che sub\u00ec la sua stessa sorte.\nLe olimpiadi di Berlino.\nWerner riusc\u00ec a superare i criteri per l'ammissione ai Giochi della XI Olimpiade, e decise di compiere un gesto plateale di disprezzo verso Hitler ed il regime nazista nel caso di vittoria:\nSi piazz\u00f2 solo quarto, ma il suo progetto era ben noto, in quanto non lo aveva per nulla tenuto nascosto.\nLa cattura.\nIl \"gruppo Robby\" era una organizzazione antinazista compatta e forte, soprattutto se rapportato ai tempi e agli scarsi mezzi a disposizione. Werner si attivava per fornire denaro e rifugio ai compagni ormai individuati.\nI nazisti non potevano permettersi di lasciar sopravvivere una simile forza antagonista e intervennero con un blitz fulmineo delle SS, che port\u00f2 in carcere il 4 novembre 1942 la stragrande maggioranza dei militanti del gruppo, tra i quali Werner. Il grande lottatore fu inviato nel carcere di Alexanderplatz poi a Gro\u00dfbeeren, dove era stato allestito uno dei lager pi\u00f9 duri. L\u00ec fu picchiato e torturato affinch\u00e9 rivelasse i nomi dei compagni ancora latitanti: il lottatore non collabor\u00f2; a un giovane compagno, con imputazioni pi\u00f9 leggere delle sue e con qualche possibilit\u00e0 di sopravvivere, disse:\nScrisse al padre: \nL'epilogo.\nIl 24 ottobre 1944 fu giustiziato per decapitazione insieme ad altri detenuti della prigione di Brandenburg-G\u00f6rden. Mentre venivano portati al luogo dell'esecuzione, Werner si gir\u00f2 verso gli altri prigionieri che osservavano il mesto corteo e grid\u00f2:\nIl 21 ottobre era stato trucidato Robert Uhrig, comandante del \"Robby Gruppe\".\nIl ricordo.\nIl 29 luglio 1945 l'urna contenente le ceneri di Werner fu sepolta presso il suo antico club sportivo e lo stadio intitolato \"Seelenbinder-Werner-Kampfbahn\"; nel periodo della guerra fredda, essendo Werner comunista, lo stadio fu rinominato \"Stadion Neuk\u00f6lln\" nel 1949. Diverse scuole, strade e impianti sportivi nella Germania orientale, furono intitolati al \"lottatore rosso\".\nIl 2 agosto 2004 \u00e8 stata tenuta una commemorazione in suo onore innanzi allo stadio Neuk\u00f6lln e, il 24 ottobre 2004, in occasione del sessantesimo anniversario della morte, lo stadio \u00e8 stato intitolato, ancora una volta, in sua memoria: \"Werner-Seelenbinder-Stadion\"."}
{"id": "2395162", "revid": "287204", "url": "https://it.wikipedia.org/wiki?curid=2395162", "title": "Bengt Fjallberg", "text": ""}
{"id": "2395172", "revid": "24316590", "url": "https://it.wikipedia.org/wiki?curid=2395172", "title": "Alburnus breviceps", "text": ""}
{"id": "2395174", "revid": "729019", "url": "https://it.wikipedia.org/wiki?curid=2395174", "title": "Bontoc (Leyte Meridionale)", "text": "Bontoc \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nBontoc \u00e8 formata da 40 barangay:"}
{"id": "2395176", "revid": "767487", "url": "https://it.wikipedia.org/wiki?curid=2395176", "title": "Ultimo giro", "text": "Ultimo giro \u00e8 un romanzo di Graham Swift del 1996, vincitore nello stesso del Booker Prize e del James Tait Black Memorial Prize per la narrativa.\nLa narrazione fa ampio uso di flashback per raccontare la complicata storia delle relazioni tra un gruppo di veterani di guerra che vive nello stesso angolo di Londra. L'evento principale del romanzo \u00e8 il viaggio a Margate di quattro amici per disperdere in mare le ceneri di Jack Dodds, morto di cancro, secondo le sue ultime volont\u00e0. I quattro amici sono Vince Dodds, figlio adottivo di Jack, Ray 'Lucky' Johnson, il narratore principale della storia, Lenny 'Gunner' Tate, amico di bevute, e Vic Tucker, impresario funebre.\nIl titolo \"Ultimo giro\" si riferisce non solo a queste istruzioni lasciate da Jack Dodd nel suo testamento, ma anche all'espressione \"ultimo giro\", intesa come l'ultima ordinazione prima della chiusura del pub, visto che il bere era una delle attivit\u00e0 preferite di Jack Dodd e degli altri personaggi.\nLa trama e lo stile ricordano il romanzo \"Mentre morivo\" di William Faulkner.\nTrasposizione cinematografica.\nIl romanzo \u00e8 stato portato sul grande schermo nel film \"L'ultimo bicchiere\", diretto da Fred Schepisi con Michael Caine, Bob Hoskins e Helen Mirren, uscito nel 2001."}
{"id": "2395177", "revid": "125421864", "url": "https://it.wikipedia.org/wiki?curid=2395177", "title": "Orientalismo (corrente pittorica)", "text": "L'orientalismo \u00e8 una corrente pittorica, iniziata in Francia alla fine del settecento e sviluppatasi poi nell'ottocento soprattutto in Francia e in Inghilterra, che tendeva a rappresentare ambientazioni e atmosfere tipiche del mondo orientale.\nIl movimento nasce nel pi\u00f9 ampio contesto di tendenze provenienti dall'esotismo, che hanno influenzato il mondo culturale e artistico dell'Europa, soprattutto fra il settecento e il novecento.\nLa corrente ha inizio soprattutto in Francia, a seguito della spedizione di Napoleone in Egitto del 1798, e si sviluppa poi con crescente interesse anche in Inghilterra e in altri paesi europei, anche a seguito dell'estendersi del colonialismo europeo in Nordafrica e nel Medio Oriente.\nI pittori orientalisti, che spesso non avevano mai visitato l'oriente, tendevano a ritrarre figure, ambienti, scene di vita, del mondo arabo o mediorientale, sempre carichi di fascino, di esotico mistero e frequentemente anche di una certa sensualit\u00e0, per la tendenza romantica a vedere nel mondo esotico un ambiente libero dalle convenzioni borghesi occidentali.\nL'orientalismo non arriv\u00f2 mai a costituire una vera e propria scuola, e si intersec\u00f2, attraverso i suoi diversi esponenti, con il romanticismo, il post-impressionismo, il classicismo.\nFra i maggiori esponenti dell'orientalismo francese ed inglese, Eug\u00e8ne Delacroix, Jean Auguste Dominique Ingres, Jean-L\u00e9on G\u00e9r\u00f4me, Frederick Arthur Bridgman, Charles Landelle, Addison Thomas Millar, Charles Sprague Pearce, Thomas Frederic Mason Sheard, Maurice Bompard. Etienne Dinet. Tra i belgi si ricorda il nome di Charles Verlat e tra gli olandesi spicca Lawrence Alma-Tadema.\nOrientalisti italiani.\nDopo l'insuccesso dell'Amba Alagi e di Macall\u00e8, in Italia l'Oriente rimase nella politica, nell'economia, nell'arte. Cesare Biseo dipinse e incise scene cariche di esotismo, con forte gusto cromatico. Si rec\u00f2 in Egitto nel 1869, in occasione della inaugurazione del Canale di Suez, e l\u00ec affresc\u00f2 il Teatro dell'Opera de Il Cairo e il Palazzo del Governo ad Alessandria. Nel 1875, con Edmondo De Amicis e con Stefano Ussi, visit\u00f2 il Marocco, in qualit\u00e0 di membro di una missione diplomatica italiana. Illustr\u00f2 i libri di De Amicis \"Marocco\" e \"Costantinopoli\". Filippo Bartolini viaggi\u00f2 in Algeria.\nAnche pittori che mai avevano viaggiato in Oriente dipingevano scene erotiche orientali, ma di pura fantasia, in una atmosfera tardo decadente. I loro quadri incontravano il favore del pubblico, in particolare piacevano agli acquirenti spagnoli e francesi.\nOdalische, personaggi tra lo storico ed il mitologico, interni di harem dipinsero Cesare Saccaggi, Pompeo Mariani, Francesco Ballesio, Alberto Pasini il quale fra il 1855 e il 1856, con una missione diplomatica francese, visse alcuni mesi in Persia e visit\u00f2 la Turchia, la Siria, l'Arabia e l'Egitto, Roberto Guastalla, Giorgio Oprandi che ebbe come mecenate re Fu'ad I d'Egitto, Nazzareno Cipriani e Stefano Ussi. A Firenze Niccol\u00f2 Cecconi, uscito dall'Accademia al pari di tanti macchiaioli, dipinse nel 1890 il \"Bagno pompeiano\", che sembra un interno di harem, popolato da odalische. Tra i romani, Francesco Coleman, figlio di Charles e fratello di Enrico, trattava con ironia soggetti orientaleggianti; Antonio Gargiullo, seguace di Fortuny, dipinse scene orientali con gradevolezza di colori; Giulio Rosati si era specializzato in soggetti pompeiani e orientali; Giuseppe Signorini dal gusto ancora romantico, fu pittore delicato e gradevole di scene esotiche; Gustavo Simoni alternava scene in costume della campagna romana e soggetti orientaleggiati; Enrico Tarenghi dipingeva ambienti rurali, ma anche esotici, sempre ad acquarello. Ettore Simonetti ambientava le sue odalische tra tappeti persiani, morbidi cuscini damascati, tendaggi e narghil\u00e8. Amedeo Simonetti segu\u00ec l'esempio dello zio Ettore, di cui fu allievo, e dipinse scene orientali con lirica grazia. Su tutti, esercitava un particolare fascino Mariano Fortuny, al cui intenso cromatismo i pittori romani si ispiravano. Lorenzo Cecconi nel 1904 and\u00f2 in India, per restaurare dipinti e torn\u00f2 con disegni e bozzetti, da cui ricav\u00f2 scene che espose alla I Mostra coloniale. Per questo lo chiamarono, tra i XXV della campagna romana, \"Pollo d'India\". Camillo Innocenti nel 1925 si trasfer\u00ec al Cairo e vi rimase fino al 1940, a dirigere la locale Scuola di Belle Arti. Duilio Cambellotti dipinse \"Le rovine di Cartagine\". Ettore Cercone, siciliano ma vissuto nel napoletano, ha dipinto figure orientali dopo un viaggio in Egitto. Fabio Fabbi da Bologna."}
{"id": "2395183", "revid": "729019", "url": "https://it.wikipedia.org/wiki?curid=2395183", "title": "Fondo dell'utero", "text": "Nell'anatomia femminile il fondo dell'utero \u00e8 la porzione terminale dell'utero.\nAnatomia.\nRappresenta la porzione di utero che si trova ventralmente al piano passante attraverso l'inserzione delle tube di Falloppio nel corpo dell'utero.\nFunzioni.\nFondamentale durante la gravidanza, si misura la sua grandezza in continuazione (a partire dalla 14\u00aa settimana circa), in quei casi si parla di altezza del fondo uterino."}
{"id": "2395185", "revid": "110157", "url": "https://it.wikipedia.org/wiki?curid=2395185", "title": "Distretto di Porz", "text": "Il distretto di Porz \u00e8 il settimo distretto urbano (\"Stadtbezirk\") di Colonia.\nSuddivisione amministrativa.\nIl distretto urbano di Porz \u00e8 diviso in 16 quartieri (\"Stadtteil\"):"}
{"id": "2395186", "revid": "729019", "url": "https://it.wikipedia.org/wiki?curid=2395186", "title": "Hinunangan", "text": "Hinunangan \u00e8 una municipalit\u00e0 di Terza classe delle Filippine, situata nella provincia di Leyte Meridionale, nella regione di Visayas Orientale.\nHinunangan \u00e8 formata da 40 barangay:"}
{"id": "2395187", "revid": "339392", "url": "https://it.wikipedia.org/wiki?curid=2395187", "title": "Film Commission", "text": ""}
{"id": "2395191", "revid": "124808174", "url": "https://it.wikipedia.org/wiki?curid=2395191", "title": "Gran Premio di Gran Bretagna 1995", "text": "Il Gran Premio di Gran Bretagna 1995 fu una gara di Formula 1, disputatasi il 16 luglio 1995 sul Circuito di Silverstone. Fu la ottava prova del mondiale 1995 e vide la prima vittoria in carriera di Johnny Herbert su Benetton-Renault, seguito da Jean Alesi e da David Coulthard.\nGara.\nAl semaforo verde scatta bene Hill che mantiene la prima posizione, mentre Schumacher viene superato da Alesi, partito splendidamente dalla 6\u00aa posizione. Al termine del primo giro Hill comanda quindi su Alesi, Schumacher, Coulthard, Herbert e Hakkinen. Berger \u00e8 solo ottavo, autore di una brutta partenza. Alesi fa da tappo a Schumacher e Hill scappa via, con l'inglese che dopo 12 giri ha 14 secondi di vantaggio sul francese e sul tedesco. Coulthard e Alesi sono i primi a fermarsi ai box, mentre devono abbandonare la corsa Berger e Hakkinen. \nHill si ferma al 22\u00b0 giro ed esce 9 secondi dietro Schumacher, che ha strategia ad una sosta contro le due dell'inglese. In terza posizione c'era ora Herbert, che ai pit-stop ha passato Alesi e Coulthard, ora quarto e quinto. Al 30\u00b0 giro Schumacher si ferma per la sua unica sosta ed esce a 20 secondi da Hill. Herbert \u00e8 tranquillamente terzo, mentre lottano per il quarto posto Alesi e Coulthard. Hill guadagna fino a 25 secondi su Schumacher e si ferma per la seconda sosta al 40\u00b0 giro, uscendo a 2 secondi dal tedesco ma con una gomma fresca per poterlo attaccare. \nAl 45\u00ba giro il britannico \u00e8 ormai alle calcagna del tedesco: i due arrivano alla discesa della Bridge, per poi entrare nel Complex. Hill prova un difficilissimo attacco alla Priory, agganciando il rivale e facendo finire entrambi nella via di fuga. I due contendenti sono costretti ad abbandonare il GP (il disastroso contatto sar\u00e0 considerato una normale fase di corsa dalla direzione gara) e per Hill \u00e8 una grandissima occasione persa, vista la pole position e visto che era nettamente pi\u00f9 veloce di Schumacher con gomma fresca. In testa si ritrova Herbert davanti a Coulthard e Alesi (lo scozzese ha passato il francese al secondo pit-stop), seguono in zona punti Blundell, Barrichello e Panis.\nCoulthard supera Herbert, ma nel frattempo riceve una penalit\u00e0 di stop and go per aver oltrepassato il limite di velocit\u00e0 in pitlane. Lo scozzese lo fa al 50\u00b0 giro ma \u00e8 ormai tagliato fuori dalla lotta per la vittoria, tornando in pista terzo distanziato da Herbert e Alesi. A due giri dalla fine si toccano Blundell e Barrichello, in lotta per la quarta posizione. Il brasiliano si ritira mentre l'inglese pu\u00f2 proseguire pur con la posteriore sinistra danneggiata. Johnny Herbert vince per la prima volta in carriera davanti ad Alesi, Coulthard, Panis, Blundell e Frentzen. Nel mondiale Schumacher e Hill restano a quota 46 e 35, con Alesi che grazie ai 6 punti del secondo posto si porta a 32. Nel mondiale costruttori la Benetton allunga sulla Ferrari e sulla Williams.\nNote.\n\"Salvo indicazioni diverse le classifiche sono tratte da \""}
{"id": "2395198", "revid": "838137", "url": "https://it.wikipedia.org/wiki?curid=2395198", "title": "Angelo Vercesi", "text": "Giocava nel ruolo di palleggiatore. Ricopre il ruolo di allenatore del .\nCarriera.\nGiocatore.\nLa carriera di Angelo Vercesi si svolge dal 1989 al 1996 nell'Esporte Clube Pinheiros.\nAllenatore.\nNel 1989 viene ingaggiato dall'Esporte Clube Pinheiros, come 1\u00ba allenatore delle selezioni giovanili. Dal 1997 svolge il ruolo di 2\u00ba allenatore per la prima squadra, vincendo un Campionato Paulista ed una Salonpas Cup; lascia il club nel 2005, dopo diciotto anni di militanza. Inizia a fare da assistente, 2\u00ba allenatore o preparatore atletico a Jos\u00e9 Roberto Guimar\u00e3es, che segue per un biennio nella nazionale femminile brasiliana, vincendo il campionato sudamericano 2005, Grand Champions Cup 2005, due Montreux Volley Masters e due World Grand Prix, nel 2005 e nel 2006.\nNella stagione 2006-07 segue Jos\u00e9 Roberto Guimar\u00e3es alla Robursport Volley Pesaro, continuando a coprire il ruolo di preparatore atletico, vincendo la Supercoppa italiana. Grazie agli impegni di Jos\u00e9 Roberto Guimar\u00e3es con la nazionale brasiliana, la stagione seguente viene promosso 1\u00ba allenatore, vincendo nel corso della stagione la Coppa CEV e lo scudetto; al termine della stagione riceve il premio di miglior allenatore della Serie A1. Nella stagione 2008-09 torna a svolgere il ruolo di preparatore atletico e 2\u00ba allenatore, vincendo la Supercoppa italiana, la Coppa Italia ed il secondo scudetto consecutivo. Nel 2009-10, grazie al ritorno in Brasile di Jos\u00e9 Roberto Guimar\u00e3es, ritorna a svolgere il ruolo di 1\u00ba allenatore, vincendo la terza Supercoppa italiana consecutiva; tuttavia, dopo l'eliminazione dalla Champions League, viene esonerato nel marzo del 2010.\nNella stagione 2010-2011 allena lo \u017denski Odbojka\u0161ki Klub Split 1700 nella 1A Liga croata, con cui raggiunge la finale scudetto. Nella stagione 2011-12 viene ingaggiato dal Voleybol Klubu Bak\u0131, con cui \u00e8 finalista in Challenge Cup, mentre in campionato si classifica al terzo posto. Dopo una stagione di break, torna ad allenare nella stagione 2013-14, guidando l'Az\u0259ryol Voleybol Klubu. L'anno successivo viene ingaggiato a stagione in corso dal che tuttavia non riesce a salvare dalla retrocessione in Serie A2. Nel 2015-2016, dopo una prima parte di stagione che lo vede inattivo, viene richiamato dal club di Forl\u00ec in Serie A2.\nNel campionato 2016-17 firma in Turchia col Seramiksan."}
{"id": "2395199", "revid": "834", "url": "https://it.wikipedia.org/wiki?curid=2395199", "title": "Soul to soul", "text": ""}
{"id": "2395201", "revid": "149727", "url": "https://it.wikipedia.org/wiki?curid=2395201", "title": "Quartieri di Colonia", "text": ""}
{"id": "2395203", "revid": "512084", "url": "https://it.wikipedia.org/wiki?curid=2395203", "title": "Distretti di Colonia", "text": ""}
{"id": "2395204", "revid": "149727", "url": "https://it.wikipedia.org/wiki?curid=2395204", "title": "Distretti urbani di Colonia", "text": ""}
{"id": "2395207", "revid": "729019", "url": "https://it.wikipedia.org/wiki?curid=2395207", "title": "Hinundayan", "text": "Hinundayan \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nHinundayan \u00e8 formata da 17 barangay:"}
{"id": "2395210", "revid": "124819472", "url": "https://it.wikipedia.org/wiki?curid=2395210", "title": "Gran Premio di Germania 1995", "text": "Il Gran Premio di Germania 1995 fu una gara di Formula 1, disputatasi il 30 luglio 1995 sull'Hockenheimring. Fu l'ottava prova del mondiale 1995 e vide la vittoria di Michael Schumacher su Benetton-Renault, seguito da David Coulthard e da Gerhard Berger. Questa \u00e8 stata l'ultima gara per il pilota italiano Pierluigi Martini che decise di lasciare la F1.\nGara.\nAl via Damon Hill mantiene il comando davanti a Schumacher, Coulthard, Berger e Barrichello, mentre Hakkinen supera Irvine per la sesta posizione. All'inizio del 2\u00ba giro Hill commette un errore banale, quando perde il controllo della sua Williams in frenata e finisce contro le barriere alla prima curva. Lascia cos\u00ec, il comando a Schumacher, primo davanti a Coulthard e Berger. L'austriaco riceve per\u00f2 uno stop and go di penalit\u00e0, per aver anticipato la partenza. Quando rientra in pista \u00e8 undicesimo. Barrichello sale dunque in terza posizione, davanti ad Hakkinen, Irvine e Alesi, ora in zona punti.\nAlesi \u00e8 il primo a rientrare ai box al giro 11, ma ancora una volta ai box ci sono problemi e il pit-stop dura ben 25 secondi. Il francese rientra in pista quindicesimo, ma gi\u00e0 nella tornata seguente rientra ai box e si ritira per problemi al motore. Dopo 14 giri Schumacher comanda con 5 secondi su Coulthard, 9 su Barrichello e 11 su Hakkinen. Barrichello \u00e8 tra questi il primo a rientrare ai box, ma anche per lui la gara dura poco dopo il pit-stop e deve ritirarsi per la rottura del motore al giro 20. Quando tutti i piloti sono andati al rifornimento Schumacher \u00e8 nettamente al comando davanti a Coulthard, Hakkinen, un incredibile Berger, Herbert e Frentzen. Quest'ultimo deve ritirarsi poco dopo per la rottura del motore.\nNel giro successivo anche Hakkinen \u00e8 costretto al ritiro mentre si trovava in terza posizione, anche lui tradito dal motore. Schumacher intanto ha ampliato il suo vantaggio su Coulthard fino a 25 secondi sapendo che dovr\u00e0 fermarsi un'altra volta a differenza dello scozzese. Il Campione del Mondo si ferma al giro 33 ed esce dalla pit-lane con 7 secondi su Coulthard. A questo punto non cambia pi\u00f9 nulla e il tedesco vince per la quinta volta in stagione e la quindicesima in carriera. Coulthard e Berger chiudono sul podio, Herbert, Boullion e Suzuki sono gli altri in zona punti al termine di una gara che ha visto solo 9 vetture su 24 giungere al traguardo.\nNel mondiale piloti Schumacher approfitta del ritiro di Hill e vola a +21 sull'inglese, 56 a 35. Berger trova il quinto podio stagionale (solo Schumacher meglio di lui con 6), mentre Boullion e Suzuki trovano il loro primo piazzamento a punti della stagione. Nel mondiale costruttori la Benetton allunga ancora su Williams e Ferrari, portandosi ora a +18 e +19.\nNote.\n\"Salvo indicazioni diverse le classifiche sono tratte da \""}
{"id": "2395212", "revid": "92920", "url": "https://it.wikipedia.org/wiki?curid=2395212", "title": "Apparato circolatorio", "text": "Lapparato circolatorio, cardiovascolare o cardiocircolatorio \u00e8 l'insieme degli organi deputati al trasporto di fluidi diversi \u2013 come il sangue e, in un'accezione pi\u00f9 generale, la linfa \u2013 che hanno il compito primario di apportare alle cellule dell'organismo gli elementi necessari al loro sostentamento. Nell'essere umano e in tutti i vertebrati, il cuore \u00e8 l'organo propulsore del sangue e costituisce l'elemento centrale dell'apparato, che comprende anche i vasi sanguigni (arterie, vene), capillari e i vasi linfatici. Strettamente correlati all'apparato circolatorio sono poi gli organi emopoietici e gli organi linfatici, che sono preposti alla continua produzione degli elementi figurati presenti nel sangue e nella linfa.\nNei diversi gruppi di animali multicellulari la circolazione assicura la sopravvivenza del microrganismo e il metabolismo di ogni singola cellula del corpo, fornisce le sostanze chimiche e mantiene le propriet\u00e0 fisiologiche. Il sangue trasporta l'ossigeno dai polmoni alle cellule e l'anidride carbonica in direzione opposta (vedi anche la respirazione). Dai processi digestivi che avvengono nel sistema digerente, derivano le sostanze nutrienti come i lipidi, gli zuccheri e le proteine che vengono trasportate in ogni tessuto, l\u00ec utilizzati e, se necessario, possono essere ulteriormente modificati o conservati. Le sostanze che residuano dal metabolismo, definiti anche prodotti di scarto o cataboliti (per esempio, l'urea e l'acido urico), sono poi eliminati da altri tessuti o organi (come i reni e il colon). Il sangue trasporta inoltre i messaggeri chimici come gli ormoni, le cellule del sistema immunitario e i componenti della coagulazione del sangue all'interno di tutto il corpo.\nDescrizione e classificazioni.\nFacendo riferimento alla storia evolutiva degli animali, vengono distinti fondamentalmente due diversi tipi di sistema circolatorio: il sistema chiuso e il sistema aperto. Il sistema circolatorio si definisce \u00abaperto\u00bb se non c'\u00e8 distinzione tra i fluidi circolanti e i liquidi interstiziali; in caso contrario esso si dice \u00abchiuso\u00bb.\nDisposizione generale dell'apparato circolatorio chiuso.\nStruttura.\nIl cuore \u00e8 il muscolo che permette la circolazione del sangue, ma con un'azione di \u00ab\"vis a tergo\"\u00bb (letteralmente \u00abforza da dietro\u00bb, cio\u00e8 il fattore che sfrutta la differenza di pressione tra il circolo arterioso e quello venoso per il ritorno del sangue al cuore) influisce anche sulla circolazione della linfa nei vasi linfatici. Le due circolazioni, pur essendo considerate due sistemi indipendenti (i liquidi hanno caratteristiche differenti, cos\u00ec come i loro vasi e la loro organizzazione), sono in realt\u00e0 fra loro connesse: infatti la linfa si versa, attraverso il dotto toracico, nel torrente sanguigno, mentre in contemporanea altra linfa si forma per dialisi attraverso le pareti dei vasi. La circolazione \u00e8 costituita dal cuore e dai vasi sanguigni. I vasi che portano il sangue al cuore sono chiamati vene, quelli che lo portano lontano dall'organo si dicono arterie; allontanandosi dal cuore, i vasi sanguigni si ramificano e si riducono progressivamente di diametro. \"In primis\" abbiamo le arterie, quindi le arteriole e successivamente i capillari che portano gli elementi nutritivi sin all'interno dei tessuti, riunendosi in questo punto in una fitta rete a formare le venule post-capillari, che a loro volta confluiscono nelle vene.\nI vasi sanguigni.\nI vasi sanguigni sono suddivisi in diversi tipi in base alla loro struttura e funzione. Le arterie portano il sangue ad alta pressione e perci\u00f2 lo spessore della parete \u00e8 maggiore che nelle vene. Le arteriole servono come valvole di controllo che, grazie alle loro pareti muscolari, possono restringersi (vasocostrizione) o allargarsi (vasodilatazione) attraverso la presenza di dispositivi che regolano il flusso di sangue (formazioni sfinteriche, muscolatura intimale e cuscinetti polipoidi). Esse si diramano in seguito nelle reti capillari che effettuano lo scambio di fluidi, sostanze nutritive, elettroliti, ormoni e grazie alla parete del lume sottile (solo endotelio) sono permeabili alle sostanze a basso peso molecolare. In alcuni organi come il fegato e la milza, i capillari sono dilatati e in tal caso si parla di sinusoidi.\nLe venule raccolgono il sangue dai capillari per riportarlo al sistema venoso, che trasporta il sangue dalla periferia al cuore; hanno sottili pareti muscolari, che permettono di aumentarne o di ridurne il lume, attraverso la presenza di dispositivi analoghi a quelli delle arterie (formazioni sfinteriche e formazioni intimali con muscolatura longitudinale). Parte del liquido passa dai vasi nei capillari e da l\u00ec \u00e8 rimosso dai vasi linfatici. Il dotto toracico, che si diparte dalla cisterna del chilo, riporta la linfa al cuore sfociando nella giunzione tra la vena succlavia sinistra e la vena giugulare sinistra, alla base del collo.\nI vasi sanguigni con la stessa area di destinazione sono adiacenti e vengono definiti collaterali. In quasi tutte le regioni del corpo, ci sono collegamenti tra questi vasi, chiamate anastomosi: queste assicurano che la circolazione del sangue sia garantita anche in presenza di un trombo occludente (ad esempio in corso di trombosi). Le arterie che non hanno anastomosi sono chiamate \u00abarterie terminali\u00bb. Se vi \u00e8 un'occlusione di un'arteria, il corrispondente tessuto a valle non \u00e8 pi\u00f9 fornito di sangue e muore (come, per esempio, succede nell'infarto miocardico acuto o nell'ictus cerebrale). Tuttavia le anastomosi possono anche essere troppo piccole per consentire una compensazione completa e in tal caso si parla di \u00abarterie terminali funzionali\u00bb; un blocco o una lesione di questi vasi conduce alla diminuzione del flusso sanguigno e conseguentemente a una possibile ischemia.\nCompiti e funzioni.\nIl sangue nel corpo espleta funzioni diverse: trasporta l'ossigeno dai polmoni ai tessuti e riporta indietro l'anidride carbonica; alimenta inoltre i tessuti con i nutrienti estratti dal cibo a livello del tratto digestivo e rimuove le scorie metaboliche e i rifiuti portandoli agli organi emuntori (il rene e l'intestino crasso). Il sangue agisce anche come importante mezzo per il trasporto di ormoni, componenti del sistema immunitario e elementi della coagulazione dove siano necessari.\nLa circolazione sanguigna serve in definitiva per permettere al sangue di passare attraverso tutto il corpo. Il sangue svolge altres\u00ec un ruolo importante nella termoregolazione attraverso il flusso che giunge alla pelle: la potenza termica \u00e8 regolata dalla superficie del corpo.\nCircolazione dei vertebrati a sangue freddo.\nNegli animali, la presenza dell'apparato circolatorio non \u00e8 sempre essenziale: per esempio i poriferi, noti anche come spugne, e gli cnidari ne sono privi. L'apparato circolatorio diventa indispensabile se il rapporto fra la superficie totale dell'organismo e il suo volume interno (costituito da sole cellule negli organismi pi\u00f9 semplici e da interi apparati nelle specie animali pi\u00f9 evolute) \u00e8 basso, dal momento che in tal caso le cellule non hanno pi\u00f9 la possibilit\u00e0 di scambiare direttamente combustibili e comburenti con l'esterno. Il sistema circolatorio pu\u00f2 essere \u00abaperto\u00bb o \u00abchiuso\u00bb.\nSistema circolatorio aperto.\nCrostacei.\nI crostacei posseggono un sistema circolatorio aperto in cui il cuore ellittico \u00e8 collegato direttamente a un'arteria. L'arteria trasporta il sangue fino a una zona chiamata emocele dove il fluido circolante si mischia con i liquidi interstiziali che irrorano tutte le parti del corpo dell'animale. Una volta irrorati tutti i tessuti, il cuore \"richiama\" a s\u00e9 tutti i liquidi dell'emocele, incanalandoli in un grande dotto venoso passante per le branchie. Avvenuta l'ossigenazione nelle branchie, il cuore si riempie nuovamente con i fluidi e si ricontrae, ricominciando il ciclo.\nInsetti.\nGli insetti hanno un sistema circolatorio aperto come i crostacei, ma il loro cuore non \u00e8 confinato in una zona determinata del corpo ma si estende lungo tutta la parte dorsale, prendendo il nome di \"cuore tubolare\". Il cuore tubolare \u00e8 formato da una serie di ramificazioni arteriose che si estendono su tutto il corpo e da una serie di fori chiamati osti, tramite i quali i liquidi circolatori (emolinfa) ritornano al cuore. Come per i crostacei, le ramificazioni non sono collegate direttamente agli osti ma disperdono l'emolinfa in tutta la cavit\u00e0 corporea. Gli insetti usano l'apparato circolatorio pi\u00f9 per il trasporto di sostanze che per il trasporto dei gas, dato che le trachee provvedono da sole al rifornimento di ossigeno e all'eliminazione dell'anidride carbonica.\nMolluschi.\nI molluschi presentano un sistema circolatorio aperto (a eccezione dei cefalopodi che hanno un sistema circolatorio chiuso). Il cuore ellittico possiede sia ramificazioni arteriose sia venose. Queste, come in tutti gli altri sistemi aperti, si interrompono negli spazi intercellulari. Cos\u00ec facendo il sangue irrora i tessuti, apportandovi ossigeno e drenando da essi l'anidride carbonica di scarto dalle cellule. Dai tessuti il sangue, carico di anidride carbonica, viene trasportato prima alle branchie e poi, ossigenato, nuovamente al cuore. Il cuore pulsa ritmicamente imitando il rumore di una vela riempita dal vento. Questa vibrazione nei molluschi si trasmette anche alle ramificazioni venose e arteriose.\nSistema circolatorio chiuso.\nAnellidi.\nNegli anellidi come il lombrico, troviamo il primo tipo di sistema circolatorio chiuso. Da adesso in poi, ci sar\u00e0 una netta differenza tra liquidi interstiziali e fluidi circolanti, che non vengono mai mischiati. Gli anellidi presentano un vaso dorsale contrattile che prende la funzione del cuore. Il \"cuore\" \u00e8 collegato a tutte le estremit\u00e0 del corpo tramite una serie di \"letti capillari\", che irrorano tutti i tessuti. La vera particolarit\u00e0 degli anellidi sono i cuori accessori. I vasi pi\u00f9 grandi di ciascun anello in occorrenza si possono comportare come cuori accessori, escludendo la funzione del cuore dorsale.\nPesci.\nI pesci posseggono un sistema circolatorio chiuso e singolo. Distinto in sole due camere, atrio e ventricolo, \u00e8 il predecessore del cuore umano. \u00c8 un cuore che trasporta solamente sangue venoso. Il ciclo circolatorio comincia con una sistole (contrazione) del ventricolo, che trasporta il sangue alle branchie per ossigenarlo e dalle branchie viene pompato nei tessuti per gli scambi gassosi. Una volta avvenuti gli scambi, una potente diastole (distensione) del cuore risucchia tutto il sangue venoso dai tessuti all'atrio, dove viene riconvogliato nel ventricolo per iniziare nuovamente il ciclo.\nAnfibi.\nAnche gli anfibi posseggono un sistema circolatorio chiuso e le differenze tra il cuore di un mammifero e il cuore di un anfibio sono minime. Gli anfibi, oltre a possedere un cuore con due atri e un ventricolo, posseggono anche una doppia circolazione. La caratteristica del loro cuore \u00e8 di non avere ventricoli separati per cui il sangue arterioso e venoso si mescolano, non consentendo agli anfibi rese energetiche elevate. Tuttavia, questa caratteristica consente di deviare il flusso del sangue in modo da evitare la circolazione polmonare durante i lunghi periodi di apnea. Il sangue venoso entra nell'atrio destro e viene subito pompato sia verso il ventricolo al polmone sia verso l'atrio sinistro ai tessuti da cui proveniva. I polmoni ossigenano il sangue e lo rimandano al ventricolo dove avviene un'altra contrazione che porta il sangue ossigenato dall'atrio sinistro ai tessuti dove viene rimescolato con il sangue venoso gi\u00e0 utilizzato della precedente contrazione. Dopo essere stato convogliato nei tessuti il sangue viene risucchiato verso l'atrio destro e ricomincia il ciclo.\nRettili.\nI rettili posseggono un cuore composto da due atri e una camera ventricolare, quasi completamente divisa da un setto in due met\u00e0. Il sangue povero di ossigeno fluisce nell'atrio destro dai polmoni come sangue ossigenato e poi passa nell'atrio sinistro. Entrambi gli atri pompano il sangue nel ventricolo. Nell'atrio destro il sangue povero di ossigeno passa nei polmoni, dall'atrio sinistro alla testa e al corpo. Poich\u00e9 la separazione del ventricolo non \u00e8 completa, si arriva alla formazione di sangue misto (circa dal 10 al 40%), questo scorre attraverso l'arteria centrale in tutto il corpo.\nFra i rettili i coccodrilli sono un'eccezione, infatti i due ventricoli sono completamente separati. Il forame di Panizza \u00e8 un'apertura presente solo nei coccodrilli che collega i due tronchi aortici alla base, ovvero subito dopo l'impianto tra i due ventricoli. Attraverso il forame, il sangue ricco di ossigeno dalla camera destra \u00e8 mescolato con la parte povera di ossigeno del ventricolo sinistro, in modo che il sangue miscelato venga portato nella circolazione sistemica e nelle zone periferiche del corpo. Allo stesso tempo, l'aorta sinistra trasporta il sangue ricco di ossigeno al corpo e soprattutto nella testa dell'animale. L'importanza del forame si riscontra sulla vita prevalentemente acquatica di questi rettili, infatti la valvola tra il ventricolo destro e il suo tronco aortico, ha la capacit\u00e0 di aprirsi e chiudersi durante l'immersione o quando l'animale respira al di fuori dell'acqua.\nCircolazione dei vertebrati a sangue caldo.\nAnatomia umana.\nL'apparato cardiovascolare umano \u00e8 formato da organi cavi.\nEsistono due grossi circuiti arteriosi: la grande circolazione o circolazione sistemica e la piccola circolazione o circolazione polmonare. Questi due circuiti sono collegati in serie in modo che tutto il sangue possa fluire attraverso il circolo polmonare. Al contrario, gli organi del circuito nel corpo sono collegati in parallelo. L'organo che sta al centro di entrambi i circuiti \u00e8 il cuore e i vasi, che vi nascono o vi arrivano, vengono definiti proprio in riferimento a tale muscolo: qualsiasi vaso che \"nasca\" dai ventricoli cardiaci \u00e8 definito arteria, qualsiasi vaso che \"arrivi\" agli atri \u00e8 chiamato vena, indipendentemente dal tipo di sangue che trasportano, ossigenato o non ossigenato.\nLa grande circolazione prende l'avvio dal ventricolo sinistro che, contraendosi, spinge il sangue ricco di ossigeno nell'aorta e da qui in tutte le arterie del corpo, che trasportano il sangue ossigenato ai diversi tessuti e apparati. Dai tessuti, il sangue, attraverso il sistema delle vene cave, raggiunge l'atrio destro del cuore. Dal ventricolo destro inizia la piccola circolazione: da qui il sangue viene pompato, tramite l'arteria polmonare, nei polmoni dove negli alveoli circondati da una ricca rete di capillari, cede l'anidride carbonica e si arricchisce di ossigeno. Tramite le vene polmonari raggiunge l'atrio sinistro del cuore e da qui riparte tutto il ciclo precedente.\nCircolazione fetale.\nNel feto la circolazione \u00e8 leggermente differente da quella dell'adulto. Il feto non mangia, non beve e non respira autonomamente, perch\u00e9 \u00e8 immerso nel liquido amniotico, tuttavia necessita di sostanze nutritizie e d'ossigeno, provenienti dalla placenta materna. Il sangue della madre entra nella placenta dove per pressione idrostatica (lo stesso principio che gli fa raggiungere i tessuti) cede al feto i nutrienti, che vengono riversati in una vena fetale, la vena ombelicale. Questa vena risale il cordone ombelicale e raggiunge il feto immettendosi nella vena porta.\nNell'adulto la vena porta entra nel fegato per permettere a quest'ultimo di purificare il sangue. Nel feto il fegato \u00e8 pronto a funzionare, ma non \u00e8 necessario che processi il sangue perch\u00e9 lo ha gi\u00e0 fatto la madre; quindi esiste un dotto, il dotto venoso di Aranzio, che collega la vena porta alla vena cava inferiore.\nIl sangue arterioso della madre entra nella vena cava inferiore e si mischia al sangue venoso proveniente dagli organi sottodiaframmatici; si forma quindi un sangue \"sangue arterovenoso\" che raggiunge il cuore (atrio destro). Parte del sangue misto, con una concentrazione 1:1, scende nel ventricolo destro, si mescola a tutto il resto del sangue e viene spinto nell'arteria polmonare.\nNell'adulto i polmoni scambiano l'anidride carbonica del sangue con l'ossigeno, ma nel feto ci\u00f2 non pu\u00f2 avvenire (anche perch\u00e9 i polmoni sono solo al 40% di sviluppo), quindi la gran parte del sangue contenuto nell'arteria polmonare \u00e8 dirottato, tramite il dotto arterioso di Botallo e nutre tutti i distretti corporei eccetto collo, cranio e arti superiori.\nOgni arteria iliaca interna genera un'arteria (arteria ombelicale), che risale il cordone ombelicale e raggiunge la placenta, dove il sangue assorbe ossigeno e nutrienti dal sangue materno e vi cede anidride carbonica e scorie. Alcune scorie sono espulse dai reni mediante l'urina, che viene versata nell'amnios.\nAl momento del parto, l'atto respiratorio e il taglio del cordone ombelicale, inducono la chiusura del dotto di Botallo, la chiusura del dotto di Aranzio e del foro ovale di Botallo.\nIl sangue.\nIl sangue \u00e8 un tessuto allo stato liquido, circolante nei vasi sanguigni di diversi taxa animali. La sua composizione \u00e8 piuttosto complessa: comprende elementi corpuscolati come cellule e frazioni cellulari, sospesi in un liquido plasmatico costituito da acqua, sali minerali, proteine, glicidi e altri soluti. Fa parte della categoria dei tessuti connettivi.\nLe funzioni del sangue sono diverse e numerose: trasporto delle sostanze nutritizie e delle scorie metaboliche, ha una funzione respiratoria e una di difesa, trasporta gli ormoni, partecipa alla regolazione termica dell'organismo, regola il pH e la funzione osmotica.\nIl sangue nei diversi gruppi animali.\nI vari gruppi animali hanno il sangue con componenti diseguali in base alle necessit\u00e0 della loro fisiologia, alla diversa disposizione degli organi deputati all'emopoiesi e alla differenziazione cellulare degli elementi corpuscolati. L'eritropoiesi in numerosi gruppi animali presenta delle cellule differenti anche nell'aspetto immediatamente valutabile al microscopio ottico: in effetti la presenza o meno del nucleo cellulare permette di individuare l'appartenenza ai numerosi taxa animali.\nIl sangue umano.\nIl sangue \u00e8 un liquido opaco, rosso intenso se estratto da un'arteria, rosso cupo, se estratto da una vena: la diversit\u00e0 del colore dipende dalla maggiore quantit\u00e0 di emoglobina ossigenata presente, cosa che difetta nel sangue venoso. Il sangue \u00e8 composto dal plasma, liquido di colore giallastro, e dagli elementi corpuscolati, rappresentati dai globuli rossi, globuli bianchi e piastrine: queste due parti sono separabili attraverso centrifugazione e il loro rapporto \u00e8 detto ematocrito, costituito per il 55% dal plasma e il 45% dagli elementi corpuscolati. Se si trova al di fuori del corpo, il sangue coagula rapidamente dando origine a una parte solida, il trombo, e a una parte liquida, il siero, che differisce dal plasma in quanto non contiene il fibrinogeno e gli altri fattori della coagulazione. La massa sanguigna negli esseri umani rappresenta circa il 7,7% del peso corporeo, ha una temperatura di circa 37/38\u00a0\u00b0C e un pH, a livello arterioso, di 7,35-7,40 (il pH di una soluzione fisiologica ottimale dev'essere pari a 7,383).\nFisiologia.\nLa pressione sanguigna e il volume.\nI due sistemi arteriosi lavorano in due regimi pressori differenti: a bassa pressione quello del circuito polmonare e delle vene, ad alta pressione quello delle arterie e della circolazione sistemica.\nIl compito principale del sistema a bassa pressione \u00e8 di \"serbatoio\" del sangue, infatti l'80% del sangue circolante nel corpo (circa il 7% della massa magra nell'uomo, all'incirca quattro-cinque litri) pu\u00f2 essere trovato l\u00ec, questa funzione \u00e8 favorita dalla elevata elasticit\u00e0 e capacitanza dei vasi. In caso di perdita di volume (emorragia), i vasi si restringono; nel caso opposto, per esempio, nelle trasfusioni di sangue aumentando il volume il sistema aumenta la sua capacit\u00e0. La pressione venosa centrale (il valore normale \u00e8 di circa 3-9 mmHg) \u00e8 un buon indicatore del volume di sangue circolante.\nLa pressione del sangue si modifica a seconda dei livelli del sistema: in aorta e nelle grandi arterie \u00e8 di circa 100 mmHg, nei rami arteriosi pi\u00f9 a valle \u00e8 di circa 40 mmHg, fino ai capillari dove \u00e8 soltanto di 25 mmHg. Nelle venule \u00e8 appena di 20 mmHg, nelle vena porta solo di 3 mmHg. La pressione nella circolazione polmonare raggiunge i 15-20 mmHg nell'arteria polmonare, e appena di 2-5 mmHg nella vena polmonare.\nIl flusso sanguigno.\nNonostante le grandi differenze di pressione tra la sistole e diastole, il sangue scorre in modo relativamente uniforme attraverso il corpo: durante la sistole, la parete del vaso si espande. Questa espandibilit\u00e0 volumetrica permette di mantenere un flusso costante. Se la pressione non potesse essere assorbita dai vasi elastici, la pressione in aorta varierebbe in modo eccessivo. L'onda di pressione si muove a diverse velocit\u00e0, nei soggetti giovani circa 6 metri al secondo, negli anziani la velocit\u00e0 si raddoppia. Dal momento che con l'aumentare dell'et\u00e0 le pareti dei vasi diventano pi\u00f9 anelastiche, la portata si riduce.\nMentre il flusso di sangue nelle arterie dipende solo dalla forza di pompaggio del cuore, diversi fattori giocano un ruolo nel flusso venoso. In un certo modo, la forza contrattile del cuore raggiunge anche le vene, come gi\u00e0 detto per \"vis a tergo\", cio\u00e8 \"forza da dietro\": per tale motivo si trovano le valvole nelle vene, per permettere il flusso in un sol senso. Le forze esterne sono principalmente legate alle contrazioni del muscolo scheletrico e nelle grandi vene all'interno del corpo dalle differenze pressorie legate alla respirazione (dilatazione delle vene dovuta alla pressione negativa nell'inspirazione). La pressione di aspirazione degli atri gioca un ruolo solo nelle grandi vene vicino al cuore.\nSistemi di regolazione dell'apparato circolatorio.\nLa quantit\u00e0 di sangue deve essere mantenuta, indipendentemente dalle condizioni ambientali e di stress. Si deve garantire che l'attivit\u00e0 cardiaca e la pressione sanguigna siano regolate sempre al meglio per avere in tutti gli organi una quantit\u00e0 minima di sangue e di flusso per soddisfare le esigenze degli organi attivi: la distribuzione come prestazione massima in tutti gli organi nello stesso tempo, non \u00e8 possibile. Se tutti gli organi richiedessero contemporaneamente una erogazione massima di sangue, la pressione del sangue cadrebbe bruscamente, perch\u00e9 la quantit\u00e0 totale di sangue non \u00e8 sufficiente. Pertanto, la circolazione \u00e8 costituita da molti circuiti paralleli che possono essere attivati o disattivati a seconda della condizione in cui si trova l'organismo: in pratica, per esempio, dopo aver mangiato l'apparato digerente riceve una quantit\u00e0 di sangue maggiore poich\u00e9 \u00e8 l'organo che in quel momento ha la maggior necessit\u00e0 di irrorazione. La realizzazione di tale connessione e disconnessione avviene in diversi modi.\nLe modifiche del flusso dipendono inoltre dal controllo locale, dagli influssi ormonali e dagli influssi nervosi.\nControllo locale.\nIl controllo locale o l'autoregolazione \u00e8 quello che rimane pi\u00f9 costante: la perfusione dell'organo, si mantiene anche con il cambiamento della pressione sanguigna e dall'altro regola il flusso di sangue nelle condizioni metaboliche del momento (per esempio, l'aumento della circolazione nel tratto gastrointestinale durante la digestione). Questo pu\u00f2 avvenire in modi diversi:\nControllo ormonale.\nGli ormoni agiscono direttamente sulla muscolatura della parete del vaso (come l'adrenalina) o provocano localmente la liberazione di sostanze vasoattive, come l'ossido nitrico e le endoteline:\nControllo nervoso.\nIl controllo nervoso avviene in primo luogo da parte del sistema nervoso simpatico e agisce nelle piccole arterie, arteriole, vene e il loro ritorno al cuore. Il neurotrasmettitore postgangliare \u00e8 la noradrenalina, che si lega ai recettori alfa 1 e agisce come vasocostrittore. Una dilatazione dei vasi si ottiene diminuendo il tono simpatico. Il parasimpatico vasodilata i vasi delle ghiandole salivari e degli organi riproduttivi (ci\u00f2 che succede nell'erezione).\nControllo circolatorio centrale.\nVi \u00e8 un controllo centrale nel midollo allungato, che ricevono informazioni dai barocettori di pressione, dal rilevamento della frequenza cardiaca, dalla pressione bassa, inoltre dal pH, dall'anidride carbonica e dalla pressione parziale di ossigeno. I sensori di pressione sono situati nella parete dell'aorta e dell'arteria carotide interna (i recettori si trovano nel seno carotideo) e \"rilevatori\" di bassa pressione nella vena cava e negli atri. Tuttavia, la presente regolazione contrasta solo i cambiamenti della pressione arteriosa in acuto, come alzarsi velocemente da una posizione sdraiata: se la pressione sanguigna si modifica viene effettuato un adeguamento e la pressione viene mantenuta nei limiti della norma.\nLe pressioni parziali di O2 e il pH sono rilevati da sensori specializzati (chemiorecettori) rilevati nei paragangli, presenti anche nella carotide, nell'aorta (\"Paraganglio supracardiale\", o \"Glomus aorticum\") e nell'arteria polmonare. Le informazioni provenienti da questi sensori vengono processate nel centro circolatorio del romboencefalo, il midollo allungato.\nStoria.\nNel XIV secolo un medico francese di nome Guy de Chauliac scriveva:\n\u00c8 proprio grazie a queste piccole grandi aggiunte che si \u00e8 arrivati alla scoperta effettiva della circolazione del sangue. Tutto ci\u00f2 che oggi conosciamo in merito all'apparato cardiovascolare si deve a innumerevoli scoperte che si sono succedute nel corso dei secoli, scoperte portate avanti da uomini geniali che hanno avuto la capacit\u00e0 di guardare oltre.\nI babilonesi, gli egizi, le civilt\u00e0 precolombiane, i greci, gli ind\u00f9 e la civilt\u00e0 cinese si occuparono della circolazione sanguigna e del cuore. Nemesio, vescovo di Emesa, scrisse:\nNumerosi medici e scienziati, definiti \u00abi precursori\u00bb (gli arabi Avicenna e Averro\u00e8, Vesalio, Leonardo da Vinci e Giovanni Maria Lancisi che dettagli\u00f2 i sintomi dell'infarto, degli aneurismi e dell'arteriosclerosi) si avvicinarono alla studio della circolazione sanguigna, presentando un sistema cardiovascolare diverso dalle norme consolidate.\nHarvey e la dimostrazione della circolazione del sangue.\nPrecedentemente a Lancisi un'opera fondamentale sulla circolazione sanguigna fu scritta da William Harvey (\"Exercitatio anatomica de motu cordis et sanguinis in animalibus\", 1628), che pervenne alla scoperta della circolazione del sangue e alla sua descrizione quantitativa e matematica.\nAll'interno della sua opera Harvey afferma fondamentalmente che Dalle osservazioni harveiane risulta evidente un moto circolare del sangue, dal centro alla periferia e poi dalla periferia al centro; la circolazione avviene in tutto il corpo e in tutte le sue parti poich\u00e9 \u00e8 necessario che tutti gli organi ne ricavino beneficio. Come accennato precedentemente il merito di Harvey sta fondamentalmente nell'aver condotto precise e sperimentali dimostrazioni riguardo al funzionamento dell'apparato cardiovascolare.\nPatologie cardiovascolari.\nLe malattie cardiovascolari rappresentano la principale causa di morbidit\u00e0 e mortalit\u00e0 in tutto il mondo. All'inizio del XX secolo la mortalit\u00e0 per malattia cardiovascolare era meno del 10% della mortalit\u00e0 globale osservata in tutto il mondo. Nell'ultimo aggiornamento del\"Global Burden of Disease\" dell'Organizzazione mondiale della sanit\u00e0, la patologia ischemica \u00e8 risultata responsabile del 32% della mortalit\u00e0 nel sesso femminile (nell'et\u00e0 post-menopausale) e del 27% di quella maschile. La tendenza viene ritenuta in crescita sin intorno al 2030, soprattutto nei paesi industrializzati, per poi tendere a una probabile stabilit\u00e0, se non riduzione, nei decenni a venire in seguito alle numerose campagne di informazione sulla modificazione dei fattori di rischio cardiovascolare.\nRiporteremo di seguito le manifestazioni cliniche pi\u00f9 frequenti:"}
{"id": "2395213", "revid": "757396", "url": "https://it.wikipedia.org/wiki?curid=2395213", "title": "Club Baloncesto Breog\u00e1n", "text": "Il Club Baloncesto Breog\u00e1n, conosciuto anche come Breog\u00e1n \u00e8 una societ\u00e0 cestistica avente sede a Lugo, situato nella comunit\u00e0 autonoma della Galizia in Spagna. Fondato nel 1966, gioca nella Liga ACB. Disputa le partite interne nel Pazo Provincial dos Deportes de Lugo, con una capacit\u00e0 di 7.500 spettatori.\nStoria.\nFondata dai fratelli Varela Portas e Pardo, raggiunse per la prima volta la prima divisione spagnola nel 1971. Si tratta di uno dei club pi\u00f9 importanti della storia cestistica della nazione iberica. Dopo sette stagioni consecutive nella Liga ACB, attualmente milita nella seconda categoria della pallacanestro spagnola, la Liga LEB Oro.\nLa migliore posizione in classifica, nella sua storia, il club l'ha raggiunta nella stagione 1984-85, nella quale termin\u00f2 la regular season in sesta posizione, che gli permise di disputare per la prima volta una competizione europea (Coppa Kora\u0107) nella stagione successiva. Nella stagione 1985-86, il club raggiunse i quarti di finale della Coppa Kora\u0107. Quella fu anche la stagione del debutto di un giocatore del Breog\u00e1n nella nazionale spagnola, e cio\u00e8 di Manel S\u00e1nchez, scelto dal selezionatore Antonio D\u00edaz Miguel. Il club si qualific\u00f2 per la fase finale della Copa del Rey nella stagione 1989-90, disputata a Las Palmas, dove fu eliminato dal Club Joventut de Badalona.\nRoster 2021-2022.\n\"Aggiornato al 29 settembre 2021.\""}
{"id": "2395215", "revid": "729019", "url": "https://it.wikipedia.org/wiki?curid=2395215", "title": "Libagon", "text": "Libagon \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nLibagon \u00e8 formata da 14 barangay:"}
{"id": "2395218", "revid": "123642826", "url": "https://it.wikipedia.org/wiki?curid=2395218", "title": "Unkulunkulu", "text": "Unkulunkulu (il \"Vecchissimo\") \u00e8 la divinit\u00e0 suprema della popolazione africana zulu.\nLa principale divinit\u00e0 femminile \u00e8 invece Nomkhumbulwane.\nEpiteti.\nCon la sua intelligenza (discutibile) difendeva e proteggeva la grande nazione guerriera, aveva molti epiteti:\nNel mito.\nSi racconta che Unkulunkulu si erse dal vuoto e cre\u00f2 gli uomini servendosi dall'erba. Alla vita segu\u00ec la morte, ma essa nacque per via di due messaggeri che furono inviati con due messaggi diversi: la lucertola doveva avvisare che gli esseri umani erano mortali mentre un camaleonte li doveva avvisare che erano immortali, il camaleonte venne distratto durante il viaggio e cos\u00ec giunse prima la lucertola. Unkulunkulu allora decise di creare l'istituzione del matrimonio, di portare ai medici la conoscenza per guarire dalle malattie, di donare il fuoco per cucinare. Don\u00f2 infine un luogo dopo la morte. Come i boscimani anche gli zul\u00f9 sono convinti che le stelle siano gli occhi dei morti."}
{"id": "2395222", "revid": "767487", "url": "https://it.wikipedia.org/wiki?curid=2395222", "title": "Rob Holliday", "text": "Carriera.\nIl suo principale progetto musicale sono i Sulpher, nel quale svolge il ruolo di cantante, chitarrista e bassista dal 1999. L'altro componente della band, Jim Monti, si occupa della sezione ritmica e dell'elettronica.\nOltre a ci\u00f2, Holliday \u00e8 stato un componente dei Low Art Thrill dal 1996 al 1997 e di Gary Numan dal 2000 al 2006, nonch\u00e9 turnista per The Mission (2001-2004), Curve (2002), Flint (2003), Marilyn Manson (2007-2008) e The Prodigy (2003-2007, 2009-attuale), con cui spesso suona live come chitarrista o bassista.\nHa inoltre collaborato con importanti band come The Sisters of Mercy, 69 Eyes, Alec Empire, VNV Nation, Pig e Front 242"}
{"id": "2395223", "revid": "729019", "url": "https://it.wikipedia.org/wiki?curid=2395223", "title": "Avro 523 Pike", "text": "L'Avro 523 Pike fu un aereo multiruolo bimotore biplano sviluppato dall'azienda aeronautica britannica A.V. Roe and Company (Avro) negli anni dieci del XX secolo ma che non super\u00f2 la fase di prototipo.\nStoria del progetto.\nL'Avro Type 523 fu concepito per fornire la Royal Naval Air Service di un caccia anti-zeppelin con capacit\u00e0 di ricognitore a lungo raggio nonch\u00e9 con funzione di bombardiere leggero. Il modello era caratterizzato dalla configurazione a velatura biplana e motori in configurazione spingente, fusoliera triposto con il pilota posto al centro e i due artiglieri uno a poppa e uno a prua.\nL'Ammiragliato valut\u00f2 il velivolo, ma alla fine decise di scartarlo e l'Avro realizz\u00f2 un secondo prototipo, sostituendo gli originali motori 8 cilindri a V con una coppia di Green E.6 a 6 cilindri in linea, identificato dall'azienda come 523A. Nuovamente il velivolo venne proposto all'Ammiragliato, ma questi lo consider\u00f2 comunque obsoleto e non vi furono altri sviluppi.\nImpiego operativo.\nI due Pike furono utilizzati dall'Avro come aerei test per tutta la durata della guerra."}
{"id": "2395225", "revid": "1652635", "url": "https://it.wikipedia.org/wiki?curid=2395225", "title": "Polimeri termoindurenti", "text": "I polimeri termoindurenti sono particolari polimeri che, una volta prodotti, non possono essere fusi senza andare incontro a degradazione chimica (\"carbonizzazione\")..\nSono polimeri reticolati, ma presentano un grado di reticolazione molto pi\u00f9 elevato degli elastomeri, per cui le reticolazioni ostacolano la mobilit\u00e0 delle macromolecole, dando luogo ad un comportamento fragile. \nVengono indicati con il nome di termoindurenti quei polimeri che, in opportune condizioni di temperatura e/o in presenza di particolari sostanze si trasformano in materiali rigidi, insolubili e infusibili. Questa trasformazione si verifica in seguito a reazioni di reticolazione ( processo tramite il quale le catene polimeriche vanno incontro a una reazione che crea legami fra diverse catene a livello di gruppi funzionali reattivi) detto curing che avvengono fra le catene polimeriche con formazione di legami forti (covalenti o ionici). Alcuni polimeri termoindurenti vengono reticolati per mezzo del solo calore oppure attraverso combinazioni di pressione e calore, mentre altri possono essere reticolati attraverso reazioni chimiche a temperatura ambiente (reticolazione a freddo). Tali polimeri sono difficilmente riciclabili in quanto i nuovi legami formati a seguito delle operazioni di reticolazione sono definitivi. Esaminando l\u2019andamento della viscosit\u00e0 con la temperatura, quando viene superato il punto di rammollimento si verifica una iniziale diminuzione della viscosit\u00e0: si \u00e8 in presenza di uno stato plastico che consente la lavorazione del materiale. Ad un certo punto, per\u00f2, subentra la reticolazione e si ha un progressivo aumento della viscosit\u00e0 che conduce all\u2019indurimento del materiale. Ne consegue che i materiali termoindurenti possono essere lavorati con le stesse tecnologie dei materiali termoplastici, purch\u00e9 la lavorazione sia portata a termine in condizioni nelle quali i polimeri conservino la loro plasticit\u00e0 e si abbia cura che la reticolazione avvenga in una fase successiva allorquando \u00e8 stata impartita al materiale la sua forma definitiva. I polimeri termoindurenti vengono usati come materiali da stampaggio, nel settore degli adesivi, in quello delle vernici e degli smalti e trovano utilizzo come isolanti degli aerei . Frai polimeri termoindurenti pi\u00f9 noti ci sono le resine epossidiche, la maggior parte dei poliuretani (PU), la bakelite, le resine di melammina, etc.\nProduzione.\nI polimeri termoindurenti si ottengono per reazione di monomeri polifunzionali fra di loro e/o con indurenti (o agenti di reticolazione), attraverso processi di condensazione (nel caso della bachelite) o di addizione (nel caso delle resine epossidiche). Si possono distinguere due fasi: nella prima si formano le catene polimeriche, mentre nella seconda (che avviene a temperatura pi\u00f9 elevata) le catene polimeriche formano fra loro un reticolo. Lo stampaggio avviene durante la seconda fase di lavorazione.\nLavorazione.\nLe tecniche che possono essere utilizzate per lo stampaggio di questi polimeri sono:\nEsempi.\nDi seguito vengono elencati alcuni polimeri termoindurenti:"}
{"id": "2395226", "revid": "287204", "url": "https://it.wikipedia.org/wiki?curid=2395226", "title": "Tibagi (fiume)", "text": "Il Tibaji o Tibagi \u00e8 un fiume del sud-est del Brasile, che scorre nello Stato del Paran\u00e1. \u00c8 il pi\u00f9 grande affluente del fiume Paranapanema, a sua volta affluente del fiume Paran\u00e1.\nIl fiume scorre nella parte centroorientale dello stato, la sorgente si trova nel comune di Palmeira a 1.150 m s.l.m., il corso del fiun \u00e8 caratterizzato da un discreto dislivello che provoca una corrente forte e la presenza di numerose cascate.\nIl Tibagi, con 550\u00a0km, \u00e8 il terzo fiume pi\u00f9 lungo nello Stato del Paran\u00e1, dopo il Paranapanema e l'Iguaz\u00fa. Nel comune di Tel\u00eamaco Borba il corso \u00e8 sbarrato dalla Diga di Mau\u00e1.\nIl bacino idrografico si estende su 41 comuni brasiliani, coprendo una superficie di 24.530\u00a0km\u00b2"}
{"id": "2395227", "revid": "290948", "url": "https://it.wikipedia.org/wiki?curid=2395227", "title": "Termoindurenti", "text": ""}
{"id": "2395228", "revid": "290948", "url": "https://it.wikipedia.org/wiki?curid=2395228", "title": "Polimero termoindurente", "text": ""}
{"id": "2395229", "revid": "290948", "url": "https://it.wikipedia.org/wiki?curid=2395229", "title": "Termoindurente", "text": ""}
{"id": "2395231", "revid": "599013", "url": "https://it.wikipedia.org/wiki?curid=2395231", "title": "Crist\u00f3bal G\u00e1rces Larrea", "text": ""}
{"id": "2395232", "revid": "767487", "url": "https://it.wikipedia.org/wiki?curid=2395232", "title": "Fussballclub Red Star", "text": "Il Fussballclub Red Star (noto in italiano come \"FC Red Star Zurigo\") \u00e8 una societ\u00e0 calcistica svizzera della citt\u00e0 di Zurigo. La sua fondazione risale al 1\u00ba marzo 1905. Milita in 1\u00aa Lega, la quarta serie del campionato svizzero di calcio.\nStadio.\nIl Fussballclub Red Star gioca le partite casalinghe allo stadio \"Sportanlage Allmend Brunau\". La capacit\u00e0 complessiva \u00e8 di 2.030 posti, di cui 30 a sedere e 2.000 in piedi."}
{"id": "2395233", "revid": "110613821", "url": "https://it.wikipedia.org/wiki?curid=2395233", "title": "Super Bowl XXXIV", "text": "Il Super Bowl XXXIV \u00e8 stata la 34\u00aa edizione annuale del Super Bowl nel football americano.\nLa partita, che segue la stagione regolare NFL 1999, \u00e8 stata giocata il 30 gennaio 2000 al Georgia Dome di Atlanta, Georgia, tra Saint Louis Rams e Tennessee Titans ed ha visto la vittoria dei Rams che si sono aggiudicati il loro primo Super Bowl.\nI Rams arrivarono a disputare il loro secondo Super Bowl nella storia della squadra col miglior record della NFC con 13-3. Fu la prima apparizione della franchigia ai playoff negli ultimi dieci anni. Anche i Titans terminarono la stagione regolare con un record di 13\u20133 ma giunsero al primo Super Bowl nella storia della squadra come wild card, dal momento che erano arrivati secondi nella AFC Central dietro i Jacksonville Jaguars.\nStatistiche.\nLeader individuali.\nSt. Louis Rams\nTennessee Titans"}
{"id": "2395234", "revid": "1573940", "url": "https://it.wikipedia.org/wiki?curid=2395234", "title": "Birdy the Mighty", "text": " \u00e8 un manga di Masami Y\u016bki. Nel 1988 la serie fu abbandonata dall'autore dopo un solo \"tank\u014dbon\", ma in seguito ne vennero tratti quattro OAV diretti da Yoshiaki Kawajiri e realizzati dalla Madhouse. Nel 2003 Masami Yuki inizi\u00f2 a disegnare una nuova serie, pi\u00f9 ambiziosa, conclusasi in venti volumi nel 2008 per proseguire la serializzazione in una terza serie in 13 volumi, intitolata , senza la quale la precedente risulta incompiuta. Nel 2008 ne \u00e8 stata anche tratta una serie televisiva anime di 13 episodi, prodotta dalla Aniplex, intitolata , seguita da una seconda serie nel 2009. La seconda serie manga del 2003 \u00e8 stata pubblicata in Italia da Star Comics.\nTrama.\nBirdy Cephon Altera \u00e8 un'agente della Federazione spaziale.\nDurante un inseguimento di criminali interplanetari arriva sul pianeta Terra, e in uno scontro uccide accidentalmente un liceale di nome Tsutomu Senkawa. Fortunatamente, c'\u00e8 un modo per tenere in vita Tsutomu, ma questo richiede la fusione del suo corpo con quello di Birdy, almeno finch\u00e9 il suo corpo originale non sar\u00e0 stato ricostruito.\nTsutomu si trova quindi a condividere il corpo con questa poliziotta spaziale, attraente, forte - e soprattutto impulsiva. Allo stesso tempo deve continuare la sua vita normale, mentre Birdy deve proseguire le indagini sui criminali che si sono insediati segretamente sulla Terra.\nEpisodi.\nTetsuwan Birdy.\nI titoli originali degli episodi sono in inglese.\nTetsuwan Birdy: Decode.\nI titoli originali degli episodi sono in inglese.\nTetsuwan Birdy: Decode 02.\nI titoli originali degli episodi sono in inglese."}
{"id": "2395236", "revid": "729019", "url": "https://it.wikipedia.org/wiki?curid=2395236", "title": "Parco della Rimembranza (Gorizia)", "text": "Il parco della Rimembranza \u00e8 un parco pubblico di Gorizia posto a breve distanza dal centro cittadino. Il parco ha una estensione di circa 2,5 ettari, si presenta in pianta rettangolare con un aspetto ordinato e ampi spazi ariosi, fu realizzato nel 1923 in memoria dei volontari goriziani che sfidando l'Austria si arruolarono nell'esercito italiano e caddero nella prima guerra mondiale. Il parco \u00e8 stato progettato da Enrico Del Debbio nell'area dove sorgeva il vecchio cimitero cittadino.\nIl monumento ai caduti.\nLa prima pietra del monumento circolare al centro del parco, fu posata il 24 maggio 1925. L'architetto Enrico Del Debbio ne aveva studiato il progetto che si rifaceva alla tomba di Lisicrate, in Grecia. Il monumento era dedicato ai volontari goriziani caduti nella grande guerra e, con grandi difficolt\u00e0 economiche, il 24 maggio 1929 si arriv\u00f2 alla sua inaugurazione. Nove colonne doriche sorreggevano una cupola fregiata da sculture di Volterrano Volterrani, raffiguranti allegorie del ciclo della vita e della civilt\u00e0. L'interno era decorato con mosaici dell'artista goriziano Edoardo Del Neri, tutti ispirati alla storia della citt\u00e0.\nLa notte del 12 agosto 1944 il monumento fu scosso da un'esplosione. I giornali scrissero che i domobranci, nazionalisti sloveni, con il tacito consenso dei tedeschi che fornirono loro la dinamite, lo avevano fatto saltare. Non rimase in piedi che una colonna che si ergeva da un cumulo di macerie, proprio cos\u00ec come lo vediamo oggi. La polizia tedesca proib\u00ec ogni tipo manifestazione di protesta, mentre la cittadinanza per giorni e giorni continu\u00f2 a deporre fiori sulle macerie. In passato si decise di non ricostruirlo come ricordo e monito dell'atto terroristico e insegnamento per le generazioni future. In tempi moderni si \u00e8 dibattuto sull'opportunit\u00e0 di ricostruirlo come gesto di riconciliazione politica.\nSpecie vegetali presenti.\nIl lato nord del parco \u00e8 composto da essenze sempreverdi quali i pini mughi i tassi le magnolie da fiore e dei nespoli. Nelle aiole poste lungo i lati pi\u00f9 lunghi del parco trovano spazio due viali simmetrici di Pinus pinea.\nPosto al centro del parco vi sono dei roseti vermigli e dei tigli americani, mentre lungo i sentieri interni e le aree a prato sono stati posti a dimora platani, lecci, ginkgo, querce rosse, ligustri, bossi e viburni.\nTra le specie pregiate troviamo un esemplare di Quercus robur, dei magnifici olmi ciliati ed olmi montani, alcune Magnolia grandiflora, un cipresso di Lawson oltre ad un maestoso esemplare di bosso delle Baleari.\nMonumenti commemorativi.\nCollocati in vari settori del parco vi sono vari monumenti alla memoria:"}
{"id": "2395237", "revid": "767487", "url": "https://it.wikipedia.org/wiki?curid=2395237", "title": "Oblivion (gruppo musicale)", "text": "Oblivion \u00e8 un gruppo comico musicale-teatrale con repertorio \"Showtunes\" formatosi a Bologna nei primi anni duemila e composto da cinque attori-cantanti (ma anche mimi e musicisti) di cabaret.\nIl gruppo ha come modelli artistici il Quartetto Cetra, Rodolfo De Angelis, Giorgio Gaber e i Monty Python, tutti artisti a cui vengono dedicati in scena omaggi sotto forma di parodie dei principali lavori. Talvolta sono stati accostati a i Gufi, di cui non hanno per\u00f2 brani in repertorio. Si considerano una sorta di \"sperimentazione genetica di incrocio\" fra i Cetra e i Monty Python.\nIl gruppo ha un canale YouTube, \"Malguion\", che per anni \u00e8 stata la vetrina dei loro video; il nome \u00e8 nato casualmente dal tentativo di digitare \"Oblivion\" usando il T9.\nStoria.\nConosciutisi all'Accademia di Musical di Bologna, la BSMT, attingono il loro bagaglio artistico da esperienze diverse che vanno dal mimo alle esibizioni circensi fino, appunto, al musical. E nel musical hanno iniziato le rispettive carriere individuali, partecipando alle principali produzioni di settore: \"Tutti insieme appassionatamente\", \"Grease\", \"Rent\", \"Joseph e la strabiliante tunica dei sogni in Technicolor\", \"Company\", \"Jesus Christ Superstar\" e \"Jekyll &amp; Hyde, il musical\".\nNel 2007, con l'ingresso nella formazione di Fabio Vagnarelli, il gruppo raggiunge quella che sar\u00e0 la sua formazione definitiva. Prima del suo ingresso il quinto Oblivion era Raoul D'Eramo, la cui voce si ritrova ancora nei primi dischi \"live\".\nEsclusi dalla fase finale di \"X Factor\" 2009, il 13 marzo hanno pubblicato su YouTube il video \"I promessi sposi in dieci minuti\", che ha riscosso un grandissimo successo, rendendoli noti al pubblico.\nGli Oblivion sono ospiti per la prima volta in radio il 23 maggio 2009 nella trasmissione \"Le Colonne d'Ercole\" su Rai Radio 2.\nHanno pubblicato il DVD \"Di palo in sesto\" e hanno portato in teatro nel giugno 2009 al Teatro Franco Parenti di a Milano, uno spettacolo intitolato \"Oblivion Show\", summa del loro repertorio, diffuso inizialmente attraverso Internet, media attraverso cui il gruppo ha potuto farsi conoscere, al pari degli statunitensi POYKPAC.\nLe musiche del loro spettacolo \"Oblivion Show\" sono di Lorenzo Scuda mentre i testi sono curati da Davide Calabrese e dallo stesso Lorenzo Scuda. Il loro spettacolo va in tourn\u00e9e nazionale per due stagioni consecutive.\nVenerd\u00ec 9 aprile 2010 hanno fatto la prima loro comparsa in TV, alla trasmissione \"Parla con me\" condotta da Serena Dandini e trasmessa da Raitre.\nGli Oblivion fanno il loro esordio il 21 gennaio 2011 nella trasmissione comica televisiva \"Zelig\" su Canale 5 con il loro cavallo di battaglia de \"I promessi sposi in 10 minuti\", riarrangiato e accorciato in occasione dell'evento, per una durata di 7 minuti.\nIl 26 gennaio 2011 \u00e8 stato pubblicato il loro primo libro, \"I Promessi esplosi\", con allegato il loro secondo DVD, dal titolo omonimo e contenente una nuova registrazione de \"I Promessi Sposi in 10 minuti\".\nIl 23 maggio 2011, in occasione del debutto italiano del musical \"Monty Python's Spamalot\" si esibiscono in una serata storica al Politeama Rossetti di Trieste assieme ad Eric Idle dei Monty Python, con il quale si cimentano in un'intervista surreale e cantano \"Always look at the bright side of life\" ed altre canzoni del repertorio dei Python da loro tradotte per l'occasione.\nIl 28 ottobre 2011 comincia un nuovo tour con lo spettacolo \"Oblivion Show 2.0: Il sussidiario\" che si conclude nell'aprile 2014 con una settimana di tutto esaurito al Politeama Rossetti di Trieste.\nDurante la stessa stagione mettono in scena in parallelo anche lo spettacolo \"I promessi esplosi\" svolgendo delle lezioni basate sul loro libro nelle scuole o nei teatri.\nSempre nel 2012 ritorna in scena una versione aggiornata del loro storico spettacolo \"Far finta di essere G\", omaggio a Giorgio Gaber.\nNel settembre 2012 viene annunciata l'uscita del loro primo singolo, \"Tutti quanti voglion fare yoga\", distribuito in download digitale a partire dal 27 settembre. La canzone era gi\u00e0 nella scaletta di \"Oblivion Show 2.0\" a partire dal 2011, essa infatti apriva lo show, facendo entrare i cinque artisti sulla scena abbigliati con abiti da indiani.\nIl 18 dicembre 2012 gli Oblivion festeggiarono i loro primi 10 anni di attivit\u00e0 con uno spettacolo presso l'Oratorio dei Filippini di Bologna nel quale ripercorsero tutta la loro carriera e presentarono frammenti di loro vecchi spettacoli non pi\u00f9 rappresentati, ospitando i vecchi membri del gruppo Luciano Manzalini e Raoul D'Eramo.\nIn precedenza al posto di Vagnarelli aveva fatto parte del gruppo, sin dalla sua fondazione, Raoul D'Eramo. Al tempo stesso ha fatto parte saltuariamente della formazione, nello spettacolo \"Non dimenticar le mie parole\", anche Lara Puglia per quanto riguarda le voci femminili.\nPer un breve periodo, attorno al 2005 Davide Calabrese \u00e8 stato sostituito da Luciano Manzalini che in seguito collaborer\u00e0 ancora con gli Oblivion, ricoprendo ruoli da protagonista nella clip \"Rato l'Immagrato\" e nel videoclip di \"Tutti quanti voglion fare Yoga\". Durante il tour di \"The human Jukebox,\" da marzo 2016 a maggio 2016, Francesca Folloni \u00e8 stata provvisoriamente sostituita da Clara Maselli.\nNel 2012 nasce il gruppo canoro \"Brigata Cretinetti\", formato in realt\u00e0 dagli stessi membri degli Oblivion travestiti. Con questo pseudonimo hanno pubblicato su YouTube alcuni editoriali canori satirici, definendosi gli \"alter ego squatter\" degli Oblivion. In alcuni interventi radiofonici i cinque artisti si sono presentati con questo pseudonimo, giustificando con una scusa l'assenza degli Oblivion. L'unica apparizione in pubblico della \"Brigata Cretinetti\" \u00e8 avvenuta a Roma alla festa di \"Pubblico Giornale\" il 17 settembre 2012.\nSketch.\nGli Oblivion sono specializzati nella parodia di canzoni note pur presentando in repertorio anche motivi originali. Ecco alcuni titoli delle loro pi\u00f9 celebri parodie, presenti negli spettacoli dal vivo, su YouTube o nel DVD \"Di palo in sesto\":\nOblivion mash-up.\nNoti anche come \"Esercizi di stile\", gli \"Oblivion mash-up\" sono dei numeri in cui gli Oblivion eseguono, accompagnati solo dalla chitarra suonata da Lorenzo Scuda, dei mash-up tra due artisti o generi, mescolando testo e musica di entrambi. Questi sketch vengono portati eseguiti in teatro dal 2009, all'interno del primo \"Oblivion Show! \"ma sono stati pubblicati online solo dal 2015. Tra di essi si possono ricordare:\nV per Venditti.\nUna serie di sketch di vario genere dove cantanti e gruppi italiani vengono imitati e dissacrati sulle note delle loro stesse canzoni. Gran parte di questi sketch sono stati pubblicati su YouTube mentre altri sono ancora inediti:\nProduzioni teatrali.\nSpettacoli allestiti dagli Oblivion:"}
{"id": "2395246", "revid": "767487", "url": "https://it.wikipedia.org/wiki?curid=2395246", "title": "Paranapanema (fiume)", "text": "Il Paranapanema \u00e8 un fiume del sud-est del Brasile, che scorre tra gli Stati di San Paolo e Paran\u00e1. \u00c8 un affluente del fiume fiume Paran\u00e1.\nIl Paranapanema scorre per una lunghezza di 929\u00a0km, e il suo maggior affluente \u00e8 il fiume Tibagi."}
{"id": "2395248", "revid": "339392", "url": "https://it.wikipedia.org/wiki?curid=2395248", "title": "C.B.Breog\u00e1n", "text": ""}
{"id": "2395249", "revid": "188116", "url": "https://it.wikipedia.org/wiki?curid=2395249", "title": "Storytelling (disambigua)", "text": ""}
{"id": "2395250", "revid": "1632387", "url": "https://it.wikipedia.org/wiki?curid=2395250", "title": "Storytelling", "text": "Lo storytelling (forestierismo inglese corrispondente ad affabulazione) \u00e8 l'atto del narrare, disciplina che usa i principi della retorica e della narratologia. Il termine \"storytelling\" si riferisce ai vari tipi di opere di narrativa, sia opere audiovisive che letterarie. Letteralmente \u00e8 l'arte del \"raccontare storie\".\nTale termine non \u00e8 da confondersi con lo \"storytelling management\".\nFinalit\u00e0 dello \"storytelling\".\n\u00c8 una metodologia che usa la narrazione come mezzo creato dalla mente per inquadrare gli eventi della realt\u00e0 e spiegarli secondo una logica di senso.\nL'atto del narrare, nello storytelling, si ritrova nell'esperienza umana e si pu\u00f2 rappresentare in varie forme (individuali o collettive) che connettono pensiero e cultura. Soprattutto le emozioni dell'uomo \u2013 attraverso la narrazione\u00a0\u2013 trovano il mezzo pi\u00f9 efficace di espressione.\nIl \"pensiero narrativo\" possiede una molteplicit\u00e0 di significati, ma questi necessitano di essere tradotti, affinch\u00e9 si possano costruire una o pi\u00f9 forme di comunicazione che siano rielaborate dai soggetti secondo i termini della narrazione.\nIl \"discorso narrativo\" permette di rendere comprensibile, comunicabile e ricordabile il vissuto. Quindi, il pensiero narrativo organizza l'esperienza soggettiva e interpersonale; mentre il discorso narrativo rende possibile la riflessione.\nSi tratta di un \u201cprocesso interattivo\u201d dal momento che il discorso narrativo rende possibili interpretazioni molteplici per tutti i soggetti che entrano in contatto con una certa storia.\nAttraverso il \u201cracconto di storie\u201d noi cerchiamo di \u201cmettere ordine\u201d e di dare un senso attivo alle nostre caotiche esperienze quotidiane. Il nostro \u201cvissuto umano\u201d prende forma, diviene comunicabile, comprensibile e pu\u00f2 essere ricordato.\nCon il raccontare si compie una sorta di \u201ccollegamento\u201d, dalla duplice funzione:\nIl racconto di una storia implica sempre un \u201cconfronto dialogico\u201d, rimanda ad un ricordo (quindi un feedback, un vissuto esperienziale) e di conseguenza comporta una certa componente emotiva (sia essa positiva o negativa), che caratterizza la storia stessa.\nLa narrazione porta ad una riflessione che \u00e8 riflessione dei contenuti, elaborazione di questi e soprattutto sviluppo dell'apprendimento.\nLe storie persuadono: divengono sempre, o quasi, mezzo di condivisione; permettono di dare interpretazione della realt\u00e0 anche in forma autobiografica.\nLo storytelling \u00e8 un'arte e uno strumento per ritrarre eventi reali o fittizi attraverso parole, immagini, suoni. \u00c8 uno strumento naturale attraverso il quale pu\u00f2 avvenire una forma di comunicazione efficace: coinvolge contenuti, emozioni, intenzionalit\u00e0 e i contesti. La storia raccontata ha una connotazione emotiva e internazionale perch\u00e9 coinvolge delle persone e cerchiamo spontaneamente di dare un significato di ogni atto che vi viene descritto.\n\u00c8 inoltre attivit\u00e0 collaborativa: c'\u00e8 un narratore e un ascoltatore, infatti il cervello umano comprende con pi\u00f9 facilit\u00e0 delle storie narrate che processi logico-matematici.\nRaccontare storie \u00e8 il miglior modo per trasferire conoscenza ed esperienza, persuadere, allineare, \u201cformattare\u201d le persone; Esse hanno, insomma, un ruolo sostanziale e sono collegate a due metodologie: il metodo dei casi e il teatro d'impresa (per storie drammatizzate).\nCome si sviluppa lo \"storytelling\".\nLo \"storytelling\" si sviluppa a partire dall'assunzione di due principi fondamentali: l'organizzazione delle esperienze umane che avviene grazie ai racconti e alla narrazione. \u00c8 un processo che dota le persone di una sensibilit\u00e0 culturale che li mette in grado di attivare processi riflessivi e formativi, soprattutto nei gruppi.\nIl modo attraverso cui questi racconti vengono condivisi \u00e8 il \u201cdiscorso narrativo\u201d, traduzione del \u201cpensiero narrativo\u201d di cui tutte le persone sono dotate.\nIl discorso narrativo, per essere efficace, deve possedere alcune caratteristiche specifiche: - sequenzialit\u00e0 narrativa (l'ordine dato in un racconto pu\u00f2 non riflettere lo svolgersi cronologico dei fatti reali, n\u00e9 la contingenza delle relazioni causa-effetto); - particolarit\u00e0 (evidenziare dettagli che nella realt\u00e0 potrebbero apparire poco o non significativi); - intenzionalit\u00e0; - verosimiglianza (percezione che l'ascoltatore deve avere riguardo alla storia); - componibilit\u00e0 (intreccio tra le varie parti della narrazione e il suo insieme); - referenzialit\u00e0 (si riferisce a quanto la storia possa essere plausibile); - appartenenza a un genere (devono essere ben identificabili sia la fabula che l'intreccio).\nIl discorso narrativo pu\u00f2 esplicitarsi in varie modalit\u00e0: orale, scritta, mediata. Il metodo pi\u00f9 efficace sembra essere quello orale tuttavia anche gli altri due metodi si stanno rivelando fruttuosi. Il testo scritto si caratterizza soprattutto per due elementi: temporalit\u00e0 degli eventi e causalit\u00e0 della concatenazione dei fatti. Aspetto fondamentale della narrazione dei racconti \u00e8 l'interpretazione: l'utilit\u00e0 del raccontare storie ed ascoltarle sta nel momento in cui viene superato lo scenario dell'azione (quadro narrativo entro cui si dipana la storia) per integrarlo con lo scenario della conoscenza (insieme degli stati interni e dei punti di vista dei personaggi). Il nocciolo dello \"storytelling\" infatti sta nella correlazione che si instaura nella rappresentazione narrativa della realt\u00e0 tra i processi di interpretazione, quelli di proiezione e quelli di riflessione. Da qui si sviluppa la metodologia dello \"storytelling\", di cui l'idea di base nel suo utilizzo \u00e8 lo sviluppo dell'apprendimento riflessivo (\"reflective learning\"). Essa \u00e8 definita per fasi nella sua realizzazione:\nAffinch\u00e9 uno \"storytelling\" possa dirsi efficace \u00e8 necessario che la narrazione abbia una struttura interna familiare a chi la vedr\u00e0, in cui si possa identificare e in cui eventi e personaggi assumano un ruolo chiaro; \u00e8 poi essenziale la presenza di fattori che la rendano personale e possano suscitare delle emozioni. \nJoe Lambert, a tal proposito, individua sette elementi che aiutano in un approccio personale al digital storytelling:\nLa storia non deve necessariamente avere un lieto fine, invece elemento importante e che accresce l'attenzione nell'utente \u00e8 la percezione di autenticit\u00e0.\nAmbiti di applicazione.\nLo storytelling pu\u00f2 essere impiegato in contesti molto differenti in cui sia necessario comunicare con efficacia un determinato messaggio\nFormazione.\nNella formazione il caso di studio pu\u00f2 essere utilmente tratto dall'esperienza del discente, cio\u00e8 auto-casi come forma di storytelling da cui trarre insegnamenti.\nLa storia serve soprattutto per situare l'apprendimento in contesti significativi e sviluppare processi dialogici di interazione riflessiva, sono racconti influenzanti in cui vari pubblici possono riconoscersi.\nDa alcuni anni la metodologia dello storytelling ha trovato spazio anche nel campo della formazione degli adulti e dell'apprendimento a livello di istruzione superiore. Mc Drury e Alterio ci forniscono appunto interessanti argomentazioni in merito all'uso riflessivo sull'esperienza al fine di migliorare i processi di apprendimento. Utilizzando il metodo di raccontare storie, diventa possibile situare l'apprendimento nei contesti significativi e promuovere processi dialogici di interazione riflessiva attraverso lo sviluppo di contesti collaborativi.\nComunicazione.\nLo Storytelling \u00e8 una tecnica e una strategia di comunicazione, che pu\u00f2 essere applicata in diversi contesti comunicativi. Attraverso un insieme di tecniche di costruzione di un messaggio si cattura l\u2019attenzione e si stimola l\u2019interesse di chi ascolta, con l\u2019instaurazione di un legame emotivo. \nLe forme del racconto vengono applicate in campo narrativo, nel cinema come nelle serie tv, ma anche nella comunicazione pubblicitaria.\nImprese.\nPer un'impresa, la storia ha una \u201cmissione\u201d molto importante: saper gestire al meglio il cambiamento culturale e organizzativo, raccontarlo con nuovi codici e stili linguistici con i seguenti obiettivi:\nNell'azienda saper comunicare correttamente \u00e8 importante dal punto di vista umano ai fini della produttivit\u00e0 e del successo dell'azienda stessa, e in termini di clima e collaborazione per evitare perdite di tempo e denaro dovute per esempio alla poca chiarezza e alla sbagliata condivisione dei messaggi interni che talvolta possono creare conflitti e improduttivit\u00e0.\nGli interlocutori d'impresa possono essere interni od esterni e in base a ci\u00f2 si producono tuttavia tipologie di storytelling con caratteristiche differenti.\nSe i destinatari sono interni (dipendenti o manager) lo storytelling tende a:\nSe i soggetti di riferimento sono clienti o figure esterne all'azienda lo storytelling \u00e8 volto pi\u00f9 a:\nPedagogia.\nTra le applicazioni pi\u00f9 importanti dello storytelling c'\u00e8 la pedagogia. Il ricorso a storie pu\u00f2 essere infatti di facile comprensione per l'apprendimento del bambino.\nNei libri scolastici delle scuole elementari infatti, per rendere semplice un concetto si ricorre ad una storia o a dei personaggi.\nUna tecnica simile \u00e8 utilizzata anche nei corsi di lingue, molti sono organizzati con dei personaggi, che tramite un dialogo o un testo mostrano un aspetto della lingua.\nLa metodologia dello storytelling consiste nell'uso di procedure narrative al fine di promuovere meglio valori, idee ed \u00e8 incentrato sulle dinamiche di influenzamento sociale. La narrazione ha un potenziale pedagogico e didattico, dalla quale possiamo trarne peculiarit\u00e0 educative e formative intendendole sia come strumento di comunicazione delle esperienze, sia come strumento riflessivo per la costruzione di significati interpretativi della realt\u00e0. Dare rilievo alla narrazione, ai racconti dei soggetti che vengono coinvolti nei processi educativi e formativi, rappresenta la svolta epistemologica sia per leggere fenomeni e processi (narrazione come strumento di ricerca), sia per produrre azioni e cambiamenti intenzionali (narrazione come strategia didattica). La narrazione \u00e8 uno strumento per penetrare in profondit\u00e0 nelle cause e nelle ragioni di eventi, i particolari che vengono raccontati costruiscono una storia, diventano reali e determinano la storia stessa.\nQuesta metodologia \u00e8 una risorsa sia per l'educazione, sia per la formazione, promuove uno sviluppo generativo tra l'esperienza, l'osservazione della stessa e le intuizioni che ne derivano. Lo storytelling \u00e8 fondamentale in diversi contesti educativi e formativi con la prospettiva di life-long learning, sia in termini cognitivi che educativi.\nL'elemento autobiografico nello storytelling \u00e8 fondamentale perch\u00e9 la realt\u00e0 diventa una presupposizione, un indizio, una narrazione appunto che corrisponde ad un'interpretazione soggettiva.\nStorytelling in campo educativo.\nFin dall'infanzia lo storytelling contribuisce in maniera notevole all'alfabetizzazione, in quanto \u00e8 proprio la contestualizzazione di tale processo entro il quadro della narrazione che facilita la costruzione di senso intorno all'apprendimento complesso della scrittura e della lettura. Bisogna acquisire delle regole per comporre un testo. Il \u201craccontare\u201d in forma narrativa strutturata permette di creare le basi dell'alfabetizzazione, ovvero una prima costruzione di significati condivisi tra adulto e bambino. \u00c8 importante usare tale metodologia sin dalla prima scolarizzazione utilizzando i tipi di testualit\u00e0 adeguati al grado di alfabetizzazione dei bimbi. Gli insegnanti sono per i bambini adulti significativi che li aiutano a costruire il proprio s\u00e9. Compito dell\u2019insegnante \u00e8 agevolare la crescita integrale del bambino, potenziando oltre agli aspetti cognitivi anche quelli affettivi. L\u2019atteggiamento, lo stile educativo dell\u2019insegnante sono caratteristiche che contribuiscono a formare l\u2019atmosfera emotiva in classe. Si \u00e8 concordi nel ritenere che quando i bambini hanno la possibilit\u00e0 disoddisfare i propri bisogni emotivi riescono ad avere apprendimenti migliori. Facilitare un clima di classe positivo, dando importanza al ruolo che rivestono le emozioni nel processo d\u2019apprendimento, significa costruire relazioni significative tra insegnante e bambino e tra i bambini. Quando l\u2019insegnante stabilisce un contatto con gli studenti dove questi si sentono accettati, stimati e si sentono parte attiva della relazione allora questi saranno motivati a partecipare all\u2019interazione nel gruppo. Peculiare \u00e8 il ruolo dell\u2019insegnante perch\u00e9 il bambino diventi competente nell\u2019utilizzo della capacit\u00e0 narrativa. L\u2019adulto, afferma Landriani (2001), ha il compito di gestire la narrazione, accompagnando il bambino alla scoperta dei significati delle storie e quindi di accettare i primi tentativi del bambino di narrare. Raccogliere le narrazioni infantili significa prestare attenzione a ci\u00f2 che il bambino vuole dirci. Ogni narrazione sottende la dimensione emotiva del narratore, il suo modo di vedere la realt\u00e0 che lo circonda, cosa crede, quali sono le sue conoscenze. L\u2019insegnante che utilizzer\u00e0 come metodo l\u2019ascolto attivo porter\u00e0 lo studente ad aprirsi, lo incoragger\u00e0 ad esplorare i propri sentimenti, gli prover\u00e0 che lo accetta.\nGordon afferma che l\u2019ascolto attivo esprime il linguaggio dell\u2019accettazione e lo descrive come composto da quattro momenti. Il primo \u00e8 l\u2019ascolto passivo: l\u2019insegnante resta in silenzio e questo permette allo studente di esporre i propri pensieri senza essere interrotto, questo evita che l\u2019insegnante incorra in errori di comunicazione e blocchi il bambino. Il secondo momento \u00e8 costituito da messaggi d\u2019accoglimento che indicano al bambino che l\u2019insegnante sta ascoltando cosa dice. \nQuesti messaggi possono essere non verbali, ad esempio un cenno della testa o un sorriso, o verbali, ad esempio con frasi del tipo \"\u201cti ascolto\u201d\", \u201c\"sto cercando di capire\u201d\". Il terzo momento prevede inviti calorosi che incoraggiano il bambino a parlare ad approfondire quanto stanno dicendo, ovviamente non trapelano giudizi ne tanto meno si realizza valutazione su quanto dice da parte dell\u2019insegnante. Il quarto momento \u00e8 quello dell\u2019ascolto attivo dove l\u2019insegnante riflette il messaggio dello studente, un feedback privo di messaggi personali. L\u2019ascolto attivo si serve del linguaggio, verbalizzando ci\u00f2 che il bambino ha trasmesso, non esprime i giudizi dell\u2019insegnante. L\u2019ascolto attivo non rispecchia le parole, ma i sentimenti dell\u2019altro. Questo far\u00e0 sentire il bambino al centro dell\u2019attenzione, si sentir\u00e0 accettato, compreso e potr\u00e0 da solo trovare una soluzione ai propri problemi. Inizier\u00e0 a rafforzare la fiducia in se stesso e negli altri. Per l\u2019insegnante l\u2019ascolto attivo \u00e8 strumento di sostegno e mezzo per ottenere la fiducia e la stima degli studenti e per loro \u00e8 la via per acquisire sicurezza ed autonomia.\n\u00c8 importante costruire con i bambini un clima di fiducia dove si sentano liberi di esprimere le proprie idee e raccontare i propri vissuti. L\u2019insegnante ha il compito di stimolare e facilitare la narrazione pur nel rispetto dei tempi e dei bisogni del bambino. Favorire la partecipazione critica e attiva nella comunicazione, sostiene Franta (1992), significa permettere agli studenti di riflettere, di pensare, in un clima stimolante che gli consente di fare esperienza del proprio modo di agire rispetto ai contenuti da apprendere.\nGli errori comunicativi pi\u00f9 comuni consistono nel non prendere in considerazione le emozioni dell\u2019altro o nel giudicare la validit\u00e0 dell\u2019altro come persona, ad esempio beffando, umiliando, ridicolizzando, o elogiando troppo una qualit\u00e0, un lavoro prodotto che il ricevente sente essere lontano dalla realt\u00e0, poich\u00e9 avverte la scarsezza della sua prestazione e avverte il giudizio come poca attenzione nei suoi confronti. Gli ostacoli della comunicazione esprimono il linguaggio della non accettazione perch\u00e9 comunichiamo al bambino che sbaglia, che non \u00e8 adeguato. Un bambino che si sente accettato, sia per gli aspetti positivi che per quelli negativi, si accetter\u00e0 a sua volta. \nAccettare significa valorizzare, mettendo in evidenza il positivo che c\u2019\u00e8 in ognuno, la volont\u00e0 e il desiderio di apprendere. L\u2019accettazione va comunicata e la parola \u00e8 un\u2019importante agente.\nFestival.\nEsistono diversi festival in tutto il mondo per lo storytelling, tra questi c'e il World Storytelling Day, World Storytelling Day che cade nell'equinozio di Primavera. A livello locale e nei singoli paesi esistono iniziative simili volte a valorizzare il patrimonio culturale, come il National Storytelling Festival, nato negli anni '70 negli Stati Uniti."}
{"id": "2395254", "revid": "599013", "url": "https://it.wikipedia.org/wiki?curid=2395254", "title": "Claudia Mazzoni", "text": ""}
{"id": "2395259", "revid": "729019", "url": "https://it.wikipedia.org/wiki?curid=2395259", "title": "Liloan (Leyte Meridionale)", "text": "Liloan \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nLiloan \u00e8 formata da 24 barangay:"}
{"id": "2395260", "revid": "767487", "url": "https://it.wikipedia.org/wiki?curid=2395260", "title": "Sean Beavan", "text": "Biografia e carriera.\nBeavan ha iniziato la sua carriera come musicista e tecnico del suono nella sua citt\u00e0, Cleveland, lavorando al The Right Track Studio.\nL\u00ec conobbe Trent Reznor, che gli chiese di mixare il demo che sarebbe poi diventato Pretty Hate Machine. Da l\u00ec in poi Beavan divent\u00f2 un componente fisso dei Nine Inch Nails, pur non comparendo mai nella formazione ufficiale. Beavan segu\u00ec tutte le avventure di Reznor, lavorando a The Downward Spiral ed a tutti gli album dei Marilyn Manson (eccetto Holy Wood e The Golden Age of Grotesque). Ha inoltre prodotto album dei God Lives Underwater.\nOltre a queste esperienze nella scena industrial rock, Beavan ha prodotto album di band molto diverse, come Guns N' Roses, System of a Down, Depeche Mode, No Doubt, Slayer, Kill Hannah, P.O.D., Tommy Stinson, Chronic Future ed altre.\nAttualmente fa parte, insieme alla moglie Juliette Beavan, della band 8mm."}
{"id": "2395261", "revid": "320578", "url": "https://it.wikipedia.org/wiki?curid=2395261", "title": "Adattamento degli anime", "text": ""}
{"id": "2395263", "revid": "543975", "url": "https://it.wikipedia.org/wiki?curid=2395263", "title": "Chuku", "text": "Chuku (grande spirito), detta anche Chuke o Chiuke , \u00e8 una divinit\u00e0 degli Ibo della Nigeria orientale. Viene chiamato anche Chineke (\"il creatore\").\nNel mito.\nSi tratta di una divinit\u00e0 suprema e benigna. Creatore del paradiso. Egli invi\u00f2 un messaggero, un cane, che doveva avvisare gli uomini del rituale necessario per risorgere (prima occorreva deporre a terra il corpo in seguito bastava cospargerlo di cenere) ma per la stanchezza non giunse a destinazione, allora la divinit\u00e0 invi\u00f2 una pecora ma all'atto del esporre il messaggio fece un errore fondamentale: disse che il cadavere doveva essere bruciato, questa fu la nascita della morte.\nIl culto.\nLe offerte e sacrifici al dio vengono effettuate negli stessi luoghi comuni a sua figlia Ale (la dea della terra), quindi i luoghi preferiti sono vicino alle case e sotto gli alberi."}
{"id": "2395269", "revid": "767487", "url": "https://it.wikipedia.org/wiki?curid=2395269", "title": "Limasawa", "text": "Limasawa \u00e8 un'isola e una municipalit\u00e0 di Sesta classe delle Filippine, situata nella provincia di Leyte Meridionale, nella regione di Visayas Orientale.\nLimasawa \u00e8 formata da 6 barangay:"}
{"id": "2395272", "revid": "1543377", "url": "https://it.wikipedia.org/wiki?curid=2395272", "title": "The '59 Sound", "text": "The '59 Sound \u00e8 un album del gruppo indie rock/punk revival statunitense The Gaslight Anthem, pubblicato il 25 agosto 2008 dalla SideOneDummy Records.\nIl disco si caratterizza per influenze che spaziano dal punk rock, al soul ed al blues, nonch\u00e9 per sonorit\u00e0 che, come nel precedente EP \"Se\u00f1or and the Queen\", risultano molto soft ed armoniche, specie rispetto all'album di debutto, \"Sink or Swim\", con un cantato melodico piuttosto che roco e grezzo, tipIco del sound punk. Nell'album si evidenziano poi influenze di Bruce Springsteen, particolarmente nel canto e nei testi, e dei Social Distortion, specie nelle parti di chitarra e batteria.\nNel dicembre 2008 eMusic ha votato \"The '59 Sound\" come miglior album dell'anno. New Musical Express l'ha invece classificato alla 47\u00aa posizione dei migliori album annuali. \"The '59 Sound\", title track dell'album e primo singolo estratto, \u00e8 stata considerata da Rolling Stone la 62\u00aa delle 100 migliori canzoni del 2008."}
{"id": "2395273", "revid": "285333", "url": "https://it.wikipedia.org/wiki?curid=2395273", "title": "Dave Smith", "text": "Biografia.\nSmith era un grande fan dei film Disney da bambino e, vivendo in California, visitava spesso Disneyland. In seguito si laure\u00f2 presso l'Universit\u00e0 della California, Berkeley e trascorse un anno e mezzo come stagista presso la Biblioteca del Congresso. Ritorn\u00f2 poi in California e lavor\u00f2 come bibliotecario alla UCLA per cinque anni. Alla fine degli anni sessanta, Smith stava lavorando a una bibliografia su Walt Disney quando sent\u00ec parlare di un possibile archivio che stava venendo creato dalla Disney. Smith, ancora dipendente dell'UCLA all'epoca, scrisse una lettera alla Disney offrendo i suoi servizi, che furono accettati.\nSmith si un\u00ec alla societ\u00e0 il 22 giugno 1970, come suo primo archivista. Il suo primo compito fu quello di documentare tutti gli oggetti nell'ufficio di Walt Disney, rimasto inattivo dopo la sua morte nel 1966. Smith ha scritto molti libri, tra cui \"\", un'enciclopedia ufficiale sulla Disney, cos\u00ec come i Disney Trivia Books, e fu co-autore di \"Disney: The First 100 Years\". Nel 2007 Smith ricevette il premio Disney Legends. Il 24 giugno 2010 annunci\u00f2 il suo pensionamento."}
{"id": "2395278", "revid": "355802", "url": "https://it.wikipedia.org/wiki?curid=2395278", "title": "TD Banknorth Garden", "text": ""}
{"id": "2395281", "revid": "1543377", "url": "https://it.wikipedia.org/wiki?curid=2395281", "title": "Intenso bombardamento tardivo", "text": "La locuzione intenso bombardamento tardivo (noto anche come LHB, dall'inglese \"Late Heavy Bombardment\") indica un periodo di tempo che si estende tra 4,1 e 3,8 miliardi di anni fa, caratterizzato da un gran numero di impatti astronomici che hanno colpito la Luna e, di riflesso, la Terra, Mercurio, Venere e Marte. La prova di questo evento viene principalmente dalla datazione dei reperti lunari portati sulla Terra dalle missioni Apollo, che indicano che la maggior parte delle rocce da impatto si sono formate in questo intervallo di tempo.\nNonostante siano state formulate numerose ipotesi per spiegare il flusso di materiale asteroidale e/o cometario verso il sistema solare interno, non \u00e8 ancora maturato il consenso riguardo alle sue cause. Una teoria postula che la migrazione dei giganti gassosi verso le loro attuali orbite abbia causato delle instabilit\u00e0 nelle orbite degli oggetti della fascia principale e della fascia di Kuiper, facendo loro assumere delle orbite estremamente eccentriche che intersecavano quelle dei pianeti terrestri. Inoltre, alcuni sostengono che i materiali prelevati dalla luna non si siano formati necessariamente a seguito di un impatto avvenuto 3,9 miliardi di anni fa, e che l'apparente raggruppamento di impattiti durante questo arco di tempo sia un artefatto di campionamento del materiale presente in un unico vasto bacino di impatto.\nProve di un cataclisma.\nLa principale prova di un cataclisma lunare viene dalla datazione radiometrica delle rocce fuse da impatti che sono state raccolte durante le Missioni apollo. Si ritiene che la maggior parte di queste rocce fuse siano state formate durante collisioni di asteroidi o comete di decine di km di diametro, che hanno creato crateri meteorici di centinaia di km di diametro.\nI siti di allunaggio dell'Apollo 15, Apollo 16 e Apollo 17 sono stati scelti in virt\u00f9 della loro prossimit\u00e0 ai bacini del Mare della pioggia, del Mare del nettare e del Mare della serenit\u00e0. Le rocce fuse raccolte in questi siti furono studiate sulla Terra e le loro et\u00e0 risultarono essere comprese tra i 3,8 e i 4,1 miliardi di anni.\nL'apparente raggruppamento delle et\u00e0 di queste rocce fu annunciato per la prima volta a met\u00e0 anni settanta da Fouad Tera, Dimitri A. Papanastassiou e Gerald Wasserburg che ipotizzarono che queste et\u00e0 fossero la traccia di un intenso bombardamento cosmico subito dalla Luna che chiamarono \"cataclisma lunare\" e ritennero che rappresentasse un drammatico aumento del tasso di bombardamento della Luna avvenuto circa 3,9 miliardi di anni fa.\nSe queste rocce fuse si formarono a seguito alla formazione di questi tre bacini d'impatto, non solo questi tre grandi bacini si formarono in un breve intervallo di tempo ma, sulla base della stratigrafia del suolo lunare, anche molti altri. Questi risultati al momento della loro pubblicazione furono molto discussi.\nMa con l'aumentare dei dati disponibili, in particolare quelli delle meteoriti lunari, sono aumentati i sostenitori di questa teoria.\nLe meteoriti lunari ci forniscono campioni di regioni della superficie lunare scelte solo dal caso e almeno una parte di questi devono provenire da regioni lontane dai siti di atterraggio delle missioni Apollo. Molte delle meteoriti lunari feldspatiche probabilmente si sono originate nella faccia nascosta della Luna e gli impatti che le hanno originate sono stati recentemente datati; in accordo con l'ipotesi cataclismatica nessuna \u00e8 risultata pi\u00f9 antica di 3,9 miliardi di anni. Tuttavia le loro et\u00e0 non sono raggruppate attorno a questa data, ma si distribuiscono lungo un intervallo di tempo compreso tra i 2,5 e i 3,9 miliardi di anni.\nStudi sulla distribuzione delle dimensioni dei crateri degli altopiani suggeriscono che lo stesso tipo di proiettili colp\u00ec Mercurio e la Luna durante l'LHB. Se la sequenza di impatti dell'LHB di Mercurio \u00e8 analoga a quella dell'LHB della Luna, l'et\u00e0 del pi\u00f9 giovane bacino da impatto di Mercurio, il Bacino Caloris, dovrebbe essere comparabile con l'et\u00e0 dei pi\u00f9 giovani bacini lunari, i mari Orientale e Imbrium, e tutte le strutture geologiche presenti in esse dovrebbero essere pi\u00f9 vecchie di 3 miliardi di anni.\nCritiche all'ipotesi cataclismatica.\nNonostante il consenso all'ipotesi del cataclisma sia aumentato, in particolare tra gli esperti di Meccanica celeste che stanno cercando di trovare le cause di questo fenomeno, l'ipotesi catastrofista \u00e8 ancora una teoria controversa basata su presupposti discutibili.\nDue critiche all'ipotesi catastrofista sono:\nLa prima critica riguarda l'origine delle rocce fuse che sono state campionate nei siti di atterraggio delle missioni Apollo. Queste rocce sono state considerate come originate dal pi\u00f9 vicino bacino; \u00e8 stato quindi ipotizzato che la maggior parte di esse sia derivata dal Mare Imbrium. Il bacino del Mare Imbrium \u00e8 il pi\u00f9 giovane e il pi\u00f9 largo dei bacini a pi\u00f9 anelli situati nella parte centrale della faccia visibile della Luna; modelli quantitativi mostrano che considerevoli quantit\u00e0 di ejecta originati dall'evento che ha creato il Mare Imbrium dovrebbero essere presenti in tutti i siti di allunaggio delle missioni Apollo. Secondo questa critica, il raggruppamento delle et\u00e0 delle rocce fuse attorno ai 3,9 miliardi di anni riflette semplicemente il fatto che queste rocce derivano da un solo impatto, quello dell'Imbrium e non di differenti impatti.\nLa seconda critica riguarda il significato della mancanza di rocce fuse da impatti pi\u00f9 vecchie di 4,1 miliardi di anni. Un'ipotesi su questo fatto che non implica un bombardamento cosmico \u00e8 che rocce fuse pi\u00f9 vecchie possono effettivamente esistere, ma la loro et\u00e0 \u00e8 stata azzerata dal continuo bombardamento cosmico che avrebbero subito negli ultimi 4 miliardi di anni. Inoltre, \u00e8 possibile che queste ipotetiche rocce siano state sminuzzate in frammenti cos\u00ec piccoli da rendere impossibile la misura della loro et\u00e0 usando gli usuali metodi radiometrici.\nConseguenze geologiche sulla Terra.\nSe un catastrofico evento di craterizzazione \u00e8 accaduto sulla Luna, anche la Terra deve essere stata interessata dallo stesso evento. Estrapolando il tasso di craterizzazione lunare alla Terra si ottiene che sul nostro pianeta si dovrebbero essere formati:\nQuesti impatti avrebbero causato seri danni ambientali mediamente ogni 100 anni. Prima della formulazione della teoria LHB si riteneva che la superficie terrestre fosse rimasta allo stato fuso fino a 3,8 miliardi di anni fa. Questa et\u00e0 \u00e8 ritrovata in tutte le pi\u00f9 vecchie rocce della Terra, e sembra rappresentare un limite oltre il quale non possono essere trovate rocce pi\u00f9 vecchie. Questa datazione rimane praticamente costante in tutti i metodi di datazione usati, ivi incluso il metodo considerato il pi\u00f9 accurato e meno influenzato da eventi esterni, quello dell'uranio-piombo sullo zirconio. Poich\u00e9 non si trovano rocce pi\u00f9 antiche si ritiene che la Terra sia rimasta fusa fino a quel momento, che delimita il limite tra l'Adeano e il successivo Archeano. Tuttavia rocce pi\u00f9 vecchie sono state trovate sotto forma di frammenti di asteroidi che cadono sulla Terra come meteoriti. Come le rocce terrestri, anche gli asteroidi mostrano di possedere un'et\u00e0 limite attorno ai 4,6 miliardi di anni, et\u00e0 che \u00e8 ritenuta quella della formazione dei primi corpi di discrete dimensioni formatisi nel disco protoplanetario allora esistente attorno al giovane Sole. L'Adeano, quindi, \u00e8 stato il periodo durante il quale si formarono queste prime rocce nello spazio e la formazione della prima crosta solida sulla superficie della Terra, circa 700 milioni di anni pi\u00f9 tardi. Questo periodo includerebbe la fase di formazione per accrescimento dei pianeti dal disco protoplanetario e il loro lento raffreddamento fino alla formazione di una crosta solida a partire dalla elevata temperatura iniziale che possedevano, dovuta alla loro contrazione sotto l'influsso dall'energia gravitazionale. Successivi calcoli dimostrarono che il tasso di accrescimento e raffreddamento dipendevano dalla dimensione dei corpi celesti, e che questo su un oggetto delle dimensioni della Terra sarebbe successo rapidamente, in circa 100 milioni di anni.\nLa differenza tra le misure e la teoria \u00e8 stata considerata un mistero all'epoca in cui furono svolte queste ricerche. La teoria dell'LHB \u00e8 attualmente presentata come una spiegazione a questa incongruenza. Secondo questa teoria, le rocce datanti fino a 3,8 miliardi di anni sono quelle che si sono solidificate dopo che una notevole parte della crosta lunare \u00e8 stata distrutta durante l'LHB. Lo gneiss di Acasta nello scudo continentale canadese e gli gneiss delle Jack Hills nel Narryer Gneiss Terrane nell'Australia occidentale, costituiscono i pi\u00f9 antichi frammenti di crosta continentale della Terra e sono successivi all'LHB. Il pi\u00f9 antico minerale datato della Terra, uno zircone proveniente dalle Jack Hills, precede l'LHB ma potrebbe essere semplicemente un frammento della crosta sopravvissuto ed inglobato in una roccia molto pi\u00f9 giovane (~3800 milioni di anni). Alcuni geologi affermano di aver trovato rocce vecchie di 4,28 miliardi di anni nel Quebec, Canada. Questo ha rappresentato una rivoluzione nella comprensione delle prime tappe della storia della Terra durante l'Adeano.\nFino a pochi anni fa le fonti scientifiche riportavano spesso che nell'Adeano la Terra aveva una superficie fusa o con una crosta solida di piccolissimo spessore interrotta da numerosissimi vulcani. Il nome del periodo, Adeano, veniva riferito alle condizioni infernali che si riteneva esistessero in quel tempo sulla Terra. Attualmente si ritiene che la superficie terrestre fosse solida gi\u00e0 nell'Adeano, con una temperatura relativamente non elevata e coperta di acqua contenente particelle silicatiche. Questa convinzione deriva dalla scoperta di vari particolari rapporti isotopici che suggeriscono che si sia sviluppata una chimica basata sull'acqua in un momento precedente a quello della formazione delle pi\u00f9 vecchie rocce conosciute.\nDi particolare interesse quanto asserito da Manfred Schidlowski nel 1979: i rapporti isotopici del carbonio di certe rocce sedimentarie rinvenute in Groenlandia sarebbero derivati dalla presenza di materiale organico. C'\u00e8 stato un ampio dibattito sull'esatta datazione di queste rocce, tra Schidlowski che sosteneva avessero un'et\u00e0 di 3.800 milioni d'anni e altri ricercatori che ritenevano avessero soli 3.600 milioni d'anni. In ogni caso l'abiogenesi, ossia la nascita della vita sulla Terra, sarebbe accaduta in un tempo relativamente breve dopo la formazione della crosta solida, e se Schidlowski ha ragione, in ancor meno tempo.\nL'LHB e la rifusione della crosta terrestre suggeriscono un limite temporale entro il quale tutto questo sia accaduto: la vita sarebbe nata immediatamente dopo l'LHB, o pi\u00f9 probabilmente gli sarebbe sopravvissuta, dopo essere nata durante l'Adeano. Studi recenti indicherebbero che le rocce scoperte da Schidlowski si sono formate nella parte pi\u00f9 vecchia dell'intervallo di et\u00e0 possibili, circa 3,85 miliardi di anni. I risultati di Schidlowski sono ancora al centro dei pi\u00f9 animati dibattiti. Pi\u00f9 recentemente, uno studio simile condotto sulle rocce rinvenute sulle Jack Hills ha mostrato tracce dello stesso tipo di indicatore di una possibile origine organica.\nThorsten Geisler dell'Istituto di Mineralogia dell'Universit\u00e0 di M\u00fcnster, ha studiato le tracce di carbonio incluse in piccoli pezzi di diamante e grafite presenti all'interno di cristalli di zircone vecchi di 4,25 miliardi di anni: ha trovato che il rapporto carbonio-12/carbonio-13 era inusualmente alto, un'alterazione generalmente considerata come una manipolazione da parte della vita. Modelli tridimensionali sviluppati al computer nel maggio 2009 da un gruppo di ricerca dell'Universit\u00e0 del Colorado a Boulder, permettono di ritenere che una buona parte della crosta terrestre e i microbi che vi vivevano sopra, possa essere sopravvissuta all'LHB. Questi modelli suggeriscono che anche se la superficie della Terra \u00e8 stata sterilizzata, le sorgenti idrotermali sotto la sua superficie potrebbero aver fatto sopravvivere la vita fornendo un santuario per gli organismi termofili.\nPossibili cause.\nMigrazione dei pianeti giganti gassosi.\nUna serie di simulazioni fatte da Gomes e altri partono con un Sistema Solare dove i pianeti gassosi sono distribuiti in una configurazione orbitale compatta. Questa configurazione \u00e8 in s\u00e9 stabile, ma se si ipotizza l'esistenza di una massiccia Fascia di Kuiper, gli oggetti che l'avrebbero costituita avrebbero interagito con i pianeti gassosi spingendoli a spostarsi lentamente, in un intervallo di tempo di alcune centinaia di milioni di anni. I calcoli mostrano che Giove si sarebbe spostato verso il Sole, mentre i restanti pianeti gassosi si sarebbero allontanati dal Sole.\nA causa di questa migrazione planetaria, il Sistema Solare avrebbe cominciato a diventare catastroficamente instabile appena le orbite di Giove e Saturno raggiunsero tra di loro una risonanza di 1:2, che caus\u00f2 una rapida riconfigurazione dei corpi del Sistema Solare esterno che si allontanarono da Giove. La migrazione dei pianeti gassosi avrebbe provocato variazioni nelle risonanze da loro create, variazioni che avrebbero svuotato parzialmente la Fascia di Kuiper e la Fascia principale degli asteroidi aumentando le eccentricit\u00e0 delle orbite dei corpi che le costituivano, permettendo loro cos\u00ec di transitare nel Sistema Solare interno ed impattare con i pianeti terrestri ivi presenti.\nTarda formazione di Urano e Nettuno.\nSecondo una simulazione della formazione del Sistema solare, i pianeti esterni Urano e Nettuno si formarono molto lentamente durante un periodo di vari miliardi di anni. Harold Levison e il suo team hanno anche ipotizzato che la bassa densit\u00e0 del materiale presente nel Sistema solare esterno durante la formazione dei pianeti avrebbe rallentato notevolmente la loro crescita. La tarda formazione di questi pianeti ha fatto ipotizzare una differente causa per l'LHB. Tuttavia recenti calcoli sull'aggregazione nel sistema solare esterno dei gas a partire da planetesimali, danno come risultato che i pianeti gioviani si devono essere formati rapidamente, in tempi dell'ordine dei 10 milioni di anni, e questo non andrebbe a favore di un LHB provocato da una lenta formazione di tali pianeti.\nTeoria del pianeta V.\nUno di tali meccanismi \u00e8 rappresentato dalla teoria del Pianeta V, che ipotizza l'esistenza di un quinto pianeta, pi\u00f9 piccolo di Marte, nella parte interna del Sistema solare, posizionato tra l'orbita di Marte ed il bordo interno della Fascia degli asteroidi. L'orbita di questo pianeta \u00e8 stata teorizzata quasi circolare e metastabile; questa orbita \u00e8 stata perturbata al tempo dell'LHB, diventando pi\u00f9 eccentrica e cominciando a spingere gli asteroidi ad entrare in collisione con i pianeti interni prima di entrare a sua volta in collisione col Sole."}
{"id": "2395282", "revid": "228587", "url": "https://it.wikipedia.org/wiki?curid=2395282", "title": "Dom and Nic", "text": "Biografia.\nI due hanno diretto numerosi videoclip e spot pubblicitari a partire dal 1994.\nVideografia.\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2007\n2008"}
{"id": "2395286", "revid": "287204", "url": "https://it.wikipedia.org/wiki?curid=2395286", "title": "Barcelona Ladies Open", "text": "Il Barcelona Ladies Open \u00e8 stato un torneo femminile di tennis che si giocava a Barcellona in Spagna su campi in terra rossa. In passato ha fatto parte di diverse categorie: della Tier V dal 1988 a 1989, nel 1990 della Tier IV, poi \u00e8 stato promosso a Tier III nel 1991 e Tier II nel 1993, nel 2007 \u00e8 stato retrocesso nella categoria Tier IV. Faceva parte della categoria International."}
{"id": "2395294", "revid": "92723", "url": "https://it.wikipedia.org/wiki?curid=2395294", "title": "Maxim Rodshtein", "text": "Si trasfer\u00ec con la famiglia in Israele nel 1998, stabilendosi nei pressi di Tel Aviv.\nGrande maestro dal 2007, ha raggiunto il massimo rating in gennaio 2009, con 2650 punti Elo (76\u00ba al mondo e 4\u00ba in Israele).\nAlle Olimpiadi di Dresda 2008 ottenne la medaglia d'argento di squadra e individuale in 5\u00aa scacchiera, con 7/9.\nTra gli altri risultati:\nIl suo principale preparatore \u00e8 stato per molti anni il grande maestro Lev Psachis."}
{"id": "2395297", "revid": "107513926", "url": "https://it.wikipedia.org/wiki?curid=2395297", "title": "Asociaci\u00f3n Deportiva Santos de Gu\u00e1piles", "text": "L'Asociaci\u00f3n Deportiva Santos de Gu\u00e1piles (Chiamata dai tifosi semplicemente \"A.D. Santos\") \u00e8 una societ\u00e0 calcistica costaricana con sede nella citt\u00e0 di Gu\u00e1piles. Milita nella Primera Divisi\u00f3n de Costa Rica la massima divisione del campionato costaricano.\nStoria.\nLa squadra Santos de Gu\u00e1piles fu fondata il 10 novembre 1961 e scelse il nome in onore del magnifico Santos di Pel\u00e9.\nI caribe\u00f1os si convertirono nella terza squadra della provincia a raggiungere la divisione di onore nella stagione 1999-00, dopo Sociedad Gimn\u00e1stica Limonense nel 1921 (gioc\u00f2 la prima competizione della storia e fu uno dei club creatori della Liga Nacional de F\u00fatbol) e posteriormente del rappresentativo e leggendario quadro dell'Asociaci\u00f3n Deportiva Limonense, secondo classificato nazionale nel 1981.\nI santistas cominciarono nel calcio costaricano con il nome di Pococ\u00ed 2000, dovendo il nome ad un progetto del Comit\u00e9 Cantonal de Deportes della zona di Pococ\u00ed de Gu\u00e1cimo nel quale si aspettava che la squadra arrivasse in prima divisione nell'anno 2000, cosa che fu compiuta, ma sotto il nome di AD Santos rimanendo sotto l'egida dei soci del club in seguito al ritiro del Comit\u00e9 Cantonal e dopo aver vinto la finale della seconda divisione 1998-99 contro il Liberia.\nAl primo anno in prima divisione mostr\u00f2 una squadra agguerrita in casa, guadagnando un rispettabile terzo posto, fu solo un presagio di quello che verrebbe dopo due stagioni quando la squadra diretta dal tecnico R\u00f3nald Mora guadagn\u00f2 con merito l'Apertura 2000.\nDopo 10 stagioni nel massimo campionato tico, arriv\u00f2 inaspettata la retrocessione, seguita da un immediato ritorno in Primera Divisi\u00f3n, battendo nella finale della Liga de Ascenso il Barrio M\u00e9xico."}
{"id": "2395301", "revid": "371529", "url": "https://it.wikipedia.org/wiki?curid=2395301", "title": "Nina Hartley", "text": "Giovent\u00f9.\nMarie Louise Hartman nasce a Berkeley, in California, l'11 marzo 1959, da padre luterano di origini tedesche e madre ebrea. Ha trascorso la sua giovinezza nella San Francisco Bay Area. \u00c8 la pi\u00f9 giovane dei quattro figli della famiglia, con una sorella maggiore e due fratelli pi\u00f9 grandi. I suoi genitori, entrambi membri del Partito Comunista degli Stati Uniti, si convertirono al buddismo Zen quando lei era ancora piccola.\nDopo aver terminato la Berkeley High School nel 1977, ha frequentato la scuola per infermiere alla San Francisco State University e si laurea a pieni voti nel 1985. \u00c8 abilitata alla professione d'infermiera professionale.\nCarriera pornografica.\nHartley vide \"The Autobiography of a Flea\" (il primo film per adulti diretto da una donna, Sharon McNight) in un cinema di San Francisco e scelse di intraprendere la carriera di attrice pornografica.\nNel 1982, mentre frequentava la scuola per infermiere, inizi\u00f2 a lavorare come spogliarellista al Mitchell Brothers O'Farrell Theater.\nNel 1984 fece il suo ingresso ufficiale nel mondo dei film a luci rosse durante il suo ultimo anno di universit\u00e0 prima della laurea. Il suo debutto nel film \"Educating Nina\", prodotto dalla star veterana del porno Juliet Anderson (meglio conosciuta come \"Aunt Peg\"), si rivel\u00f2 un inaspettato grande successo. Da allora ha partecipato ad oltre 1300 film per adulti ed \u00e8 diventata una vera e propria leggenda dell'industria del porno statunitense.\nIn una intervista, raccont\u00f2 di aver scelto il nome \"Nina\" perch\u00e9 era facile da pronunciare per i turisti giapponesi che venivano a vedere i suoi spogliarelli quando lavorava nei locali a San Francisco. Scelse inoltre, \"Hartley\" perch\u00e9 le piacevano i popolari spot pubblicitari che, all'epoca, Mariette Hartley stava interpretando insieme a James Garner.\nPer anni \u00e8 stata considerata \"il miglior posteriore nel mondo del porno\" (\"The best ass in the business\"), grazie al suo famoso sedere tondo. In seguito, data l'et\u00e0, si \u00e8 specializzata nel genere di film hard MILF, interpretando ruoli di donne mature che si accoppiano disinvoltamente con partner assai pi\u00f9 giovani.\nI diritti delle donne nel mondo del porno.\nPoliticamente, Nina Hartley si considera una liberale e una femminista. Rivolgendo un appello alle altre donne, disse: \"\u00abIl sesso non \u00e8 qualcosa che gli uomini ti danno. \u00c8 qualcosa che gli uomini si \"prendono\" da te. Il sesso dovrebbe essere qualcosa di bello e piacevole per entrambi, uomini e donne\u00bb.\" Nina, da sempre considerata femminista \"sex-positive\" e liberale, si \u00e8 sempre battuta per i diritti delle donne nel settore dell'hard sin dagli inizi, e, prima del successo di Jenna Jameson, \u00e8 stata spesso chiamata in TV, quando un programma o un talk show necessitava di un'attrice porno professionista in grado di esporre il punto di vista delle donne nel mondo dell'hard. Una delle sue apparizioni pi\u00f9 famose \u00e8 stata al \"The Oprah Winfrey Show\" insieme ad un'altra pornostar, Ona Zee. Le due furono fortemente prese di mira dall'audience prevalentemente femminile del programma, ma non si fecero intimidire e continuarono ad esporre la loro tesi in supporto all'industria dell'hard.\nIntervistata per il libro di Wendy McElroy \"XXX: A Woman's Right to Pornography\" del 1995, raccont\u00f2 di quando fu arrestata a Las Vegas nel 1993, assieme ad altre 10 star del porno (pi\u00f9 tardi soprannominate \"le 11 erotiche\"), per avere eseguito uno spettacolo lesbo durante uno strip-tease, alla presenza di un poliziotto in borghese mescolato tra il pubblico. Rischiando dai 6 ai 12 anni di carcere per \"flagrante lesbismo\" e oltraggio al pudore recidivo, fu caldamente consigliata di dichiararsi colpevole e di accettare un patteggiamento.\nOltre ai suoi molteplici ruoli come attrice pornografica, Nina ha anche prodotto, diretto, e condotto una serie di video di educazione sessuale (i vari \"Guide to...\") che coprono l'intera gamma delle specialit\u00e0 sessuali, dall'accoppiamento semplice, alle orge, al sesso anale e al bondage.\nVita privata.\nLa Hartley si \u00e8 apertamente dichiarata atea e bisessuale nella vita privata, e per 20 anni, ha portato avanti quello che \u00e8 stato definito il legame pi\u00f9 duraturo di tutto il mondo del porno, mantenendo un m\u00e9nage \u00e0 trois con il marito Dave (che incontr\u00f2 quando aveva 19 anni), e con la \"moglie\" Bobby Lilly. Quando la loro relazione fin\u00ec, Nina disse: \"\u00abEro troppo immatura e lui troppo possessivo. Non funzionava... Fin\u00ec perch\u00e9 eravamo le tre persone sbagliate per poter convivere\u00bb.\"\nSuccessivamente, il 7 luglio 2003 ha sposato Ira Levine (alias Ernest Greene), un regista di film porno, in particolare di film porno bondage BDSM.. Saltuariamente hanno lavorato insieme, come in \"The Ultimate Guide to Anal Sex for Women\", diretto da Tristan Taormino e Greene, e in \"\", diretto dal solo Greene. In entrambi i film, la Hartley recita in ruoli marginali.\nNina Hartley non ha mai avuto figli a causa dei fibromi dell'utero, che l'hanno colpita quando aveva 32 anni rendendola sterile, ma \u00e8 zia di ben otto nipoti e nipotine.\nAVN Awards.\nNina ha ricevuto numerosi premi lungo la sua carriera, sia dalla critica che dalle organizzazioni di fan. La seguente \u00e8 una lista dei premi ricevuti nell'industria dell'Hard (Adult Video News Awards)."}
{"id": "2395308", "revid": "1543377", "url": "https://it.wikipedia.org/wiki?curid=2395308", "title": "Rick Perry", "text": "Membro del Partito Repubblicano dalla fine degli anni '80, ha dapprima ricoperto la carica di deputato nella Camera dei Rappresentanti del Texas dal 1985 al 1991 per poi ricoprire la carica di governatore del Texas dal 2000 al 2015.\nIl 13 agosto 2011 annunci\u00f2 la candidatura per la nomination del Partito Repubblicano in vista delle elezioni presidenziali del 2012.. Simpatizzante del Tea Party, alla sua discesa in campo i sondaggi lo diedero come favorito per la vittoria, ma l'incredibile serie di gaffe durante la campagna elettorale pregiudic\u00f2 la sua candidatura. Decide di ritirarsi dopo la sconfitta in New Hampshire. Nel 2015 si ricandid\u00f2 per le elezioni del 2016, ottenendo tuttavia consensi molto bassi, motivo per il quale decise di ritirarsi.\nBiografia.\nNato in una famiglia democratica, da bambino Rick frequent\u00f2 i Boy Scouts of America, ottenendo il riconoscimento di \"Eagle Scout\". In seguito si iscrisse alla Texas A&amp;M University, dove fu membro del \"Corpo dei Cadetti\" e da cui nel 1972 usc\u00ec con una laurea in scienze animali. Dopo l'universit\u00e0 Perry entr\u00f2 nella United States Air Force, dove impar\u00f2 a pilotare soprattutto modelli C-130, con i quali sorvol\u00f2 oltre agli Stati Uniti, anche l'Europa e il Medio Oriente. Lasci\u00f2 l'Air Force nel 1977 con il grado di capitano. Nel 1982 spos\u00f2 l'infermiera Anita Thigpen, sua amica d'infanzia, dalla quale ebbe due figli: Griffin e Sydney. Poco tempo dopo intraprese la vita politica attiva.\nPerry ha dichiarato che il suo interesse per la politica probabilmente nacque nel 1961, quando suo padre lo port\u00f2 ad assistere ai funerali di Sam Rayburn, ex-Speaker della Camera dei Rappresentanti. Nel 1984 fu eletto come democratico alla Camera dei Rappresentanti del Texas, dove serv\u00ec tre mandati. In occasione delle elezioni presidenziali del 1988, sostenne nelle primarie Al Gore. Alla fine Gore perse le primarie contro Michael Dukakis, che a sua volta fu sconfitto nelle elezioni generali da George H. W. Bush.\nNel 1990, dopo essere passato al Partito Repubblicano, fu eletto \"Commissario all'Agricoltura del Texas\". Quattro anni dopo, gli elettori gli concessero un secondo mandato, ma nel 1998 fu lo stesso Perry a non cercare la rielezione, presentando invece la propria candidatura come Vicegovernatore del Texas. Perry riusc\u00ec a farsi eleggere, divenendo il primo vicegovernatore repubblicano di questo stato.\nNel 2000, quando il Governatore Bush abbandon\u00f2 la posizione per via della sua campagna presidenziale, Perry prese il suo posto secondo quanto stabilito dalle leggi dello stato. Nel 2002 vinse le elezioni con il 57% dei voti contro il 39% dell'avversario democratico. Nel 2006 l'elezione si rivel\u00f2 pi\u00f9 serrata, ma Perry riusc\u00ec a vincere ugualmente con il 39% delle preferenze. Nel 2010 invece fu rieletto nuovamente con ampio margine (54% contro 42%).\nIdeologicamente, Perry si configura come conservatore, sia in materia fiscale che in materia sociale. \u00c8 un accanito oppositore dell'aborto e si \u00e8 schierato apertamente contro l'omosessualit\u00e0. Ha pi\u00f9 volte manifestato la sua fervida fede cristiana e si \u00e8 dimostrato favorevole all'insegnamento del creazionismo nelle scuole. \u00c8 favorevole alla pena di morte (anche se \u00e8 stato l'unico governatore a graziare un condannato dalla reintroduzione nel 1976 della pena capitale: nel 2007, col parere vincolante della Commissione per la Grazia e la Libert\u00e0 Vigilata del Texas, concesse la commutazione della pena a Kenneth Foster jr. poche ore prima dell'esecuzione) e sostiene una linea politica aggressiva in materia di immigrazione.\nNella sua veste di governatore del Texas ha promosso una serie di leggi per regolamentare gli interventi di aborto e ridurre i fondi assegnati per questo tipo di pratiche. Questi provvedimenti includono una legge del maggio 2010 che richiede che le donne che fanno richiesta di abortire siano sottoposte ad una ecografia transvaginale e che il medico che la pratica illustri alla paziente le immagini dell'ecografia.\nCandidato alle Presidenziali USA 2012 nelle primarie repubblicane dopo diverse smentite, i sondaggi lo davano addirittura al primo posto al 29% contro il 18% di Mitt Romney. Tuttavia a causa di una serie di gaffe e scandali familiari il suo consenso evapora rapidamente, arrivando quinto nel primo test dello Iowa. Decide pertanto di ritirarsi dalla corsa per appoggiare Romney.\nIl 4 giugno 2015 si ricandida per le Presidenziali USA 2016 alle primarie repubblicane ma i sondaggi lo danno a percentuali tra il 2 e il 4% portandolo l'11 settembre 2015 a ritirare la sua candidatura risultando il primo politico a ritirarsi nelle primarie di entrambi gli schieramenti per il 2016 e il primo dello schieramento repubblicano. Ha deciso di non appoggiare nessuno degli altri candidati ma che avrebbe sostenuto il vincitore della nomination repubblicana.\nIl 25 gennaio 2016 appoggia ufficialmente il leader dei Tea Party, il senatore ultraconservatore texano Ted Cruz, secondo nei sondaggi dietro a Donald Trump. Quando il 5 maggio 2016, con il ritiro dalla corsa repubblicana di John Kasich e Ted Cruz, l'unico in corsa rimane il miliardario Donald Trump il governatore Perry decide di fare proprio l'appello del partito ad unirsi su Trump per sconfiggere Hillary Clinton appoggiando il tycoon. Il 14 dicembre 2016 il Presidente eletto Donald Trump lo nomina Segretario dell'Energia, la sua nomina viene confermata dal Senato il 2 marzo 2017. Il 17 ottobre 2019 annuncia le proprie dimissioni da segretario, che sono state rese effettive il 1\u00ba dicembre."}
{"id": "2395318", "revid": "1632387", "url": "https://it.wikipedia.org/wiki?curid=2395318", "title": "Eufemiano Fuentes", "text": "Biografia.\nMentre assolveva i suoi studi in medicina presso l'Universit\u00e0 di Navarra, \u00e8 stato atleta nella disciplina dei 400 metri ostacoli. Successivamente, ultimati gli studi, divent\u00f2 il medico delle squadre professionistiche di ciclismo ONCE, Amaya Seguros e Kelme. Aveva lasciato il ruolo di medico ufficiale della Kelme da soli 16 mesi quando l'ex ciclista Jes\u00fas Manzano l'accus\u00f2 di aver promosso l'utilizzo di pratiche dopanti all'interno della squadra. A inizio 2005 Fuentes annunci\u00f2 il suo ritiro dal ciclismo professionistico, indicando anche motivi di salute e familiari oltre al desiderio di studiare il retinoblastoma, malattia di cui soffriva la figlia, all'Istituto tumori delle Canarie.\nFuentes fu arrestato dalla polizia spagnola il 23 maggio 2006 insieme ad altre quattro persone: il direttore sportivo della Liberty Seguros (ex ONCE) Manolo Saiz, Jos\u00e9 Luis Merino, ematologo presso un laboratori analisi di Madrid, Alberto Le\u00f3n, ciclista professionista, e Jos\u00e9 Ignacio Labarta, al tempo assistente del direttore sportivo del team Comunidad Valenciana (ex Kelme). Nella clinica di Fuentes a Madrid furono ritrovate 100 sacche di sangue (oltre a steroidi anabolizzanti e macchinari per eseguire trasfusioni), sospettate di appartenere ad atleti che usavano la pratica dell'emotrasfusione. Lo scandalo scoppiato dagli arresti coinvolse famosi ciclisti su strada tra cui Jan Ullrich, Ivan Basso, Francisco Mancebo, Michele Scarponi, Jos\u00e9 Enrique Guti\u00e9rrez, Roberto Heras, Alejandro Valverde, e buona parte delle squadre Comunidad Valenciana e Liberty Seguros. Anche Alberto Contador fu sospettato di essere coinvolto nella vicenda. Fuentes neg\u00f2 sempre di aver compiuto operazioni illecite e disse anche di non aver lavorato esclusivamente con i ciclisti ma di aver avuto come clienti anche calciatori.\nFuentes \u00e8 sposato con la ex atleta velocista Cristina P\u00e9rez D\u00edaz, che nel 2008 ha rilasciato dichiarazioni molto pesanti relative ai Giochi olimpici di Barcellona del 1992, alle quali lei stessa prese parte. La P\u00e9rez ha affermato di conoscere fatti che \u00abfarebbero crollare lo sport spagnolo\u00bb. L'8 marzo 2011 torna a lavorare nel calcio, diventando il medico dell'Universidad Las Palmas, club di terza divisione spagnola della sua citt\u00e0 natale."}
{"id": "2395324", "revid": "452415", "url": "https://it.wikipedia.org/wiki?curid=2395324", "title": "Gu (divinit\u00e0)", "text": "Gu, o Ogun, \u00e8 la divinit\u00e0 fabbro, delle popolazioni fon del Dahomey, nell'Africa occidentale, figlio della divinit\u00e0 creatrice Mawu-Liza. \nNel mito.\nIl termine Ogun (la \"O\" nella loro antica lingua \u00e8 rafforzativa) indica la possibilit\u00e0 di guarire dai mali con azioni propositive guidate dalla forza del soggetto.\nInviato da sua madre sulla terra lavor\u00f2 il ferro con gli uomini insegnando loro la metallurgia, per questo viene considerato il dio dei fabbri e del ferro. Con tali tecniche l'uomo coltiv\u00f2 le terre e anche se riusc\u00ec a costruire le citt\u00e0 non ottenne la creazione perfetta, migliorata poi da Orunmila. Il ferro port\u00f2 poi anche alla nascita delle guerre.\nPareri secondari.\nUn'altra versione del mito lo indica come colui che ha forgiato l'umanit\u00e0 utilizzando gli escrementi degli dei.\nRappresentazioni.\nDi lui si pensava che al momento della nascita fosse un blocco di pietra da cui sporgeva una lama affilata e per questo viene rappresentano come un attrezzo da taglio."}
{"id": "2395327", "revid": "729019", "url": "https://it.wikipedia.org/wiki?curid=2395327", "title": "BAT Bantam", "text": "Il BAT F.K.23 Bantam fu un aereo da caccia biplano monoposto sviluppato dall'azienda aeronautica britannica British Aerial Transport Company Limited (BAT), principalmente per la Royal Air Force, durante la Prima guerra mondiale.\nStoria del progetto.\nLe origini del Bantam risultano complesse e risalgono ad alcuni progetti risalenti alla met\u00e0 del 1917 che l'ingegnere Frederick Koolhoven elabor\u00f2 quando lavorava per l'Arial Department della Armstrong Whitworth. Con il suo trasferimento a Willesden, alle dipendenze BAT, il suo primo lavoro fu lo sviluppo di quei progetti in un nuovo modello, un caccia che seppure presentava un aspetto complessivamente convenzionale, monomotore in configurazione traente, monoposto con velatura biplana, risultava particolarmente curato nell'aerodinamica ed integrava delle peculiari ed avanzate soluzioni tecniche, come il piano alare superiore posizionato a filo della fusoliera, quest'ultima monoscocca realizzata in legno, realizzata in due semiali dalle particolari giunzioni e che presentava un'apertura per consentire l'accesso all'abitacolo aperto dove il pilota governava il velivolo avendo un eccellente campo visivo sopra di s\u00e9. L'azienda assegn\u00f2 al progetto la sigla F.K.22 dalle iniziali del progettista olandese e dal numero di progetto consecutivo. Il prototipo, destinato ad essere equipaggiato con un motore radiale ABC Mosquito da 120\u00a0hp (90\u00a0kW), suscit\u00f2 l'interesse dell'Air Board il quale decise di sottoscrivere in un contratto di fornitura per sei esemplari.\nIl prototipo venne portato in volo per la prima volta all'inizio dell'autunno 1917, ma visti i difetti di questo propulsore si decise di utilizzare l'A.B.C. Wasp I da 127\u00a0kW sia sul primo velivolo realizzato che sul terzo, mentre il secondo esemplare fu equipaggiato con il motore rotativo Gnome Monosoupape e fu il primo a volare a Martlesham Heath nel gennaio 1918. Il contratto originale prevedeva lo sviluppo di 6 velivoli, ma a causa delle diverse versioni realizzate, il numero finale raggiunse le 15 unit\u00e0. Un esemplare fu consegnato al Royal Aircraft Establishment il 26 luglio del 1918, un altro fu consegnato ai francesi e un altro ancora all'United States Army Air Corps.\nLe varie versioni furono prodotte per risolvere problemi seri di stallo riscontrati nei prototipi. Comunque altri problemi legati ai motori non furono sufficientemente risolti e questo port\u00f2 la Royal Air Force ad non commissionare altri F.K.23. Koolhoven comunque riport\u00f2 nei Paesi Bassi un esemplare che venne nuovamente modificato con un motore Armstrong Siddeley Lynx radiale da 149\u00a0kW. Diversi esemplari furono successivamente utilizzati in gare sportive.\nFu realizzato anche un solo velivolo acrobatico biposto, denominato F.K.27.\nEsemplari attualmente esistenti.\nUn esemplare esistente tutt'oggi, siglato come K-123, \u00e8 conservato al Rijks Museum di Amsterdam"}
{"id": "2395331", "revid": "416175", "url": "https://it.wikipedia.org/wiki?curid=2395331", "title": "La letteratura e gli d\u00e8i", "text": "La letteratura e gli d\u00e8i \u00e8 un saggio di Roberto Calasso pubblicato presso Adelphi nella collana \"Biblioteca Adelphi\" nel 2001. Esso raccoglie otto letture che l'autore ha tenuto nel 2000 all'Universit\u00e0 di Oxford.\nStruttura e temi.\nIl testo si divide in otto capitoli, uno per lettura, imperniati sul tema della letteratura assoluta, facendo dunque particolare attenzione ai fatti letterari compresi tra 1798 e 1898 (specie in Francia e Germania), secolo del grande ritorno degli d\u00e8i in letteratura o, con parole di Calasso, \"et\u00e0 eroica della letteratura assoluta\", e delle conseguenze che tali fatti producono sul Novecento e sull'oggi.\nLe otto letture.\nLa scuola pagana.\nIl titolo rimanda all'opera di Charles Baudelaire l\"'\u00c9cole pa\u00efenne\", testo che sta al centro dello sviluppo delle argomentazioni di Calasso circa il ritorno degli d\u00e8i, tema annunciato in questo primo capitolo e del quale \u00e8 sviluppata la prima parte. Dopo un breve excursus sulla presenza delle divinit\u00e0 in letteratura dai greci al Novecento, Calasso focalizza sulla Parigi di Baudelaire, luogo dal quale partono numerose digressioni: \"gli d\u00e8i dell'Olimpo annunciavano il loro ritorno sulla piazza di Parigi\".\nAcque mentali.\nUna prima parte va dall\"'onda mnemica\" di Aby Warburg alle \"acque mentali\" delle Ninfe nell'antichit\u00e0 (\"[Ninfa] \u00e8 la materia stessa della letteratura\") e in Nabokov. Sono qui messe in evidenza le propriet\u00e0 delle Ninfe, come mediatrici tra uomini e d\u00e8i: la pittura ne \u00e8 piena, la letteratura anche (seppure in misura ben inferiore). \"Lolita\" di Nabokov ne \u00e8 \"l'ultima grandiosa e fiammeggiante celebrazione\".\nPoi si passa a una seconda parte, nella quale \u00e8 centrale l'esperienza estrema di H\u00f6lderlin, figura cardine della seconda lettura, per mettere in evidenza il manifestarsi, ben pi\u00f9 raro, del divino, senza intermediari: ecco che egli ci \u00e8 mostrato in balia dellonda mnemica\", folgorato da Apollo. Poi la condanna e il successivo perdono dell'uso delle \"favole antiche\" nella modernit\u00e0 da parte di Leopardi fanno da inciso, per tornare a H\u00f6lderlin come esperienza eccezionalmente unica, ma anche come simbolo del ritorno della mitologia in Europa e dell'aprirsi dell'et\u00e0 eroica della letteratura assoluta: dice, allora, Calasso che \"Era stato quello il periodo in cui l'epifania di una molteplicit\u00e0 di d\u00e8i era andata insieme [...] allo svincolarsi della letteratura da ogni precedente obbedienza\", poich\u00e9 da allora \"caos\" e \"forma\" andranno, come non fu mai, di pari passo.\nIncipit parodia.\nAttraverso la figura di Nietzsche Calasso mostra il ritorno al mito in Germania, in primis con Dioniso, gi\u00e0 presente in altri pensatori ottocenteschi, ma non con la stessa forza che nel filosofo. Prima di arrivare a Nietzsche, la terza lettura presenta una parola-chiave: \"comunit\u00e0\". Questo termine \u00e8 al centro della costruzione dei miti nazionali dell'Ottocento (concetto di \"comunit\u00e0 buona\") e dei successivi totalitarismi novecenteschi: ma \u00e8 anche ci\u00f2 che spinge i primi romantici (con Friedrich Schlegel) al bisogno di una nuova mitologia, appunto, in nome del \"popolo\": mitologia che, per\u00f2, far\u00e0 il suo nuovo ingresso attraverso la letteratura, non attraverso il popolo tedesco, poich\u00e9 risulta impossibile proprio la ricostruzione di una ritualit\u00e0 definitivamente perduta. \u00c8 con gli scritti e la biografia stessa di Nietzsche che il mito ha il suo inizio in Germania, con il dionisiaco Zarathustra, il cui incipit (\"incipit Zarathustra\") porta con s\u00e9 anche l\"'incipit parodia\" del titolo: d'ora in poi letteratura, parodia e mito sono indissolubilmente uniti.\nElucubrazioni di un serial killer.\nSi ritorna alla Parigi della met\u00e0 dell'Ottocento, questa volta con un protagonista unico, oggetto di tutta la lettura quarta: Lautr\u00e9amont, \"barbaro artificiale che irrompe sulla scena [...] della letteratura\" e il suo \"Le Chants de Maldoror\". Tra vicende editoriali, contenuti e forme, Calasso fa entrare il lettore in quello che \u00e8 il vero \"incipit parodia\" della storia letteraria europea: Lautr\u00e8amont, infatti, rende fonte di riso tutto, un tutto che \u2013 come dice negli stessi anni Nietzsche \u2013 ritorna favola.\nAllo stesso tempo, quella di Lautr\u00e9amont \u00e8 una letteratura che non \u00e8 pi\u00f9 al servizio della societ\u00e0: si tratta di una letteratura che si assolutizza, una \"letteratura che vive soltanto di se stessa\" e che segna tutti i poeti che gli succedono (come il Mallarm\u00e9 delle lezioni quinta e sesta).\nUna stanza con nessuno dentro.\nLa quinta lettura \u00e8 la prima delle due incentrate su Mallarm\u00e9: in alcune sottili divergenze tra il \"Manual of Mythology\" del Reverendo G.W.Cox e la traduzione che ne fece Mallarm\u00e9, Calasso vede la prosecuzione di ci\u00f2 che \u00e8 avvenuto in Lautr\u00e9amont. Ma vede anche un profondo e misterioso legame con gli scritti vedici e ne approfondisce le analogie. Muovendo in questo senso la lezione arriva ad analizzare il \"sonetto in -ix\" di Mallarm\u00e9, componimento \"allegorico di se stesso\" (come Calasso definir\u00e0 anche il Rig Veda nella settima lettura): ecco la \"stanza con nessuno dentro\", ovvero \"l'angoscia per l'assenza di idoli\", oggetto comune a una tavoletta scritta da oltre tremila anni, \"il primo sogno di cui abbiamo notizia\".\nMallarm\u00e9 a Oxford.\nNella sesta lettura Calasso parte da una conferenza tenuta da Mallarm\u00e9 a Oxford nel 1894: \"on a touch\u00e9 au vers\", dice. Da qui derivano tutte le elucubrazioni successive: al centro \u00e8 il verso, unica forma se si scrive. Per Mallarm\u00e9 la prosa non esiste e mai \u00e8 esistita: ma ci\u00f2 risulta evidente solo dopo Hugo. Ecco che torna utile ancora Baudelaire, questa volta quello de \"Lo spleen di Parigi\", a supportare (per assurdo) la tesi di Mallarm\u00e9: \"... in verit\u00e0 la prosa non c'\u00e8: c'\u00e8 l'alfabeto e poi dei versi pi\u00f9 o meno fitti...\". Da questa totalit\u00e0 del verso, si passa a una totalit\u00e0 della letteratura, che investe ogni ambito e, contemporaneamente, \"esiste [...] a eccezione di tutto\": si entra cos\u00ec nella letteratura assoluta.\nI metri sono il bestiame degli d\u00e8i.\nLa settima lettura parte da un aforisma, che fa da titolo al rispettivo capitolo: \"i metri sono il bestiame degli d\u00e8i\", tratto dal \"\u015aatapatha Br\u0101hma\u1e47a\". Siamo nel mondo vedico, nella mitologia induista. Questa \u00e8 la tesi, che Calasso porta a dimostrazione andando indietro, fino ai Rishi, che a loro volta lo conducono al progenitore Prajapati i quali lo conducono a capire la natura del metro, del verso. Questo, ancor prima di essere costituente della letteratura, aveva in s\u00e9 una forza sacra che fu fonte della salvezza degli d\u00e8i stessi dalla morte: di qui l'uso che di esso fa l'uomo.Il metro \u00e8 innanzitutto forma. E le forme sono, nella mitologia vedica, \"metri che si trasformarono in uccelli dal corpo composto di sillabe\" e oggetto di culto presso i Rishi. Fu tramite queste forme che gli d\u00e8i conseguirono l'immortalit\u00e0 ed \u00e8 attraverso queste forme che gli uomini puntano alla continuit\u00e0, ma senza raggiungere l'immortalit\u00e0. Calasso allora chiude la lettura con la domanda \"Non sarebbe potuto accadere anche agli uomini [di diventare immortali]?\" e come risposta porta l'unico esempio di uomini che vincono, almeno in parte, la loro sfida contro la morte per mezzo della forma: si tratta dei fratelli \u1e5abhu, la cui storia \u00e8 riportata nei testi vedici.\nLetteratura assoluta.\nL'ultima lettura si apre con Jung: \"Gli d\u00e8i sono diventati malattie\". Questa affermazione conserva, ma riduce, l'originaria natura degli d\u00e8i di essere \"eventi mentali\". La loro forza non \u00e8 oggi diminuita per\u00f2: essi, proprio attraverso la patologia, hanno le loro epifanie, perci\u00f2 spesso violente. Ma la via patologica non \u00e8 la sola: se la ritualit\u00e0 religiosa \u00e8 morta, gli d\u00e8i appaiono in letteratura, che a partire dall'Ottocento si \u00e8 fatta \"sapere che trova fondamento in se stesso\", dunque assoluto.Torna qui il concetto di \"sociale\" come soggetto totale a partire dal Novecento, un sociale che ha inglobato il \"religioso\" con tutta la sua potenza. \u00c8 solo la letteratura, con la figura dello scrittore, a evadere da questo unicum che \u00e8 la societ\u00e0. Letteratura che \"non ostenta [...] segni di riconoscimento\" e che va oltre le convenzioni sociali. In quanto forma, poi, la letteratura non risulta essere subordinabile a nulla, ma, anzi, risulta condizionante tutte le altre conoscenze (torna in questo il concetto di \"assoluto\"). Qui testo-chiave \u00e8 il \"Monologo\" di Novalis, integralmente riportato e commentato.Le due figure che precedono l'immagine che chiude l'intero testo sono, un'altra volta, Nietzsche e poi Proust. Il primo spiega come la somma forma di conoscenza sia la metafora, la simulazione, dunque l'arte. Il secondo spiega \"l'aspetto legislativo della letteratura\" e come dalla mortalit\u00e0 dell'uomo si abbia la creazione dell'immortalit\u00e0 delle opere. Le ultime pagine, attraverso una pittura di un \"k\u00fdlix\" attica, fanno da summa all'intero iter delle lezioni sulla letteratura assoluta, ma anche alla storia della letteratura (assoluta e non), tramite una triangolazione tra le figure dello scrittore, di Orfeo e di Apollo."}
{"id": "2395342", "revid": "125063373", "url": "https://it.wikipedia.org/wiki?curid=2395342", "title": "Durnovaria", "text": "Durnovaria \u00e8 la forma latina del nome britannico per la citt\u00e0 romana di Dorchester nell'attuale contea inglese del Dorset.\nI Romani al Maiden Castle.\nIl centro della popolazione pre-romana nell'area sembra essere stato la hill fort di Maiden Castle, due miglia a sud-ovest dal centro della citt\u00e0. Gli abitanti pare abbiano resistito all'invasione romana. Il loro cimitero di guerra (scavato negli anni '30 da Mortimer Wheeler) successivamente divenne il sito di un tempio romano-britannico nel IV secolo.\nDorchester romana.\nIl sito dell'attuale Dorchester pu\u00f2 essere originariamente stato un piccolo forte di guarnigione per la Legio II Augusta stabilitasi brevemente dopo la conquista romana. Quando i militari se ne andarono, intorno al 70 a.C., Durnovaria divenne un insediamento civile, apparentemente la \"civitas Durotrigum\" della confederazione tribale dei Durotrigi. Delle lance furono trovate negli scavi che servivano per il deposito di elementi di fondazione rituale Un piano stradale organizzato fu sviluppato, ignorando i pi\u00f9 antichi confini, le strade fiancheggiate da strutture in legname scanalato da costruzione; furono eretti edifici pubblici comprese le \"thermae\" e realizzato artificialmente un approvvigionamento d'acqua. La cittadina sembra essere diventata una delle capitali gemelle per la trib\u00f9 locale dei Durotrigi. Esso fu un importante centro commerciale locale, particolarmente per il marmo di Purbeck, l'argilla e le industrie di porcellana da Poole Harbour e New Forest. La cittadina rimase piccola, intorno alle aree centrali e meridionali dell'attuale insediamento, fino all'espansione verso nord-ovest, intorno a Colliton Park, nel II secolo. Dalla met\u00e0 di questo secolo, furono aggiunte fortificazioni alla cittadina e un monumento \"recintato\" (\"henge\") neolitico venne riconvertito per uso anfiteatrale. Il terzo secolo vide la prima sostituzione degli edifici in legno con quelli in pietre, un tardivo sviluppo inatteso nell'area che ha diverse buone possibilit\u00e0 per l'approvvigionamento di pietre per gli edifici C'erano molte belle case per famiglie ricche e i loro pavimenti musivi scavati fanno pensare a una scuola di mosaico d'arte che ebbe una bottega nella cittadina, e sembra che i suoi \"membri\" abbiano viaggiato nella zona per eseguire pavimenti musivi nelle ville romane lontano dalla stessa Durnovaria. Un grande cimitero cristiano tardo-romano \u00e8 stato portato alla luce dagli scavi a Poundbury, precisamente ad ovest della cittadina, ma poco si conosce della decadenza di Durnovaria dopo la . Il nome, comunque, sopravvisse per diventare l'Anglosassone \"Dornwaraceaster\" e il moderno 'Dorchester'.\nResti archeologici.\nLa citt\u00e0 conserva ancora caratteristiche romane, incluso parte delle mura e le fondazioni di una casa, le quali sono liberamente accessibili vicino a County Hall. Ci sono molti reperti romani nel County Museum. I romani costruirono un acquedotto per approvvigionare la citt\u00e0, ma ne restano solo poche tracce nei pressi di Whitfield Farm (Dettagli). Vicino al centro della citt\u00e0 si trova Maumbury Rings, un'antica fortificazione britannica riconvertita dai romani in anfiteatro, e a nord-ovest c'\u00e8 Poundbury Hill, un'altra fortificazione pre-romana.\nCi sono poche prove per sapere se Durnovaria sopravvisse o no nella Britannia postromana: Gildas regista una tradizione, testimoniata nel \"De excidio et conquestu Britanniae\" III, di 28 di citt\u00e0 e parecchi castelli dei felici tempi andati dei quali non viene fornito nessun nome. Sopravvivendo, i confini settentrionali della regione amministrativa, o \"civitas\" incluse nel Dorset, giunsero lontano fino Selwood, segnando la divisione della contea fra Somerset e Wiltshire fino ad oggi. Nel periodo postromano, poich\u00e9 i centri urbani furono progressivamente abbandonati, i centri di amministrazione e giustizia, quali essi furono, generalmente furono rimossi per poter costruire roccaforti. Il sito della citt\u00e0 \u00e8 attestato come \"Dornwaraceaster\" nel IX secolo, poi accorciato in Dornaceaster\", documentato per la prima volta nel 937."}
{"id": "2395356", "revid": "726373", "url": "https://it.wikipedia.org/wiki?curid=2395356", "title": "Show Me Yours", "text": "Show Me Yours \u00e8 una serie televisiva canadese.\nTrama.\nLa dott.ssa Kate Langford (Rachael Crawford) \u00e8 una sessuologa, la cui vita sta andando bene: ha un fidanzato David Exley (Jeff Seymour) ed ha scritto un libro, finch\u00e9 incontra il dott.Benjamin Chase (Adam Harrington).\nMessa in onda.\nIl telefilm \u00e8 stato mandato in onda per la prima volta sulla televisione canadese Showcase dal 26 maggio 2004 al 31 maggio 2005. Negli USA \u00e8 andato in onda su Oxygen Network. In Italia \u00e8 stato trasmesso dal canale satellitare Jimmy."}
{"id": "2395358", "revid": "1573940", "url": "https://it.wikipedia.org/wiki?curid=2395358", "title": "Epalzeorhynchos kalopterus", "text": "Epalzeorhynchos kalopterus () \u00e8 un pesce osseo d'acqua dolce appartenente alla famiglia Cyprinidae, conosciuto anche con il sinonimo \"Epalzeorhynchus kallopterus\".\nDistribuzione e habitat.\nQuesta specie \u00e8 diffusa nella parte meridionale della penisola Malese e nelle isole indonesiane di Sumatra, Giava e Borneo. Vive tipicamente sulla superficie inferiore di oggetti galleggianti, anche imbarcazioni. Risulta introdotta nelle Filippine ma \u00e8 ignoto se sia o meno naturalizzata.\nDescrizione.\nMisura fino a 16\u00a0cm.\nComportamento.\nSolitario e territoriale.\nAlimentazione.\n\u00c8 una specie onnivora che si nutre sia di invertebrati che di alghe ed altro materiale vegetale.\nAcquariofilia.\nComunemente allevato in acquario. Necessita di una vasca di almeno 100\u00a0cm in cui deve essere allevato un solo esemplare."}
{"id": "2395362", "revid": "229244", "url": "https://it.wikipedia.org/wiki?curid=2395362", "title": "Louis De Pointe Du Lac", "text": ""}
{"id": "2395364", "revid": "287204", "url": "https://it.wikipedia.org/wiki?curid=2395364", "title": "Volpe volante", "text": ""}
{"id": "2395370", "revid": "438678", "url": "https://it.wikipedia.org/wiki?curid=2395370", "title": "Pozzo gravitazionale", "text": "In fisica, con il termine pozzo gravitazionale si fa riferimento ad una regione di spazio dotata di campo gravitazionale che circonda un corpo di una certa massa.\nInterpretazione matematica.\nIl potenziale gravitazionale esterno di un corpo a simmetria sferica di massa \"M\" \u00e8 pari a:\nLa rappresentazione geometrica della formula precedente \u00e8 data da una superficie con un raggio di curvatura ridotto in corrispondenza della massa considerata. Il termine \"pozzo gravitazionale\" deriva appunto dalla forma assunta da questa superficie."}
{"id": "2395371", "revid": "30610", "url": "https://it.wikipedia.org/wiki?curid=2395371", "title": "Banchetto di Erode (Donatello Lilla)", "text": "Il Banchetto di Erode, o Danza di Salom\u00e8, \u00e8 un rilievo in marmo attribuito a Donatello, databile al 1435 circa, custodito nel Mus\u00e9e des Beaux-Arts di Lilla. \u00c8 di forma rettangolare e misura 43,5x65 cm. Il rilievo \u00e8 realizzato con la tecnica dello stiacciato.\nStoria.\nL'opera \u00e8 da identificarsi, probabilmente, con il rilievo descritto nell'inventario di Palazzo Medici redatto alla morte di Lorenzo il Magnifico nel 1492. Non si hanno tracce dell'appartenenza del manufatto a un complesso decorativo, per cui il rilievo viene generalmente interpretato come opera autonoma.\nDescrizione e stile.\nL'opera \u00e8 da confrontare con l'analogo soggetto del \"Banchetto di Erode\" di Siena, fuso in bronzo da Donatello nel 1423-1427. In entrambe le opere si mostra la scena in cui viene mostrata la testa di san Giovanni Battista al banchetto di Erode Antipa, tetrarca della Giudea, che l'ha fatto decapitare su consiglio della compagna Erodiade, madre di Salom\u00e8, vendicandosi delle critiche del Battista alla loro condizione di concubinaggio. Al centro del rilievo di Lilla, ma in secondo piano, viene mostrata anche la danza con cui Salom\u00e8, figlia di Erodiade, convinse Erode a far giustiziare il Battista.\nSe nel rilievo senese tutta l'attenzione era sul drammatico svolgersi degli eventi, in quest'opera lo scultore focalizza soprattutto sulla costruzione architettonica, con la virtuosa scalinata di destra, perfettamente scorciata in prospettiva. Le figure sono collocate nelle spazio con efficacia e anche qui, come nel rilievo di Siena, la presenza di archi e aperture nello sfondo permette di vedere in lontananza, anche se, in questo caso, lo sviluppo dell'azione \u00e8 pi\u00f9 lineare, senza scene contemporanee nei piani pi\u00f9 indietro. La presenza sullo sfondo di un timpano scorciato obliquamente ha fatto datare il rilievo alla met\u00e0 degli anni trenta del Quattrocento, per analogia con gli stucchi della Sagrestia Vecchia (in particolare l\"'Ascensione di San Giovanni Evangelista\"), ai quali Donatello stava lavorando in quegli anni.\nLa rappresentazione del Banchetto di Lilla \u00e8 meno drammatica, con la scena della presentazione della testa relegata all'estrema sinistra, con Erode che finisce per met\u00e0 fuori dal rilievo, sottintendendo l'idea di uno spazio aperto verso l'infinito oltre il rilievo stesso. Il personaggio che si copre il volto con la mano \u00e8 presente anche nel rilievo senese, mentre sono nuovi alcuni accenti lievemente grotteschi, come il volto sorridente del servitore che mostra il raccapricciante trofeo della testa. Lo spavento per la consegna della testa \u00e8 evidente soprattutto nella figura femminile di spalle in primo piano, che fa per allontanarsi inorridita.\nLa danza di Salom\u00e8, che si svolge al centro, non attira l'attenzione di nessun personaggio e sembra quasi un'evocazione spettrale dello stratagemma usato per far uccidere il santo: il gruppo di soldati l\u00ec vicino infatti \u00e8 rivolto al banchetto e le loro espressioni appaiono turbate dall'avvenimento. Pi\u00f9 distaccati sono l'uomo sulla scala e il bambino dormiente, due figure che probabilmente avevano semplicemente il ruolo di accrescere la \"varietas\" di espressioni e gesti, come teorizzato da Leon Battista Alberti proprio in quegli anni (il \"De pictura\" \u00e8 infatti del 1435)."}
{"id": "2395372", "revid": "287204", "url": "https://it.wikipedia.org/wiki?curid=2395372", "title": "Banchetto di Erode", "text": ""}
{"id": "2395376", "revid": "287204", "url": "https://it.wikipedia.org/wiki?curid=2395376", "title": "Banchetto di Erode (Donatello)", "text": ""}
{"id": "2395391", "revid": "115195212", "url": "https://it.wikipedia.org/wiki?curid=2395391", "title": "Reorder point", "text": "Il Reorder point (\"punto di riordino\") \u00e8 il livello di scorte a magazzino in cui, non appena viene raggiunto, bisogna emettere un nuovo ordine di acquisto pari al lotto economico (\"EOQ\").\nIl reorder point ha l'obiettivo di prevenire l'esaurimento delle scorte a magazzino che comprometterebbero la produzione. Per fare questo prende in considerazione due aspetti:\nModello matematico.\nIl consumo nel lead time \u00e8 calcolato come il consumo medio giornaliero (calcolato come la media dei consumi storici) che prevediamo abbiano le scorte del magazzino moltiplicato per i giorni in cui \u00e8 prevista la consegna delle nuove scorte.\nLe scorte di sicurezza vengono calcolate mediante questa formula:\nCon il Reorder Point possiamo cos\u00ec calcolare il livello di scorte in magazzino che, una volta raggiunto, implicher\u00e0 il dover inoltrare un nuovo ordine di acquisto di materiali. Il quantitativo di materiali da ordinare potr\u00e0 essere calcolato con la procedura del Lotto economico.\nEsempio.\nAbbiamo un consumo medio giornaliero di 50 pezzi e il lead time per l'approvvigionamento di ulteriori pezzi \u00e8 di 7 giorni, perci\u00f2:\nLivello di riordino = consumo medio giornaliero x lead time in giorni = 50 pezzi x 7 giorni = 350 pezzi\nAbbiamo perci\u00f2 calcolato che quando rimaniamo con 350 pezzi a magazzino sar\u00e0 necessario inoltrare un ordine. Una volta che il magazzino sar\u00e0 arrivato a 0 arriver\u00e0 il quantitativo di pezzi ordinato, cos\u00ec da poter mantenere la produzione inalterata. \nQuesto per\u00f2 \u00e8 rischioso. Infatti, se ad esempio ci troviamo con un ritardo nella consegna delle nuove scorte o un aumento della domanda, finiremo le scorte a magazzino prima che queste vengano rimpinguate.\nPer ovviare a questo dovremo introdurre le scorte di sicurezza, ovvero un quantitativo di scorte su cui non dovremo scendere e che andranno sommate al livello di riordino.\nLe scorte di sicurezza le calcoleremo cos\u00ec:\nScorte di sicurezza = Z*SQRT(Lead Time)*Deviazione Standard\nIl reorder point diventa perci\u00f2:\nReorder point = 350 + Scorte di sicurezza"}
{"id": "2395392", "revid": "24319854", "url": "https://it.wikipedia.org/wiki?curid=2395392", "title": "Le avventure di Marco e Gina", "text": ""}
{"id": "2395394", "revid": "1272592", "url": "https://it.wikipedia.org/wiki?curid=2395394", "title": "Chiesa di San Matteo (Pietrabuona)", "text": ""}
{"id": "2395396", "revid": "92723", "url": "https://it.wikipedia.org/wiki?curid=2395396", "title": "Monumento all'Eroe sconosciuto (Belgrado)", "text": ""}
{"id": "2395399", "revid": "275619", "url": "https://it.wikipedia.org/wiki?curid=2395399", "title": "Suigetsu Hozuki", "text": ""}
{"id": "2395400", "revid": "287204", "url": "https://it.wikipedia.org/wiki?curid=2395400", "title": "Grand Prix SAR La Princesse Lalla Meryem", "text": "Il Grand Prix SAR La Princesse Lalla Meryem \u00e8 un torneo femminile di tennis, giocato sulla terra rossa, che si disputa in Marocco. L'edizione pi\u00f9 recente si \u00e8 tenuta nella capitale, Rabat, dopo aver fatto tappa negli anni anche a Casablanca, F\u00e8s e Marrakech. Dal 2009 al 2020 ha fato parte della categoria WTA International, per poi essere classificato come WTA 250 dal 2021.\n\u00c8 l'unico torneo di tennis nel circuito femminile che si gioca in Africa. L'edizione del 2020 non viene disputata a causa della pandemia di COVID-19."}
{"id": "2395407", "revid": "729019", "url": "https://it.wikipedia.org/wiki?curid=2395407", "title": "Bristol M.1", "text": "Il Bristol M.1 \"Bullet\" fu un caccia monoplano prodotto dall'azienda britannica Bristol Aeroplane Company negli anni dieci del XX secolo ed utilizzato principalmente dalla Royal Flying Corps durante la prima guerra mondiale.\nStoria del progetto.\nFrank Barnwell progett\u00f2 il prototipo del velivolo, chiamato M.1A, nel 1916 e fu costruito come appalto tra privati dalla Bristol Aeroplane Corporation. Successivamente, il War Office ordin\u00f2 quattro esemplari dell'aereo per poterli testare ma richiese di modificare il velivolo con l'installazione della mitragliatrice Vickers calibro .303 e di rivedere il profilo alare per poter dare una maggiore visibilit\u00e0 verso il basso al pilota, per cui il nuovo modello verre ribattezzato come M.1B.\nNonostante le ottime prestazioni del velivolo, pi\u00f9 veloce di 50\u201380\u00a0km/h dei contemporanei Fokker Eindecker, non fu accettato dall'Air Ministry per essere impiegato sul fronte occidentale, apparentemente perch\u00e9 la sua velocit\u00e0 di atterraggio era considerata troppo alta per i piccoli aeroporti francesi, ma pi\u00f9 probabilmente a causa di una diffusa convinzione circa l'intrinseca pericolosit\u00e0 dei monoplani in combattimento.\nTuttavia, il 3 agosto del 1917, venne inviato un ordine di produzione per 125 esemplari denominati M.1C ed equipaggiati con un motore rotativo Le Rh\u00f4ne; inoltre venne ripensata la posizione della mitragliatrice, posta, in questa versione, centralmente e di fronte al pilota.\nUn singolo M.1, registrato come \"G-EAVP\", fu riconvertito a banco di prova per il nuovo motore radiale a tre cilindri Bristol Lucifer. Questo aereo venne ribattezzato M.1D.\nImpiego operativo.\n33 M.1C servirono nel Medio Oriente e nei Balcani nel biennio 1917-1918, mentre le altre unit\u00e0 furono utilizzate come aerei scuola in Inghilterra e spesso come mezzi di trasporto privati per ufficiali anziani.\nSei furono inviati al Cile in parte come risarcimento per due navi da guerra costruite in Gran Bretagna per la marina cilena ma mai consegnate. Uno di questi, pilotato dal tenente Dagoberto Godoy, vol\u00f2 da Santiago del Cile a Mendoza, Argentina, e viceversa il 12 dicembre 1918 e fu il primo volo ad attraversare interamente le Ande."}
{"id": "2395409", "revid": "180559", "url": "https://it.wikipedia.org/wiki?curid=2395409", "title": "Kazumi Kawai", "text": ""}
{"id": "2395410", "revid": "92340030", "url": "https://it.wikipedia.org/wiki?curid=2395410", "title": "Scorte di sicurezza", "text": "Le scorte di sicurezza sono il livello minimo di scorte che devono essere sempre presenti nella gestione di un magazzino.\nLe motivazioni che portano alla costituzione delle scorte di sicurezza (SS) sono:\nTutte queste problematiche portano ad una perdita di livello di servizio verso il cliente, inteso come ritardi sulla fornitura o poca reattivit\u00e0 alle richieste. Grazie alle scorte di sicurezza si cerca di porre una tolleranza al verificarsi di questi problemi. Lo svantaggio \u00e8 che ci si trover\u00e0 con un numero maggiore di scorte, e quindi di capitale immobilizzato e con una maggiore superficie di magazzino occupata.\nGeneralmente le scorte di sicurezza si calcolano mediante questa formula:\ndove:"}
{"id": "2395420", "revid": "1776051", "url": "https://it.wikipedia.org/wiki?curid=2395420", "title": "Children of the Dark Waters", "text": "Children of the Dark Waters \u00e8 il sesto album degli Eternal Tears of Sorrow, pubblicato nel 2009. L'album \u00e8 stato preceduto dal singolo \"Tears of Autumn Rain\"."}
{"id": "2395427", "revid": "125879189", "url": "https://it.wikipedia.org/wiki?curid=2395427", "title": "Brasile", "text": "Il Brasile (in portoghese: \"Brasil\"), ufficialmente Repubblica Federale del Brasile (\"Rep\u00fablica Federativa do Brasil\"), \u00e8 una repubblica federale dell'America meridionale.\nCon una superficie di oltre 8,5 milioni di km\u00b2, \u00e8 il quinto stato del mondo per superficie totale (pari al 47,3% del territorio sudamericano), bagnato dall'oceano Atlantico a est, confina a nord con il dipartimento francese d'oltremare della Guyana francese, il Suriname, la Guyana e il Venezuela, a nord-ovest con la Colombia, a ovest con il Per\u00f9 e la Bolivia, a sud-ovest con il Paraguay e l'Argentina, e a sud con l'Uruguay (confina con tutti i paesi del Sud America, eccetto che con Ecuador e Cile).\nLa maggior parte del paese si trova nella zona tropicale, con la foresta amazzonica che copre 3,6 milioni di km quadrati del suo territorio, dove le stagioni non sono particolarmente ostili dal punto di vista climatico, e che grazie alla sua vegetazione e al clima, ne fanno uno dei paesi con il maggior numero di specie di animali nel mondo. Precedentemente abitato da indigeni, fu scoperto dagli europei nel 1500, da una spedizione portoghese guidata da Pedro \u00c1lvares Cabral. Dopo il trattato di Tordesillas, il territorio brasiliano fece parte del Regno di Portogallo, da cui ottenne l'indipendenza il 7 settembre 1822. In seguito il paese divenne un impero per poi diventare una repubblica. La sua attuale Costituzione, formulata nel 1988, definisce il Brasile come una Repubblica federale presidenziale, formata dall'unione del Distretto Federale e dei 26 Stati federati (in totale il territorio brasiliano \u00e8 ripartito in comuni, la pi\u00f9 piccola unit\u00e0 politico-amministrativa del Brasile). La sua prima capitale fu Salvador, che fu sostituita da Rio de Janeiro fino a quando non si fece una nuova capitale: Brasilia.\nAnche se i suoi oltre 200 milioni di abitanti rendono il Brasile il sesto stato pi\u00f9 popoloso del mondo, complessivamente lo stato ha una bassa densit\u00e0 di popolazione: la maggior parte dei brasiliani \u00e8 concentrata lungo la costa, mentre nell'entroterra lo stato \u00e8 relativamente poco abitato, soprattutto in virt\u00f9 della presenza della foresta amazzonica. La lingua ufficiale \u00e8 il portoghese. La religione pi\u00f9 seguita \u00e8 il cattolicesimo, il che fa del Brasile lo Stato con il maggior numero di cattolici al mondo, seguita da una crescita notevole del pentecostalismo. Quella brasiliana \u00e8 considerata una societ\u00e0 multietnica, essendo formata dai discendenti di europei, indigeni, africani e asiatici.\nL'economia brasiliana \u00e8 la pi\u00f9 grande in America Latina e la nona al mondo per dimensioni del PIL nominale e la settima per potere d'acquisto (PPP). Il Brasile \u00e8 una delle economie a pi\u00f9 rapida crescita economica e le riforme economiche hanno dato un nuovo riconoscimento a livello internazionale al paese, sia in ambito regionale sia mondiale. Il Brasile \u00e8 membro fondatore dell'Organizzazione delle Nazioni Unite (ONU), della Comunit\u00e0 dei Paesi di lingua portoghese (CPLP), dell'Unione latina, dell'Organizzazione degli Stati americani (OAS), dell'Organizzazione degli Stati ibero-americani (OEI), del Mercosul e dell'Unione delle nazioni sudamericane (UNASUR), ed \u00e8 uno dei paesi del G20 e del BRICS. Nel 2017, il Brasile \u00e8 il terzo paese pi\u00f9 diseguale dell\u2019America Latina dopo l\u2019Honduras e la Colombia.\nNome.\nLe origini del nome Brasile non sono del tutto chiarite: un'ipotesi \u00e8 che esso derivi da \"Pau brasil\", il nome popolare in portoghese della \"Caesalpinia echinata\", un albero della famiglia delle Fabaceae nativo della foresta vergine (\"Mata Atl\u00e2ntica\") che ricopriva completamente le regioni litoranee del Brasile. Il nome \"pau brasil\" significa, letteralmente \u00abalbero brasil\u00bb. La parola \"brasil\" potrebbe derivare dal colore rosso brace (\"brasa\" in portoghese) della resina del legno di questo albero o dal fatto che il Paese venisse sfruttato in origine come rifornimento di \u00ablegna da bruciare\u00bb, come sostiene Claude L\u00e9vi-Strauss in \"Tristi tropici\".\nUn'altra ipotesi \u00e8 quella che deriva dal tempo successivo alla colonizzazione portoghese, quando alcuni naviganti parlavano di un'isola immaginaria al largo delle coste dell'Irlanda, chiamata Hy-Brasil e che sarebbe stata in mezzo all'Atlantico; alcuni scrittori del XX secolo, tra cui Gustavo Barroso, hanno difeso la teoria che il nome del territorio dipendesse da questo piuttosto che dall'albero.\nStoria.\nIl Brasile ha molti aspetti in comune con gli altri Paesi dell'America Latina, anche se conserva alcune caratteristiche proprie come la lingua (il portoghese). Dopo il raggiungimento dell'indipendenza nel 1822, nel Paese si sono alternate fasi democratiche a regimi dittatoriali nati a causa degli aspri conflitti interni, delle ricorrenti situazioni di difficolt\u00e0 economica e anche delle grandissime differenze tra i vari strati della popolazione.\nPrima dell'arrivo dei portoghesi.\nSi stima che i primi esseri umani occuparono la regione, che comprende l'attuale territorio brasiliano, circa 60.000 anni fa. Quando i portoghesi arrivarono nel 1500, si stima che la costa orientale del Sud America fosse abitata da circa due milioni di nativi, da nord a sud. La popolazione indigena era divisa in grandi nazioni composte da diversi gruppi etnici tra cui spiccano i grandi gruppi Tupi-Guarani, Macro-J\u00ea e Aruaque. I primi erano suddivisi in Guarani, Tupiniquins e Tupinambas, tra molti altri.\nLe frontiere tra questi gruppi e i loro sottogruppi, prima dell'arrivo degli europei, erano segnate dalle guerre tra di loro, derivanti dalle differenze di cultura, lingua e costumi.\nDall'et\u00e0 coloniale all'Impero brasiliano.\nIl periodo coloniale.\nIl navigatore che per primo esplor\u00f2 le coste del Brasile fu il fiorentino Amerigo Vespucci, nel 1499, seguito dallo spagnolo Vicente Y\u00e1\u00f1ez Pinz\u00f3n nel 1500. Vespucci fu il primo europeo a distinguere l'estuario del Rio delle Amazzoni, e raggiunse il cabo San Agustin.\nL'arrivo ufficiale dei portoghesi in Brasile avvenne il 22 aprile del 1500, per opera dell'esploratore portoghese Pedro \u00c1lvares Cabral, che arriv\u00f2 nella zona dove oggi si trova Porto Seguro, nello Stato di Bahia.\nLa colonizzazione vera e propria ebbe per\u00f2 inizio nel 1530; i regnanti portoghesi, preoccupati dalle invasioni di naviganti e pirati nelle terre lasciate fuori dal Trattato di Tordesillas, inviarono in Brasile Martim Afonso de Sousa con l'intenzione di colonizzare velocemente le nuove terre. Nel 1532 venne fondata S\u00e3o Vicente, che fu la prima citt\u00e0 fondata dai portoghesi. Nel 1534, il re del Portogallo Giovanni III divise il Brasile in 12 territori (i \"capitanias\") e li concesse a nobili affidatari (i \"donat\u00e1rios\"), che di fatto per\u00f2 diventarono signori feudali. Nel 1548, per paura di una secessione, Giovanni III invi\u00f2 in Brasile come governatore generale Tom\u00e9 de Sousa, che il 29 marzo del 1549 fond\u00f2 la capitale S\u00e3o Salvador da Bahia de Todos os Santos. Con l'inizio della colonizzazione ci furono alcuni tentativi di insediamento anche da parte di francesi (Francia antartica e Francia equinoziale) e olandesi (Brasile olandese). I francesi, in particolare, tra il 1555 e il 1567, tentarono di stabilirsi nella zona dell'attuale Rio de Janeiro per poi spostarsi dal 1612 al 1614 nell'attuale S\u00e3o Lu\u00eds, prima di essere definitivamente scacciati.\nNel XVII secolo vennero introdotte le coltivazioni del tabacco e specialmente della canna da zucchero, inizialmente a Bahia e successivamente anche a Rio de Janeiro. Questo importante sviluppo dell'agricoltura fu accompagnato dall'arrivo di numerosi schiavi africani, che andavano a sostituire per il lavoro nelle piantagioni le popolazioni autoctone, ormai del tutto insufficienti a garantire la sussistenza di un'economia agricola produttiva. Verso la fine del XVII secolo vennero scoperti grandi giacimenti di oro nella regione del Minas Gerais. Nel 1604 gli olandesi guidati da Maurizio di Nassau, attirati dalle ricchezze del territorio, saccheggiarono Bahia e, tra il 1630 e il 1654, si stabilirono nelle colonie costiere del \"nordeste\", dopo aver conquistato la citt\u00e0 di Recife, nello Stato di Pernambuco, che divenne la capitale del Brasile olandese con il nome di \"Mauritsstad\". Ben presto si trovarono per\u00f2 in uno stato di continuo assedio, anche per le alte tasse che avevano imposto alla popolazione, e nel 1654 venne firmata la resa con il Trattato dell'Aia, che ebbe per\u00f2 effetto solo nel 1661 dopo qualche anno di guerre, quando gli olandesi furono costretti a ritirarsi definitivamente.\nFin dall'inizio della colonizzazione portoghese, il Brasile fu teatro di rivolte e di movimenti di resistenza degli indigeni, che si unirono poi agli schiavi africani.\nAlla fine del XVII secolo l'arrivo di un sempre maggior numero di coloni dal Portogallo favor\u00ec la formazione dei primi movimenti contro la Corona Portoghese stessa. Alcune di queste guerre furono causate dalla crescita economica, come la Rivolta di Backman nel 1684. Poco pi\u00f9 tardi furono fondati due movimenti che si proponevano di programmare l'indipendenza: la \"Inconfid\u00eancia Mineira\" e la \"Conjura\u00e7\u00e3o Baiana\". Il primo nacque dalla minoranza creola nella zona del Minas Gerais: nella seconda met\u00e0 del XVIII secolo, con la perdita di produttivit\u00e0 da parte delle miniere, era divenuto difficile pagare tutte le imposte che la Corona Portoghese esigeva. Inoltre il governo portoghese aveva imposto la \"derrama\", una tassa che prevedeva che tutta la popolazione, inclusi coloro che non erano minatori, versasse una cifra pari al 20% del valore dell'oro estratto.\nI coloni insorsero e iniziarono a cospirare contro il Portogallo. La cospirazione si proponeva di eliminare la dominazione portoghese e creare uno Stato libero. La forma di governo doveva essere quella della Repubblica, ispirata alle idee illuministe, che si andavano diffondendo in Europa e in particolare in Francia, e che avevano recentemente portato, dopo la guerra d'indipendenza americana, alla nascita degli Stati Uniti d'America. I leader del movimento furono per\u00f2 catturati e inviati a Rio de Janeiro, dove furono condannati a morte e giustiziati.\nLa Congiura Baiana, invece, fu un movimento che part\u00ec dalla fascia pi\u00f9 umile della popolazione di Bahia, e che vide una grande partecipazione da parte di neri e mulatti. I rivoltosi volevano l'abolizione della schiavit\u00f9, l'istituzione di un governo egualitario e l'instaurazione di una Repubblica a Bahia.\nTra il 1756 e il 1777 il marchese di Pombal attu\u00f2 una politica riformatrice, accentrando il potere politico-amministrativo nelle mani del vicer\u00e9 (il Brasile era stato costituito in Viceregno nel 1717) a scapito dei \"donat\u00e1rios\" e dei Gesuiti che furono espulsi nel 1759. Nel 1763 la capitale fu trasferita a Rio de Janeiro e nel 1775 venne abolita la schiavit\u00f9 degli indios.\nL'indipendenza dal Portogallo.\nNel 1807, l'invasione da parte delle truppe francesi di Napoleone Bonaparte obblig\u00f2 il re del Portogallo Giovanni VI a fuggire in Brasile. Nel 1808 il re giunse a Rio de Janeiro, dopo avere stipulato un'alleanza difensiva con l'Inghilterra (che avrebbe fornito la protezione navale durante il viaggio). Allo stesso tempo i porti brasiliani si aprirono a nuove nazioni amiche, ponendo fine allo \"status\" di colonia del paese. Questo fatto irrit\u00f2 coloro che esigevano il ritorno di Giovanni VI in Portogallo e la restaurazione della condizione di colonia per il Brasile. Nel 1821 il re decise allora di lasciare suo figlio Pietro come reggente del Brasile, mentre egli rientr\u00f2 a Lisbona. Pietro, nonostante le pressioni dei liberali che tentavano di convincerlo a tornare in patria, decise invece di rimanere in Brasile, nel cosiddetto \"Dia do Fico\" (che letteralmente significa \"giorno di \"io resto\"\", in portoghese \"Eu fico\"). Il Portogallo, che si trovava gi\u00e0 in condizioni abbastanza difficili, non pot\u00e9 pi\u00f9 conservare il dominio sul Brasile; Pietro (che prese il nome di Pietro I del Brasile) pot\u00e9 allora facilmente dichiararne l'indipendenza il 7 settembre del 1822.\nTuttavia, negli anni in cui Giovanni VI risiedeva in Brasile questo allarg\u00f2 i propri confini con la Guerra contro Artigas (1816-1820), che port\u00f2 all'annessione della Provincia Cisplatina, l'odierno Uruguay.\nL'Impero brasiliano.\nDopo la separazione dal Portogallo il Brasile si trasform\u00f2 in una monarchia costituzionale. Pietro I, alla morte del padre, torn\u00f2 in Portogallo per assicurare la successione al trono a sua figlia Maria II del Portogallo. Il figlio di Pietro I, Pietro II, a soli quattordici anni fu incoronato come nuovo imperatore del Brasile nel 1840, dopo l'abdicazione del padre.\nTra il 1825 e il 1828 si combatt\u00e9 una guerra con l'Argentina per il possesso della \"Banda Oriental\", che si concluse con il raggiungimento dell'indipendenza da parte dell'Uruguay (che si era separato dal Brasile per unirsi all'Argentina pochi anni prima). Tra il 1836 e il 1842 si verific\u00f2 un tentativo secessionista della Repubblica del Rio Grande do Sul, al quale partecip\u00f2 anche Giuseppe Garibaldi.\nDal 1850 al 1852 il Brasile, fattosi sostenitore dei movimenti liberali moderati, si alle\u00f2 con l'Uruguay e sostenne una nuova guerra contro l'Argentina contribuendo alla caduta del dittatore argentino Juan Manuel de Rosas.\nIl 1860 fu un anno di fondamentale importanza per lo sviluppo economico, in quanto si introdusse la coltura del caff\u00e8 nelle province di Rio de Janeiro e di San Paolo. Nel Sudeste i \"baroni del caff\u00e8\" superarono cos\u00ec gli antichi coltivatori del cotone e di canna da zucchero, mentre cominciava a farsi sentire anche un notevole afflusso di genti europee che immigravano nel paese, soprattutto italiani.\nTra il 1865 e il 1870 l'Argentina, l'Uruguay e il Brasile combatterono una guerra contro il Paraguay, che si concluse con la perdita, da parte del Paraguay stesso, delle regioni a nord del fiume Apa. A partire dal 1870, a seguito anche della vittoria nella guerra del Paraguay a cui avevano partecipato numerosi schiavi di origine africana, gli sforzi del governo monarchico si indirizzarono progressivamente verso il superamento dell'istituzione schiavistica, mediante varie leggi - quali la legge del ventre libero del 1871 e la legge c.d. dei sessantenni del 1885, con le quali si sancirono rispettivamente la libert\u00e0 dei figli nati da schiave e quella degli schiavi di et\u00e0 pari o superiore ai 60 anni - per culminare con la legge aurea del 13 maggio 1888, che decret\u00f2 definitivamente la fine della schiavit\u00f9 in Brasile. Le riforme, volute con particolare forza dalla casa imperiale e specialmente dalla primogenita di Pietro II, erano invece fortemente avversate dai latifondiari e dai conservatori schiavisti, i quali, approfittandosi dell'et\u00e0 avanzata del monarca e del generale scetticismo nella sopravvivenza della monarchia, ordirono un colpo di Stato che il 15 novembre 1889 determin\u00f2 l'esilio in Europa della casa imperiale e la proclamazione della repubblica degli \"Stati Uniti del Brasile\".\nDall'istituzione della Repubblica a oggi.\nLa prima fase repubblicana.\nDeodoro da Fonseca, che aveva guidato il colpo di Stato del 1889, divenne il primo presidente del Brasile. Per il nuovo Stato si scelse come nome quello di \"Repubblica degli Stati Uniti del Brasile\", che fu poi cambiato in \"Repubblica Federale del Brasile\". Dal 1894 al 1930 la presidenza si altern\u00f2, con alcune eccezioni, tra i due Stati principali, quello di San Paolo e quello del Minas Gerais. Il 26 ottobre 1917 il Brasile si schier\u00f2 con le forze dell'intesa. in questo periodo il sistema economico del Brasile poggiava soprattutto sull'esportazione del caff\u00e8, coltivato nella zona di San Paolo, e sulla produzione di latte, nel Minas Gerais, tanto che la politica di questi anni fu definita come la \"politica del caffellatte\".\nVerso la fine del XIX secolo il caff\u00e8 divenne il primo prodotto di esportazione del paese superando lo zucchero, e favorendo cos\u00ec una grande crescita economica. Tuttavia tra il 1926 e il 1930 si registr\u00f2 un crollo dei prezzi del caff\u00e8 e una conseguente depressione economica alla quale fecero seguito violente agitazioni sociali.\nL'era Vargas.\nNel 1930, Get\u00falio Vargas, rappresentante dell'opposizione al regime oligarchico dei grandi proprietari terrieri di San Paolo, perde le elezioni presidenziali in elezioni caratterizzate dalla frode. Il risultato delle elezioni scatena un movimento rivoluzionario che riesce a destituire il governo attraverso un colpo di Stato e iniziando la cosiddetta Seconda Repubblica. Dopo un breve periodo transitorio di governo guidato da una giunta militare, Vargas diventa presidente della Repubblica. Nel 1931, avendo riunito molti poteri nelle sue mani suscit\u00f2 l'indignazione degli oppositori, in massima parte esponenti della classe media paulista. Nel 1934, allora, messo sotto pressione, fu costretto a promulgare una Costituzione democratica, con la quale concesse, tra l'altro, il diritto di suffragio alle donne. Nel 1937 Vargas, avendo sciolto il Congresso Nazionale e i partiti, e avendo revocato molte delle libert\u00e0 dei singoli individui, instaur\u00f2 una dittatura (quella del cosiddetto \"Estado Novo\") di ispirazione fascista, che dur\u00f2 fino al 1945. Nel 1942, sotto la pressione degli Stati Uniti d'America, Vargas dichiar\u00f2 guerra alle potenze dell'Asse e un corpo militare brasiliano fu inviato a combattere in Italia e in Nordafrica.\nNel 1945 Vargas fu deposto da un colpo di Stato militare che impose l'adozione di una nuova Costituzione, democratica e federale. Tra il 1950 e il 1954 Vargas fu rieletto alla presidenza e si verific\u00f2 una nuova svolta nazionalista e radicale. Tuttavia nel 1954 le forze militari conservatrici gli si rivoltarono contro, ed egli si suicid\u00f2.\nIl periodo populista.\nIn seguito alla fine della dittatura di Vargas e alla promulgazione della nuova Costituzione Federale del 1946, il Paese visse, tra il 1946 e il 1964, una fase storica durante la quale si susseguirono pi\u00f9 governi democratici. Nel gennaio del 1956 fu eletto il social democratico Juscelino Kubitschek, ex governatore del Minas Gerais, ed ebbe inizio un periodo di forte industrializzazione e di imponenti lavori pubblici, come la costruzione della nuova capitale, Brasilia, nel 1960. Si registr\u00f2 tuttavia un netto peggioramento della situazione finanziaria, con forte inflazione e raddoppio del debito estero. Il successore di Kubitschek, J\u00e2nio Quadros, eletto nel 1960, si dimise nel 1961 meno di sette mesi dopo l'insediamento. Tra il 1961 e il 1964 ci fu la presidenza di Jo\u00e3o Goulart (il vicepresidente di Janio Quadros), del partito laburista, che cerc\u00f2 di fronteggiare la crisi economica promuovendo una riforma agraria e la nazionalizzazione delle compagnie petrolifere.\nLa dittatura militare.\nIl colpo di Stato militare del 31 marzo 1964 destitu\u00ec Jo\u00e3o Goulart e instaur\u00f2 un regime dittatoriale. Il primo presidente militare a essere eletto fu il maresciallo Humberto de Alencar Castelo Branco che sciolse tutti i partiti politici e inaugur\u00f2 la dittatura detta dei \"gorilas\", adottando una politica di liberismo economico che caus\u00f2 l'accentuamento delle sperequazioni sociali. Nel 1969 sal\u00ec alla presidenza il generale Em\u00edlio Garrastazu M\u00e9dici, che coincise con una fase di crescita economica, definita miracolo economico brasiliano che per\u00f2 si spense successivamente con la crisi petrolifera del 1973. Dal 1974 al 1979 la presidenza pass\u00f2 a Ernesto Geisel che dichiar\u00f2 legale solo il Partito del Movimento Democratico Brasiliano (PMDB).\nDal 1979 al 1985 fu in carica il presidente Jo\u00e3o Baptista de Oliveira Figueiredo: egli promulg\u00f2 una legge elettorale che rese legali tutti i partiti politici tranne quello comunista, e pratic\u00f2 una forte riduzione dei salari atta a frenare la spinta inflazionistica. Essa, per\u00f2, port\u00f2 allo scatenarsi di grandi manifestazioni di piazza che furono represse con la forza (1980). Il periodo della dittatura militare fin\u00ec nel 1984, con le grandi manifestazioni di Rio de Janeiro e San Paolo: il governo militare fu da esse costretto a concedere il ritorno a elezioni democratiche, che la popolazione reclamava.\nLa nuova Repubblica.\nNel 1985 fu eletto Tancredo Neves, candidato dell'PMDB, ma mor\u00ec tre mesi dopo. Il suo vicepresidente Jos\u00e9 Sarney assunse la presidenza della repubblica, diventando impopolare per tutto il suo mandato a causa del peggioramento della crisi economica e dell'iperinflazione, anche con una breve euforia iniziale del suo Piano Cruzado. Sarney ha continuato il programma di governo di Tancredo Neves istituendo, nel 1987, un'Assemblea nazionale costituente, che ha promulgato l'attuale Costituzione brasiliana.\nNel 1989 si svolsero le prime elezioni libere dopo 25 anni di regime militare, che furono vinte da Fernando Collor de Mello, leader del nuovo Partito di Ricostruzione Nazionale, tendenzialmente liberal-conservatore. Nel 1991 il Brasile diede vita all'alleanza economica chiamata Mercosur assieme ad Argentina, Uruguay e Paraguay. Nel 1992 il presidente Collor fu destituito con l'accusa di corruzione, evasione fiscale ed esportazione di valuta.\nDal 1992 al 1995 ci fu la presidenza di Itamar Augusto Cautiero Franco, il vice presidente di Collor, che organizz\u00f2 un referendum costituzionale. Questo, svoltosi il 21 aprile 1993, conferm\u00f2 il regime presidenziale proclamato nel 1988.\nNel 1995 Fernando Henrique Cardoso conquist\u00f2 la presidenza e attu\u00f2 riforme (largamente consigliate dal fondo monetario internazionale) che prevedevano la privatizzazione delle imprese e il rigore finanziario (\"PLAN REAL\"). Queste ebbero un forte impatto negativo sulla popolazione pi\u00f9 povera, oltre che aggravare la polarizzazione della ricchezza gi\u00e0 presente massicciamente nel paese. Nel 1997 ottenne un emendamento costituzionale a lui favorevole, che gli permise cos\u00ec di ricandidarsi alla presidenza. Nel 1998 si registrarono delle considerevoli fughe di capitali che gettarono il Paese nel caos. Cardoso, rieletto, si appell\u00f2 al Fondo Monetario Internazionale e riusc\u00ec a far approvare un piano di intervento triennale per il Brasile, ma ci\u00f2 indebit\u00f2 il paese di altri 41,5 miliardi di dollari. Infine, Cardoso conferm\u00f2 la presenza brasiliana nel Mercosur.\nNelle elezioni presidenziali del 2002 si \u00e8 affermato il candidato di sinistra Luiz In\u00e1cio Lula da Silva, noto semplicemente come Lula, che verr\u00e0 poi rieletto nel 2006. Il nuovo presidente, esponente del partito operaio (Partido dos Trabalhadores, PT), ha rappresentato una svolta nella politica brasiliana, in precedenza allineata alle scelte del Fondo Monetario Internazionale, di cui il Brasile era debitore; in particolare ha contribuito a rilanciare il Mercosur a discapito dell'Area di Libero Commercio delle Americhe (ALCA) voluta dagli Stati Uniti. Il suo programma, che ha garantito provvedimenti volti a favorire la giustizia sociale e a risollevare l'economia dissestata, riscosse ampi consensi, in particolare tra i meno agiati. La sua politica di equilibrismo tra gli interessi del capitale (industriale agrario e finanziario) e le aspettative di lavoratori e braccianti agricoli (sem terra) hanno per\u00f2 frenato l'auspicata rivoluzione dei rapporti sociali, e la protesta degli strati pi\u00f9 poveri della popolazione riesplose di fronte al nuovo piano economico. Venne quindi approvata una riforma delle pensioni e varato il programma \"Fame zero\" riassunto nel motto: \"3 pasti al giorno per tutti\" per affrontare il problema della denutrizione diffusa in tutto il Paese. Nel 2004 il Brasile fond\u00f2 con gli altri Paesi dell'America Latina la Comunit\u00e0 delle Nazioni del Sud America.\nDal 2003 \u00e8 stato istituito il \"bolsa familia\", che garantisce una rendita anche se minima a molte persone bisognose, che sta aiutando molti brasiliani a uscire dalla povert\u00e0 assoluta. Il \"bolsa familia\" \u00e8 riconosciuto mondialmente come uno dei migliori piani d'aiuto alla popolazione bisognosa fatto da un governo. Le elezioni presidenziali del 2010 videro per la prima volta la vittoria di una donna, Dilma Rousseff, anch'essa esponente del partito operaio, con un passato da ex guerrigliera imprigionata durante la dittatura ed ex Ministro dell'Energia e delle Miniere durante il governo di Lula. Nel giugno 2013 nel paese sono scoppiate manifestazioni popolari a causa di varie rivendicazioni sociali. Dopo le elezioni polarizzate del 2014, la Rousseff \u00e8 stata rieletta ed \u00e8 rimasta in carica al 31 agosto 2016, quanto \u00e8 stata destituita dal Parlamento attraverso la procedura di \"impeachment\", iniziata nel dicembre 2015, a seguito dello scandalo corruzione, nato da un'indagine sulla compagnia petrolifera Petrobras e che ha coinvolto il Partito dei Lavoratori. La Rousseff \u00e8 stata sostituita come presidente dal suo vice Michel Temer fino alle elezioni presidenziali del 2018, vinte dall'esponente della destra radicale Jair Bolsonaro, che \u00e8 stato proclamato presidente il 1\u00ba gennaio 2019.\nGeografia.\nIl territorio brasiliano confina a nord con Guyana francese, Suriname, Guyana e Venezuela, a nord-ovest confina con la Colombia, a ovest con il Per\u00f9 e a sud con Bolivia, Paraguay, Uruguay e Argentina.\nNel territorio del Brasile si individuano:\nDa un punto di vista geografico il paese \u00e8 inoltre diviso in cinque grandi regioni geografiche (\"regi\u00e3o\", pl. \"regi\u00f5es\"), queste sono usate talvolta anche per fini statistici e non hanno dunque rilevanza da un punto di vista amministrativo; gli stati sono cos\u00ec distribuiti:\nMorfologia.\nAltopiani.\nA sud della foresta amazzonica si estende la grande regione degli altopiani, che comprende l'altopiano del Brasile e il Mato Grosso. Gli altopiani, formati da rocce antiche ricoperte di arenaria o di calcare, digradano dolcemente verso ovest, mentre terminano a est, verso la costa, con rilievi granitici dalle cime arrotondate chiamati \"pan di zucchero\". Lungo la costa si trova anche una stretta fascia pianeggiante.\nIdrografia.\nIl Brasile dispone di un complesso sistema di fiumi e nove grandi bacini idrografici, le cui acque confluiscono tutte nell'Oceano Atlantico. Il fiume pi\u00f9 importante \u00e8 il Rio delle Amazzoni, che attraversa la foresta amazzonica e il cui bacino idrografico, con un'estensione di , \u00e8 il pi\u00f9 vasto del mondo. Ai confini con l'Argentina e il Paraguay e all'interno del Parco nazionale dell'Iguaz\u00fa si trovano le 275 cascate che scendono da varie altezze per circa quattro chilometri.\nAltri fiumi importanti sono, oltre al Rio delle Amazzoni, lungo chilometri di cui navigabili, il Paran\u00e1 e il S\u00e3o Francisco, il fiume pi\u00f9 lungo che scorre totalmente in territorio brasiliano attraversando ben cinque stati, e che per met\u00e0 dei suoi chilometri \u00e8 navigabile.\nClima.\nIl clima brasiliano ha una grande variet\u00e0 di condizioni atmosferiche, vista la ricca e variegata topografia del suo territorio, comunque si pu\u00f2 considerare che la maggior parte del paese abbia un clima tropicale. Le diverse condizioni climatiche producono diversi ambienti: a nord il clima \u00e8 tropicale con temperature alte durante tutto l'anno e precipitazioni abbondanti, anche se nella regione nord-orientale esiste un clima semi arido con temperature elevate e poche precipitazioni.\nNella fascia costiera meridionale il clima \u00e8 caratterizzato da precipitazioni contenute e inverni miti.\nSugli altopiani centro-orientali il clima \u00e8 subtropicale, le temperature variano a seconda dell'altitudine, in questa zona i periodi di siccit\u00e0 sono frequenti e si ritiene che il loro aumento sia dovuto al prosciugamento dei cosiddetti \"fiumi volanti\" che sono ora al centro di un progetto che studia il fenomeno, il Flying Rivers Project. La zona sud-occidentale degli altopiani \u00e8 caratterizzata da forti precipitazioni, e la zona sud-orientale ha un clima variabile. Nella foresta amazzonica si incontra un clima equatoriale umido, rendendo quest'area una delle pi\u00f9 piovose della Terra.\nIl clima equatoriale presente in Amazzonia e nella regione del Mato Grosso ha temperature mediamente elevate, comprese tra i 27 e i 32 gradi Celsius.\nLa zona centrale presenta un clima tropicale con un inverno secco e un'estate molto piovosa.\nLe regioni al di sotto del Tropico del Capricorno hanno un clima temperato, e la differenza tra le stagioni pi\u00f9 che dalle precipitazioni \u00e8 provocata dalla differenza di temperatura. In questa zona le temperature medie annuali non superano i , inoltre, non sono rare le gelate notturne nei periodi pi\u00f9 freddi, soprattutto sui rilievi, anche se raramente si hanno precipitazioni nevose.\nPopolazione.\nCon pi\u00f9 di 200 milioni di abitanti, il Brasile \u00e8 il paese pi\u00f9 popoloso dell'America Latina e il quinto Paese pi\u00f9 popolato del mondo. Grazie all'eccezionale estensione del suo territorio, la densit\u00e0 del Brasile si rivela decisamente bassa: solo 25 ab./km\u00b2. La popolazione, tuttavia, risulta distribuita in modo fortemente squilibrato. La densit\u00e0 \u00e8 pi\u00f9 alta nel litorale e nell'entroterra del centro-sud, ed \u00e8 pi\u00f9 bassa nel nord-ovest.\nEtnie.\nIl Brasile ha una societ\u00e0 multietnica. La popolazione brasiliana \u00e8, principalmente, discendente degli indios, coloni portoghesi, schiavi africani e di diversi gruppi di immigrati, che sono arrivati nel Brasile soprattutto fra il 1820 e il 1970. Gli immigrati erano principalmente italiani e portoghesi, ma anche tedeschi, spagnoli, giapponesi e siriani-libanesi. Dall'arrivo dei portoghesi in Brasile nel 1500, si \u00e8 verificato un intenso incrocio di razze tra amerindi, europei e africani nel Paese.\nSecondo l'Instituto Brasileiro de Geografia e Estat\u00edstica, la maggior parte della popolazione brasiliana si considera di colore bianco (47,33%). Il 43,13% si considera pardo (di colore marrone) e il 7,61% di colore nero. L'1,09% della popolazione \u00e8 di origine asiatica e lo 0,3% \u00e8 composto da indios.\nOrigine genetica.\nDiversi studi genetici dimostrano che in media i brasiliani hanno genetica europea, africana e amerindia, in percentuali variabili in base alle regioni.\nSecondo uno studio genetico del 2014, i brasiliani \"pardo\" (\"marroni\") avevano il 64,7% di antenati europei, il 25,3% di africani e il 10% di indigeni. A loro volta, i brasiliani \"bianchi\" avevano l'84,6% di ascendenza europea, il 9,7% africana e il 5,6% indigena e i brasiliani \"neri\" il 53,6% di antenati africani, il 38,1% europei e l'8,3% indigena. In generale, i brasiliani, siano essi \"marroni\", \"bianchi\" o \"neri\", hanno le tre origini (europea, africana e indigena), che variano solo in gradi. Secondo uno studio genetico del 2018, l'ascendenza europea che predomina in Brasile proviene da antenati portoghesi, sebbene nel sud del Paese l'ascendenza italiana e tedesca sia forte.\nComunit\u00e0 italiana.\nI primi immigrati italiani arrivarono in Brasile nel febbraio 1874 nello Stato di Esp\u00edrito Santo. Erano contadini trentini e veneti attirati dal lavoro come piccoli coltivatori nelle colonie ufficiali e nelle fazendas del paese. Pi\u00f9 di un milione e mezzo di italiani emigrarono in Brasile fra il 1880 e il 1950. Pi\u00f9 della met\u00e0 proveniva dal nord-Italia, con 30% dal Veneto..\nL'emigrazione verso il Brasile fu favorita a partire dal 1888, quando fu abolita la schiavit\u00f9, e il governo brasiliano incoraggi\u00f2 l'arrivo di immigrati italiani per sostituire gli schiavi come manodopera nelle piantagioni di caff\u00e8.\nLa maggior parte degli italiani trovarono lavoro nelle piantagioni di caff\u00e8 brasiliane nello Stato di San Paolo e Minas Gerais o nelle piccole propriet\u00e0 nel sud del paese (odierni Stati di Rio Grande do Sul, Santa Catarina e Paran\u00e1). Gli italiani si insediarono maggiormente nel sudest del Paese, la regione pi\u00f9 ricca del Brasile.\nNel 1925, il governo italiano stim\u00f2 che gli italiani e loro discendenti erano il 6% della popolazione del Brasile e il 15% dei bianchi. Secondo il censimento brasiliano del 1940, brasiliani dichiaravano di essere figli di padre italiano, e figli di madre italiana. I nati in Italia erano e erano stati naturalizzati brasiliani. Pertanto, a quella data, gli italiani e i loro figli erano poco pi\u00f9 del 3,8% della popolazione del Brasile.\nSecondo stime recenti, oggi il 15% della popolazione brasiliana sarebbe di origine italiana, ovvero circa 30 milioni di persone, risultando quindi la pi\u00f9 numerosa popolazione di oriundi italiani nel mondo. Secondo un'altra ricerca condotta nel 1999 dall'ex presidente dell'IBGE, il 10,5% dei brasiliani hanno affermato di avere origini italiane. In una popolazione di 200 milioni di brasiliani, sono quindi circa 20 milioni di persone. Secondo un'altra ricerca condotta nel 2016, 7,7% dei brasiliani hanno un cognome di origine italiana. La maggior parte dei brasiliani di origine italiana appartengono oggi alla classe media del Brasile e guadagnano salari superiori alla media nazionale.\nDiverse persone importanti della societ\u00e0 brasiliana sono di origini italiane. Il Brasile gi\u00e0 ha avuto quattro Presidenti della Repubblica di origine italiana: Pascoal Ranieri Mazzilli, Em\u00edlio Garrastazu M\u00e9dici, Itamar Franco e Jair Bolsonaro.\nReligione.\nLa religione in Brasile si \u00e8 evoluta dall'incontro della Chiesa Cattolica con la religione tradizionale dei discendenti degli schiavi africani e della popolazione indigena.\nLa religione predominante \u00e8 quella cattolica (64,6%), seguita dal protestantesimo con il 22,2%.\nParticolarmente pronunciato in Brasile \u00e8 stato il progressivo e costante aumento dei protestanti, passati dal 15,4% del 2000 al 22,2% del 2010, nello stesso periodo la Chiesa Cattolica \u00e8 diminuita dal 73,6% al 64,6% con una perdita di circa 12 milioni di fedeli. In trent'anni la percentuale degli evangelici \u00e8 passata dal 6,6% al 22,2%. In particolare, gli evangelici pentecostali nel 2009, secondo uno studio del \"Centro de Pol\u00edticas Sociais da Funda\u00e7\u00e3o Get\u00falio Vargas\" (FGV), costituivano quasi il 13% della popolazione brasiliana.\nAltri movimenti religiosi evangelici costituiscono il 7% del totale della popolazione, mentre le altre religioni minori costituiscono, tutte assieme, non pi\u00f9 del 7% del totale. Tra queste ultime, l'1,65% segue lo spiritismo, dottrina filosofica che proprio in Brasile ha uno dei pi\u00f9 alti numeri di adepti. Secondo il censimento del 2000 inoltre, lo 0,31% \u00e8 di religione afro-brasiliana, lo 0,13% \u00e8 di religione buddista, lo 0,05% ebrea, lo 0,02% islamica, lo 0,01% di religioni indigene, mentre il 7,35% \u00e8 invece ateo.\nSociet\u00e0.\nLingue e dialetti.\nIl portoghese \u00e8 la lingua ufficiale del Brasile ed \u00e8 parlato da quasi tutti i suoi abitanti. Il Brasile \u00e8 l'unico Paese di lingua portoghese nelle Americhe e il portoghese \u00e8 una parte importante della identit\u00e0 nazionale brasiliana, dandole una cultura nazionale distinta da quella dei suoi vicini ispanofoni. Il portoghese parlato in Brasile fu influenzato dalle lingue africane e indigene. Di conseguenza, la lingua usata nel Paese sudamericano differisce, per lo pi\u00f9 in fonologia, dalla lingua parlata in Portogallo e negli altri Paesi di lingua portoghese.\nIl censimento del 2010 ha registrato 305 gruppi indigeni nel Brasile che parlano 274 lingue diverse. Degli indigeni che hanno 5 o pi\u00f9 anni (786.674 persone), il 37,4% parla una lingua indigena e il 76,9% parla il portoghese. Coloro che parlano una lingua indigena si trovano soprattutto nelle regioni settentrionali del Brasile.\nCome risultato dell'immigrazione italiana verso il Brasile, la lingua veneta \u00e8 parlata in alcune regioni degli Stati meridionali di Rio Grande do Sul e Santa Catarina, nella regione \u00e8 conosciuta con il nome di talian. Questa lingua ha una struttura fonologica, morfologica e lessicale veneta con caratteristiche strutturali dei dialetti vicentino, padovano, trevigiano e feltrino-bellunese, pi\u00f9 influenze dei dialetti lombardi e del portoghese. Nel 2014, il talian \u00e8 stato dichiarato parte del patrimonio culturale del Brasile (\"L\u00edngua e refer\u00eancia cultural brasileira\"); secondo la stima divulgata in questa occasione, il veneto brasiliano sarebbe parlato da circa persone in 133 citt\u00e0 brasiliane. Il talian \u00e8 parlato soprattutto nelle aree rurali e dagli anziani, ed \u00e8 in pericolo di estinzione.\nAnche negli Stati del sud, discendenti di immigrati tedeschi conservano le loro lingue, soprattutto il dialetto hunsr\u00fcckisch (originario della Germania sud-occidentale), e il pomerano (originario della regione del mar Baltico). Come accade per il talian, queste lingue stanno scomparendo in Brasile, specialmente tra i giovani.\nOrdinamento dello Stato.\nSuddivisioni amministrative.\nIl Brasile \u00e8 composto da 26 stati federati, pi\u00f9 il Distretto Federale.\nCitt\u00e0 principali.\nLe citt\u00e0 principali del Brasile sono S\u00e3o Paulo, Rio de Janeiro che \u00e8 la precedente capitale, Brasilia l'odierna capitale, Belo Horizonte, Salvador che fu la prima capitale, Fortaleza, Recife, Curitiba, Porto Alegre e Manaus.\nNella lista sottostante, sono contrassegnate in grassetto le citt\u00e0 capitali di Stato.\nIstituzioni.\nIl Brasile \u00e8 una Repubblica presidenziale federale con una netta separazione fra il potere esecutivo, legislativo e giudiziario.\nIl potere esecutivo \u00e8 guidato dal Presidente della Repubblica che \u00e8 capo di Stato e di Governo. Eletto per un mandato di quattro anni con possibilit\u00e0 di rielezione, pu\u00f2 applicare le leggi in vigore e proporne altre . Vengono inoltre compresi i ministeri e le segreterie speciali.\nIl potere legislativo \u00e8 di esclusiva competenza del Congresso Nazionale del Brasile, formato dalla Camera dei Deputati (513 membri) eletti ogni 4 anni e del Senato (81 membri) eletti ogni 8 anni.\nCostituzione.\nLa Costituzione del Brasile \u00e8 stata promulgata il 5 ottobre 1988.\nOrdinamento scolastico.\nL'istruzione di base \u00e8 garantita a tutti ma la difficolt\u00e0 nel censire gli abitanti nei grossi agglomerati urbani genera una grande difficolt\u00e0 da parte del governo a obbligare i piccoli a frequentare la scuola.\nLe universit\u00e0 pubbliche sono di ottimo livello e per potervi accedere \u00e8 necessario passare un esame di ammissione, detto \"vestibular\", normalmente sono frequentate dai ricchi in quanto hanno potuto frequentare scuole superiori a pagamento di ottimo livello, la classe povera che frequenta le scuole superiori pubbliche (di buon livello) ha qualche difficolt\u00e0 ad accedere ai corsi universitari statali.\nUniversit\u00e0.\nRisale al 19 dicembre 1912 la pi\u00f9 antica universit\u00e0 del Brasile: si tratta dell'Universit\u00e0 federale del Paran\u00e1, universit\u00e0 pubblica con sede principale a Curitiba, di rilevanza internazionale.\nSistema sanitario.\nIl sistema sanitario pubblico non \u00e8 sufficiente e in molte regioni gli abitanti utilizzano le assicurazioni sanitarie private, stipulando contratti di salute denominati \"Plano de Sa\u00fade\", con pagamento mensile. Chi pu\u00f2 permettersi il Plano de Saude \u00e8 in grado all'occorrenza di utilizzare strutture sanitarie private.\nPolitica.\nPolitica interna.\nIn seguito alla promulgazione della Costituzione del 1988, il Brasile \u00e8 una Repubblica presidenziale federale. Per quanto riguarda la divisione amministrativa prende ispirazione dal modello nordamericano. Tuttavia il federalismo brasiliano \u00e8 differente da quello statunitense: il potere esecutivo \u00e8 esercitato dal Presidente, che possiede anche le funzioni di Capo di Stato e di Capo del Governo e viene eletto ogni quattro anni. In concomitanza con le elezioni presidenziali si vota anche per il Congresso nazionale, che detiene il potere legislativo ed \u00e8 diviso in due camere parlamentari: la Camera dei Deputati, quadriennale, di 513 membri, e il Senato Federale comprendente 81 membri.\nIl sistema di voto \u00e8 di tipo statale per l'elezione dei senatori: ogni Stato elegge tre o due candidati in base al numero degli abitanti; per l'elezione del presidente e della Camera dei Deputati, invece, si adopera un sistema proporzionale che tiene conto della popolazione complessiva di tutto il Paese.\nInfine, il potere giudiziario, la cui istanza massima \u00e8 il Supremo Tribunale Federale, responsabile dell'applicazione della Costituzione, \u00e8 composto da undici ministri scelti dal Presidente con l'approvazione del Senato, tra persone con noto sapere in ambito giuridico. La composizione del Supremo Tribunale Federale non viene rinnovata completamente ogni volta che si rinnova il mandato presidenziale: il Presidente indica un nuovo ministro quando uno di coloro che \u00e8 in carica muore o si dimette.\nEsistono anche il Tribunale Superiore di Giustizia, il Supremo Tribunale del Lavoro, il Supremo Tribunale Elettorale e il Tribunale Superiore Militare, che si occupano dell'amministrazione della giustizia nei rispettivi ambiti.\nDal 1996 il Brasile usa, primo al mondo, un sistema di votazione elettronica, obbligatoria e universale per quei cittadini alfabetizzati fra i 18 e 70 anni d'et\u00e0.\nDal 1994 il Parlamento e il Presidente sono eletti nella medesima data.\nUna caratteristica della vita politica tutta brasiliana \u00e8 formata da quella forza politica informale, ma che rappresenta un blocco fondamentale per le approvazioni di leggi, chiamata \"centr\u00e3o\" o \"Grande centro\" formata da alleanze di partiti, spesso disinvolte a seconda delle opportunit\u00e0 indipendentemente dalle correnti ideologiche.\nI principali partiti sono:\nPolitica estera.\nPer analizzare in dettaglio la politica estera di questo paese si pu\u00f2 ricorrere a uno schema di cerchi concentrici, ognuno riguardante un ambito delle relazioni internazionali brasiliane.\nPartendo dall'interno di questo schema, nel primo cerchio troviamo il \"Mercosur\".\nIl Mercato Comune del Sud fu istituito il 26 marzo 1991 ed era composto inizialmente da: Brasile, Argentina, Paraguay e Uruguay. Il 4 luglio 2006 \u00e8 stato approvato il Protocollo di Adesione della Repubblica Bolivariana di Venezuela al Mercosur, che stabilisce le condizioni e i termini previsti per la piena incorporazione della Venezuela al blocco. L'entrata in vigore del riferito protocollo richiede che questo sia ratificato dai parlamenti dei cinque paesi coinvolti. Per ora, la riferita adesione \u00e8 stata approvata dai parlamenti del Venezuela, del Brasile, dell'Argentina e dell'Uruguay, restando ancora pendente l'approvazione del parlamento del Paraguay.\nL'obiettivo del Mercosur \u00e8 quello di raggiungere un mercato comune con l'abolizione dei dazi doganali.\nIl secondo cerchio concentrico riguarda l'attenzione del Brasile verso gli altri Stati sudamericani con i quali vuole attuare un programma di collaborazione politica, culturale ed economica; tra questi paesi esisteva una cooperazione che prima si chiamava CASA e dall'Aprile del 2007 ha preso il nome di UNASUR.\nIl terzo cerchio concentrico \u00e8 costituito dall'alleanza del Brasile con i Paesi emergenti dei continenti in via di sviluppo. In particolare, esistono rapporti con la Repubblica sudafricana per quanto riguarda l'Africa e con l'India, in rappresentanza dell'Asia. Questo accordo tuttavia si trova ancora in uno Stato embrionale, in quanto avvengono ancora pochi scambi commerciali, ma le previsioni per la crescita dei rapporti economici sono ottimistiche.\nPer quanto riguarda poi in particolare l'Asia \u00e8 palpabile la notevole presenza di mercati asiatici in Brasile, nonch\u00e9 la notevole quantit\u00e0 di esportazioni brasiliane in Asia (45 miliardi di attivo commerciale) che riguardano materie prime insieme ad alcuni prodotti finiti.\nIl quarto cerchio \u00e8 costituito dal rapporto con i Paesi industrializzati. Il primo partner commerciale del Brasile \u00e8 l'Unione europea considerata nel complesso.\nEsiste un ottimo rapporto con gli Stati Uniti i quali non hanno buone relazioni con tutti i paesi dell'America Latina: il Brasile svolge un importante ruolo di mediazione tra i due blocchi, anche se con cautela in quanto non desidera spiccare nei confronti degli altri Paesi.\nIl quinto e ultimo cerchio riguarda la volont\u00e0 del Brasile di entrare come Stato permanente nel consiglio di sicurezza delle Nazioni Unite (gli stati permanenti sono: gli USA, la Russia, la Cina, il Regno Unito e la Francia) e di avere un maggiore peso anche all'interno dell'Organizzazione Mondiale del Commercio in qualit\u00e0 di capofila degli altri Paesi sudamericani.\nIl Brasile \u00e8 uno degli stati fondatori (9 dicembre 2007) della Banca del Sud e partecipa al suo capitale con 4.000 milioni di dollari.\nEconomia.\nIl Brasile, membro del G20 (paesi industrializzati), con un Prodotto Interno Lordo di milioni di dollari nel 2017, occupa l'8\u00ba posto nella classifica mondiale. L'economia del Brasile \u00e8 la pi\u00f9 grande dell'America Latina e la seconda pi\u00f9 grande nelle Americhe, dopo gli Stati Uniti.\nL'economia brasiliana nel 2018 \u00e8 stata collocata alla 150\u00aa posizione per quanto concerne la libert\u00e0 economica, conseguenza dell'accentuato protezionismo degli ultimi decenni, tuttavia, con il cambio di gestione ai vertici a partire dal 2019, il governo sta adottando politiche liberali favorendo l'apertura di mercato e stringendo importanti accordi commerciali internazionali.\nLo Stato brasiliano ha partecipazioni in pi\u00f9 di 650 societ\u00e0, coinvolte in un terzo del PIL nazionale.\nDopo anni di importanti avanzamenti economici, una serie di scandali di corruzione innescarono una grande crisi politico/economica tra il 2014 al 2017, portando a un forte calo del PIL con conseguenti retrocessioni in molte aree e indicatori sociali che si protraggono fino a oggi (disoccupazione, calo del potere d'acquisto, aumento della disuguaglianza, lavoro informale, ecc..).\nSecondo i dati della Banca mondiale, dal 2014 al 2017, la povert\u00e0 del Paese \u00e8 cresciuta di tre punti percentuali, raggiungendo il 21% della popolazione, ovvero 43,5 milioni di persone. La popolazione povera vive, soprattutto, nelle favelas delle grandi citt\u00e0. \nL'economia brasiliana conta con grandi industrie e multinazionali in diverse aree, come Embraer (terzo pi\u00f9 grande produttore mondiale nel campo aeronautico civile), Petrobras (gi\u00e0 considerata tra le maggiori compagnie energetiche al mondo), JBS (pi\u00f9 grande azienda di lavorazione di carni del mondo), Vale S.A. (maggiore esportatore mondiale di minerale di ferro), AmBev, BRF, Amaggi, Marcopolo ecc...\nCome effetto delle politiche economiche allineate all'economia di mercato e di impegno nel controllo fiscale messe in atto dall'attuale governo, in aggiunta al graduale miglioramento delle prospettive per l'economia, il Paese sta recuperando fiducia degli investitori e riconoscimento internazionale. Lo testimonia il supporto offerto dagli Stati Uniti all'ingresso del Brasile nell'Organizzazione per la cooperazione e lo sviluppo economico\nIl Brasile \u00e8 il maggior produttore mondiale di canna da zucchero, soia, caff\u00e8, arancio, guaran\u00e1, a\u00e7a\u00ed e Noce del Brasile; \u00e8 uno dei primi 5 produttori di mais, papaya, tabacco, ananas, banana, cotone, fagioli, cocco, anguria e limone; \u00e8 uno dei primi 10 produttori mondiali di cacao, anacardio, avocado, mandarino, cachi, mango, guava, riso, sorgo e pomodoro; ed \u00e8 uno dei primi 15 produttori mondiali di uva, mela, melone, arachide, fico, pesco, cipolla, olio di palma e gomma naturale.\nNel 2019, il Brasile \u00e8 stato il pi\u00f9 grande produttore mondiale di canna da zucchero, soia, caff\u00e8 e arancia, il secondo produttore di papaya, il terzo produttore di mais, tabacco e ananas, il quarto produttore di cotone e cassava, il quinto produttore di cocco e limone, il sesto produttore di cacao e avocado, 9 \u00b0 produttore di riso, 10 \u00b0 produttore di pomodoro e 11 \u00b0 produttore di uva e mela. Il paese \u00e8 anche un grande produttore di banana, ma quasi tutta la produzione \u00e8 destinata al consumo interno. Infine, il Brasile produce anche grandi quantit\u00e0 di fagioli, arachidi, patata, carota, anacardi, mandarino, cachi, fragola, guaran\u00e0, guava, a\u00e7a\u00ed, Noce del Brasile, yerba mate, tra gli altri. La canna da zucchero viene utilizzata per la produzione di zucchero ma anche per l'etanolo, che viene utilizzato per gestire una flotta di veicoli (il settore dell'etanolo \u00e8 un biocarburante).\nNella produzione di proteine animali, il Brasile \u00e8 oggi uno dei paesi pi\u00f9 grandi al mondo. Nel 2019, il Paese \u00e8 stato il pi\u00f9 grande esportatore mondiale di carne di pollo. \u00c8 stato anche il secondo pi\u00f9 grande produttore di carne manzo, il terzo produttore mondiale di latte, il quarto produttore mondiale di carne maiale e il settimo produttore di uova nel mondo.\nNel settore minerario, il Brasile si distingue per l'estrazione di minerale di ferro (dove \u00e8 il secondo esportatore mondiale), rame, oro, bauxite (uno dei 5 maggiori produttori al mondo), manganese (uno dei 5 maggiori produttori al mondo), Stagno (uno dei maggiori produttori al mondo), niobio (concentra il 98% delle riserve noto al mondo) e nichel. Per quanto riguarda le pietre preziose, il Brasile \u00e8 il maggior produttore mondiale di ametista, topazio, agata e uno dei principali produttori di tormalina, smeraldo, acquamarina e granato.\nIl settore secondario si basa sulle industrie. Il Brasile \u00e8 il leader industriale in America Latina. In industria alimentare, nel 2019, il Brasile \u00e8 stato il secondo esportatore mondiale di alimenti trasformati. Nel 2016, il Paese \u00e8 stato il 2 \u00b0 produttore di cellulosa al mondo e l'8 \u00b0 produttore di carta. In industria di scarpa, nel 2019, il Brasile si \u00e8 classificato al 4 \u00b0 posto tra i produttori mondiali. Nel 2019, il Paese \u00e8 stato l'8 \u00b0 produttore di veicoli e il 9 \u00b0 produttore di acciaio nel mondo. Nel 2018, industria chimica del Brasile si \u00e8 classificata all'8 \u00b0 posto nel mondo. In Industria tessile, il Brasile, sebbene nel 2013 fosse tra i 5 maggiori produttori mondiali, \u00e8 poco integrato nel commercio mondiale.\nLa rappresentativit\u00e0 del settore terziario (commercio e servizi) \u00e8 stata del 75,8% del PIL del paese nel 2018, secondo l'IBGE. Il settore dei servizi era responsabile del 60% del PIL e il commercio del 13%. Copre una vasta gamma di attivit\u00e0: commercio, alloggio e ristorazione, trasporti, comunicazioni, servizi finanziari, attivit\u00e0 immobiliari e servizi forniti alle imprese, pubblica amministrazione (pulizia urbana, servizi igienico-sanitari, ecc.) E altri servizi come istruzione, servizi sociali e servizi sanitari, ricerca e sviluppo, attivit\u00e0 sportive, ecc., poich\u00e9 si tratta di attivit\u00e0 complementari ad altri settori.\nLe micro e le piccole imprese rappresentano il 30% del PIL del Paese. Nel settore commerciale, ad esempio, rappresentano il 53% del PIL nell'ambito delle attivit\u00e0 del settore.\nScienza e tecnologia.\nIn campo tecnologico nel XX secolo importanti progressi si sono registrati nel campo dell'aviazione anche con l'opera del pioniere dell'aviazione Alberto Santos-Dumont progettista e costruttore, all'inizio del XX secolo, del Santos-Dumont 14-bis.\nAttualmente lo sviluppo in S&amp;T in Brasile \u00e8 abbastanza diversificato, attraverso la sua Agenzia Spaziale Brasiliana (AEB) supportata dal polo aerospaziale e tecnologico situato principalmente nella regione di S\u00e3o Jos\u00e9 dos Campos con produttori high-tech come Embraer o Avibras e attraverso il Cosmodromo di Alc\u00e2ntara, effettua regolari lanci suborbitali di vettori spaziali nazionali della famiglia VS, una classe di veicoli suborbitali per propiziare voli scientifici in microgravit\u00e0 ad altitudini fino a con carichi utili fino a mezza tonnellata e che hanno dozzine di voli dal paese o da altre agenzie spaziali come la DLR tedesca.\nIl Paese ha in orbita diversi satelliti, prodotti localmente o in partnership come la serie CBERS o il Amaz\u00f4nia-1, oltre ad altri acquistati sul mercato mondiale. ; il primo dei quali Brasilsat A1 \u00e8 stato lanciato nello spazio l'8 febbraio 1985. \nNel 2006, Marcos Pontes diventa il primo astronauta brasiliano, in missione sulla stazione spaziale internazionale.\nNell'energia nucleare, il paese ha diversi reattori per la produzione di energia, radiofarmaci e ricerca, oltre a padroneggiare il ciclo di arricchimento dell'uranio che fornisce le sue centrali nucleari Angra 1 e 2 e ha esportato uranio arricchito in Argentina. Il paese sta costruendo il suo primo nucleare sottomarino, il SSN \u00c1lvaro Alberto, uno sviluppo dei sottomarini classe Riachuelo nella corsa di produzione.\n\u00c8 stato appena inaugurato l'acceleratore di particelle Sirius (sincrotrone), con un anello magnetico di 518 metri e di potenza, il Paese conduce anche esperimenti nell'area della fusione nucleare, con tre tokamak sperimentali per lo studio del plasma da fusione, tra cui l'ETE (Spherical Tokamak Experiment) all'INPE - Istituto Nazionale per la Ricerca Spaziale, progettato e costruito nel paese.\nSi trovano in Brasile quattro supercomputer nella Top500, la classifica dei 500 supercomputer pi\u00f9 performanti al mondo. Il pi\u00f9 potente, di Petrobras, \u00e8 tra i 100 pi\u00f9 grandi, \u00e8 l\"Atlas\" con core CPU, core GPU e di memoria, raggiungendo una performance teorica di 8.8 PetaFlops.\nNel settore delle biotecnologie e dell'ingegneria agronomica, ha aziende di riferimento in suoli tropicali come Embrapa, che ha permesso l'espansione dell'agricoltura in terreni relativamente sterili all'interno del paese, permettendo al paese di diventare uno dei maggiori esportatori di cibo nel mondo.\nLa scienza del Brasile nel periodo dal 2011 al 2016, ha pubblicato pi\u00f9 di articoli nel database Web of Science in tutte le aree della conoscenza, con una delle pi\u00f9 alte crescite nella produzione scientifica tra tutte le nazioni e ha raggiunto l'11\u00ba posto tra i produttori di conoscenza del mondo, contribuendo per il 2,12% degli articoli provenienti da 183 paesi.\nEnergia.\nLa caratteristica principale della matrice energetica brasiliana \u00e8 che \u00e8 molto pi\u00f9 rinnovabile di quella globale. Mentre nel 2019 la matrice mondiale era composta solo per il 14% da energie rinnovabili, quella del Brasile era al 45%. Petrolio e prodotti petroliferi costituiscono il 34,3% della matrice; derivati della canna da zucchero, 18%; energia idraulica, 12,4%; gas naturale, 12,2%; legna da ardere e carbone, 8,8%; energie rinnovabili varie, 7%; carbone minerale, 5,3%; nucleare, 1,4% e altre energie non rinnovabili, 0,6%.\nNella matrice dell'energia elettrica, la differenza tra il Brasile e il mondo \u00e8 ancora maggiore: mentre il mondo aveva solo il 25% di energia elettrica rinnovabile nel 2019, il Brasile ne aveva l'83%. La matrice elettrica brasiliana \u00e8 composta da: energia idraulica, 64,9%; biomassa, 8,4%; energia eolica, 8,6%; energia solare, 1%; gas naturale, 9,3%; prodotti petroliferi, 2%; nucleare, 2,5%; carbone e derivati, 3,3%.\nIl governo brasiliano ha intrapreso un ambizioso programma per ridurre la dipendenza dal petrolio importato nel corso dei decenni. Le importazioni in precedenza rappresentavano oltre il 70% del fabbisogno di petrolio del paese, ma il Brasile \u00e8 diventato autosufficiente in termini di petrolio nel 2006-2007. Il Brasile \u00e8 stato il decimo produttore mondiale di petrolio nel 2019, con 2,8 milioni di barili / giorno. La produzione riesce a soddisfare la domanda del paese. A inizio 2020, nella produzione di petrolio e gas naturale, il Paese ha superato per la prima volta i 4 milioni di barili di petrolio equivalente al giorno. Nel gennaio di quest'anno sono stati estratti 3.168 milioni di barili di petrolio al giorno e milioni di metri cubi di gas naturale. Nel 2019, Rio de Janeiro \u00e8 stato il pi\u00f9 grande produttore di petrolio e gas naturale in Brasile, con il 71% del volume totale prodotto. San Paolo \u00e8 al secondo posto, con una quota dell'11,5% nella produzione totale.\nNel 2019 il Brasile aveva in funzione 217 impianti idroelettrici, con una capacit\u00e0 installata di , il 60,16% della produzione energetica del Paese. Nella produzione totale di elettricit\u00e0, nel 2019 il Brasile ha raggiunto 170.000 megawatt di capacit\u00e0 installata, oltre il 75% da fonti rinnovabili (la maggior parte, impianti idroelettrici). Il Brasile \u00e8 uno dei 5 maggiori produttori di energia idroelettrica al mondo (2\u00ba posto nel 2017).\nNel 2013 il Sudest ha utilizzato circa il 50% del carico del Sistema Integrato Nazionale (SIN), essendo la principale regione consumatrice di energia del Paese. La capacit\u00e0 di generazione di elettricit\u00e0 installata nella regione \u00e8 stata di quasi , che rappresentava circa un terzo della capacit\u00e0 di generazione del Brasile. La generazione idroelettrica ha rappresentato il 58% della capacit\u00e0 installata nella regione, con il restante 42% sostanzialmente corrispondente alla generazione termoelettrica. San Paolo rappresentava il 40% di questa capacit\u00e0; Minas Gerais di circa il 25%; Rio de Janeiro del 13,3%; e Esp\u00edrito Santo per il resto. La regione meridionale ha la Diga di Itaip\u00fa, che \u00e8 stata per diversi anni la pi\u00f9 grande centrale idroelettrica del mondo, fino all'inaugurazione della Diga delle Tre Gole in Cina. Rimane la seconda centrale idroelettrica operativa pi\u00f9 grande del mondo. Il Brasile \u00e8 co-proprietario della diga di Itaipu con il Paraguay: la diga si trova sul fiume Paran\u00e1, al confine tra i paesi. Ha una capacit\u00e0 di generazione installata di da 20 unit\u00e0 di generazione da ciascuna. Il Brasile settentrionale ha grandi impianti idroelettrici come Diga di Belo Monte e Diga di Tucuru\u00ed, che producono gran parte dell'energia nazionale. Il potenziale idroelettrico del Brasile non \u00e8 stato ancora completamente esplorato, quindi il paese ha ancora la capacit\u00e0 di costruire diversi impianti di energia rinnovabile nel suo territorio.\nIl potenziale di risorsa eolica lorda del Brasile \u00e8 stato stimato, nel 2019, in circa (questo, solo a terra), energia sufficiente per soddisfare tre volte la domanda attuale del paese. A febbraio 2021, secondo ONS, la capacit\u00e0 installata totale era di , con un fattore di capacit\u00e0 medio del 58%. Mentre la media mondiale dei fattori di capacit\u00e0 di produzione eolica \u00e8 del 24,7%, ci sono aree nel nord del Brasile, specialmente nello Stato di \"Bahia\", dove possiamo trovare parchi eolici con fattori di capacit\u00e0 media superiori al 60%. Il Brasile \u00e8 infatti il paese con il miglior fattore di capacit\u00e0 eolica media. Nel 2019 l'energia eolica rappresentava il 9% dell'energia generata nel Paese. Il Brasile \u00e8 uno dei 10 maggiori produttori di energia eolica al mondo (8\u00ba posto nel 2019, con il 2,4% della produzione mondiale).\nL'energia nucleare rappresenta circa il 4% dell'elettricit\u00e0 del Brasile. Il monopolio della generazione di energia nucleare \u00e8 di propriet\u00e0 di Eletronuclear (Eletrobr\u00e1s Eletronuclear S/A), una consociata interamente controllata di Eletrobr\u00e1s. L'energia nucleare \u00e8 prodotta da due reattori ad Angra. Si trova presso il Central Nuclear Almirante \u00c1lvaro Alberto (CNAAA) sulla Praia de Itaorna ad Angra dos Reis, Rio de Janeiro. Consiste di due reattori ad acqua pressurizzata, Angra I, con una capacit\u00e0 di , collegati alla rete elettrica nel 1982, e Angra II, con una capacit\u00e0 di , collegati nel 2000. Un terzo reattore, Angra III, con una potenza prevista di .\nA luglio 2021, secondo ONS, la capacit\u00e0 totale installata del solare fotovoltaico era di , con un fattore di capacit\u00e0 medio del 23%. Alcuni degli Stati brasiliani pi\u00f9 irradiati sono MG (\"Minas Gerais\"), BA (\"Bahia\") e GO (Goi\u00e1s), che hanno effettivamente record a livello mondiale di irradiazione. Nel 2019, l'energia solare rappresentava l'1,27% dell'energia generata nel paese. Nel 2020 il Brasile era il quattordicesimo paese al mondo in termini di energia solare installata (7,8 GW).\nNel 2020, il Brasile \u00e8 stato il secondo Paese al mondo per produzione di energia attraverso biomassa (produzione di energia da biocombustibili solidi e rifiuti rinnovabili), con installati.\nTrasporti.\nIl trasporto in Brasile \u00e8 sostanzialmente effettuato in modalit\u00e0 autostrada, la pi\u00f9 sviluppata della regione. Esiste anche una notevole infrastruttura di porti e aeroporti. Il settore ferroviario e fiume, sebbene abbia un potenziale, viene solitamente trattato in modo secondario.\nIl Brasile ha pi\u00f9 di 1,7 milioni di chilometri di strade, di cui asfaltati e circa strade divise. Le due autostrade pi\u00f9 importanti del paese sono BR-101 e BR-116. Il Brasile \u00e8 il paese dell'America Latina con il maggior numero di autostrade impiantate, asfaltate e duplicate.\nA causa di Cordigliera delle Ande, Rio delle Amazzoni e Foresta Amazzonica, ci sono sempre state difficolt\u00e0 nell'attuare strade transcontinentali o bi-oceaniche. Praticamente l'unica rotta che esisteva era quella che collegava il Brasile con Buenos Aires, in Argentina e poi con Santiago, in Cile. Tuttavia, negli ultimi anni, con gli sforzi congiunti dei paesi, hanno iniziato a emergere nuove rotte, come Brasile-Per\u00f9 (Carretera Interoce\u00e1nica), e una nuova autostrada tra Brasile, Paraguay, Argentina settentrionale e Cile settentrionale (Corridoio Bioceanico). Queste autostrade facilitano l'esportazione dai porti del Pacifico verso i paesi asiatici.\nCi sono pi\u00f9 di aeroporti in Brasile. Il paese ha il secondo pi\u00f9 grande numero di aeroporti al mondo, dietro solo agli Stati Uniti. L'Aeroporto di San Paolo-Guarulhos, situato nella regione metropolitana di San Paolo, \u00e8 il pi\u00f9 grande e il pi\u00f9 trafficato del paese: l'aeroporto collega San Paolo con praticamente tutte le principali citt\u00e0 del mondo. Il Brasile ha 44 aeroporti internazionali, come Rio de Janeiro, Brasilia, Belo Horizonte, Porto Alegre, Florian\u00f3polis, Cuiab\u00e1, Salvador, Recife, Fortaleza, Bel\u00e9m e Manaus, tra gli altri. I 10 aeroporti pi\u00f9 trafficati del Sud America nel 2017 sono stati: S\u00e3o Paulo-Guarulhos (Brasile), Bogot\u00e1 (Colombia), S\u00e3o Paulo-Congonhas (Brasile), Santiago (Cile), Lima (Per\u00f9), Brasilia (Brasile), Rio di Janeiro. (Brasile), Buenos Aires-Aeroparque (Argentina), Buenos Aires-Ezeiza (Argentina) e Minas Gerais (Brasile).\nIn relazione ai porti, il Brasile ha alcuni dei porti pi\u00f9 trafficati del Sud America, come Porto di Santos, Porto di Rio de Janeiro, Porto di Paranagu\u00e1, Porto di Itaja\u00ed, Porto di Rio Grande e Porto di Suape. I 15 porti pi\u00f9 attivi del Sud America sono: Porto di Santos (Brasile), Porto di Bah\u00eda de Cartagena (Colombia), Callao (Per\u00f9), Guayaquil (Ecuador), Buenos Aires (Argentina), San Antonio (Cile), Buenaventura (Colombia), Itaja\u00ed (Brasile), Valpara\u00edso (Cile), Montevideo (Uruguay), Paranagu\u00e1 (Brasile), Rio Grande (Brasile), S\u00e3o Francisco do Sul (Brasile), Manaus (Brasile) e Coronel (Cile).\nLa rete ferroviaria brasiliana ha un'estensione di circa chilometri. Fondamentalmente \u00e8 utilizzata per il trasporto di minerali. Il trasporto ferroviario di passeggeri a lunga percorrenza \u00e8 praticamente inesistente in quanto pu\u00f2 funzionare solo attraverso sovvenzioni, come avviene in Europa.\nTra i principali rotte navigabili brasiliani, due spiccano: Corso d'acqua Paran\u00e1-Tiet\u00e9 (che ha una lunghezza di , nel fiume Paran\u00e1 e nel fiume Tiet\u00ea, prosciugando la produzione agricola dagli stati di Mato Grosso, Mato Grosso do Sul, Goi\u00e1s e parte di Rond\u00f4nia, Tocantins e Minas Gerais) e Corso d'acqua Solim\u00f5es-Amazonas (ha due sezioni: Solim\u00f5es, che va da Tabatinga a Manaus, con circa , e Amazonas, che si estende da Manaus a Bel\u00e9m, con . Quasi tutto il trasporto di passeggeri dalla pianura amazzonica viene effettuato da questa via d'acqua, oltre a praticamente tutto il trasporto di merci che va al principali centri regionali di Bel\u00e9m e Manaus). In Brasile, questo trasporto \u00e8 ancora sottoutilizzato: le sezioni pi\u00f9 importanti delle vie navigabili interne, dal punto di vista economico, si trovano nel sud-est e nel sud del Paese. Il suo pieno utilizzo dipende ancora dalla costruzione di chiuse, grandi lavori di dragaggio e, principalmente, dai porti che consentono l'integrazione intermodale.\nAmbiente.\nIl 4,0% del territorio \u00e8 protetto (1% parzialmente protetto).\nTrattati ambientali a cui \u00e8 associato: Convenzione di Ramsar, CITES, CBD (sulla biodiversit\u00e0), Convenzione di Basilea sui rifiuti tossici, Protocollo di Montr\u00e9al (emissione clorofluorocarburi), Protocollo di Ky\u014dto (effetto serra).\nL'area del Brasile ospita diversi ecosistemi, come l'Amazzonia, la Riserve della foresta atlantica (Mata Atlantica) e il \"Cerrado\"; il Brasile \u00e8 inserito tra i 17 Paesi megadiversi del pianeta per la notevole biodiversit\u00e0 dei suoi territori.\nFlora e fauna.\nLa foresta brasiliana pi\u00f9 importante \u00e8 la Foresta Amazzonica, una delle pi\u00f9 grandi al mondo. \u00c8 considerato il \"polmone verde\" della Terra. Tuttavia sono presenti problemi di deforestazione dovuti al taglio della legna e alla creazione di campi coltivabili. Lungo la costa atlantica si trova, su pianure e rilievi la Mata Atlantica, la Foresta Atlantica, o ci\u00f2 che ne rimane dopo le deforestazioni dei secoli passati per dare spazio a piantagioni di banane e caff\u00e8. La Foresta Atlantica \u00e8 comunque in ripresa e sono numerosi i parchi protetti, come ad esempio quello della Tijuca a Rio de Janeiro.\nA dicembre 2016, secondo gli studi di EMBRAPA, la vegetazione autoctona conservata copriva il 61% del territorio brasiliano. L'agricoltura occupava l'8% del territorio nazionale mentre i pascoli coprivano il 19,7%. \nLa foresta \u00e8 caratterizzata non solo dalla sua grandezza ma anche dalla variet\u00e0 di specie animali che vi abitano.\nCultura.\nLa cultura brasiliana \u00e8 stata principalmente influenzata dalla cultura del Portogallo. La lingua portoghese, la religione cattolica e le tradizioni principali sono state introdotte dai colonizzatori portoghesi durante l'era coloniale. I nativi americani hanno influenzato la lingua e la cucina e gli africani hanno influenzato musica, cucina, lingua e religione del Brasile.\nL'influenza tedesca e soprattutto quella italiana sono forti nelle regioni Sud e Sudorientale del Brasile. L'immigrazione italiana verso il Brasile meridionale \u00e8 stata intensa fra il 1870 e il 1920.\nTutte queste culture mescolate hanno generato la ricca e diversa cultura brasiliana.\nArte.\nSin dal XVI secolo, le chiese e i conventi cattolici del Brasile, con l'adozione soprattutto dello stile ch\u00e3o portoghese, presentavano decorazioni di stile europeo realizzate spesso da artigiani brasiliani addestrati alle tecniche di oltreoceano. Durante i secoli XVII e XVIII, i modelli barocchi e rococ\u00f2, importati dal Portogallo, influenzarono in maniera determinante l'architettura religiosa del Brasile. Molte di queste chiese possono essere ammirate ancora oggi.\nL'artista pi\u00f9 interessante dell'intero periodo coloniale fu senz'altro lo scultore e architetto Ant\u00f4nio Francisco Lisboa (1738-1814), meglio noto con il nome di Aleijadinho. Autodidatta, figlio di un colono portoghese e di una schiava, svilupp\u00f2 una notevole maestria nelle pi\u00f9 raffinate decorazioni rococ\u00f2 e le sue sculture lignee policrome e le statue di pietra esprimono una grandiosit\u00e0 di sentimenti fuori dal tempo. Aleijadinho, nonostante avesse contratto una grave malattia deformante, continu\u00f2 a lavorare ugualmente per altri trent'anni, con lo scalpello e il mazzuolo legati al polso. La sua arte pu\u00f2 essere apprezzata nelle molte chiese barocche dello Stato natio di Minas Gerais, specialmente nella citt\u00e0 di Ouro Preto e nella zona circostante. Nella Chiesa del Bom Jesus de Matosinhos nella citt\u00e0 di Congonhas do Campo, Aleijadinho scolp\u00ec nella pietra, a grandezza naturale, le statue dei dodici Profeti poste sulla scalinata e sul loggiato esterni. Di fronte alla scalinata della chiesa, in sei piccole cappelle devozionali, cre\u00f2 le stazioni della Via Crucis con 66 statue in legno di cedro.\nDurante gli ultimi due anni del XVIII secolo, specialmente a Rio de Janeiro, apparvero i segni di un'arte nuova, non pi\u00f9 dominata dai temi religiosi. Diventarono sempre pi\u00f9 frequenti nella produzione artistica di Rio opere di contenuto mondano, come i ritratti di personaggi famosi.\nAll'inizio del XIX secolo, con il trasferimento in Brasile della corte reale portoghese, determinato dall'invasione del Portogallo da parte delle truppe di Napoleone, si assiste a un processo di \"europeizzazione\" della vita culturale. Giovanni VI, il re portoghese fuggitivo, incoraggi\u00f2 la vita intellettuale di Rio de Janeiro, fondando istituzioni culturali come la Stampa Regia e la Biblioteca Nazionale. Inoltre, port\u00f2 con s\u00e9 un gruppo di maestri francesi, la cosiddetta Missione artistica francese, per creare in Brasile un'Accademia delle Arti, sul modello di quelle europee, e introdurre lo stile neoclassico nel piano di ammodernamento di Rio de Janeiro come capitale del Regno. Facevano parte del gruppo artisti come i fratelli Taunay, l'architetto Auguste Grandjean de Montigny (1776-1850) e il pittore Jean-Baptiste Debret (1768-1848), che con i suoi quadri ha lasciato una preziosa documentazione iconografica del paesaggio, della gente e delle abitudini rurali e cittadine dell'epoca. L'impronta lasciata da Debret e dai suoi colleghi fu tale che il neoclassicismo ha dominato le arti figurative brasiliane fino al periodo repubblicano.\nDopo l'introduzione del Romanticismo nella pittura e nella scultura, nel periodo della proclamazione della repubblica (1889), si attiv\u00f2 un notevole sviluppo urbanistico coincidente con il ripristino della antica arte coloniale. Fino alla prima met\u00e0 del XX secolo, l'arte brasiliana ha riflesso le correnti e i movimenti europei; tipico esempio di questo momento furono i monumenti dell'italiano Galileo Emendabili, tra cui l'Obelisco della rivoluzione costituzionale del 1932, collocato nel Parco Ibirapuera di San Paolo.\nDopo la seconda guerra mondiale, il Brasile ha cercato di avvicinarsi all'avanguardia delle correnti artistiche contemporanee. Una spinta propulsiva al rinnovamento delle tendenze \u00e8 stato offerto dalla Biennale internazionale di San Paolo, istituita nel 1951. Importante esponente dell'arte modernista nel XX secolo fu inoltre Tarsila do Amaral.\nArchitettura.\nIn campo architettonico, tra il XX e il XXI secolo, spicca soprattutto la figura di Oscar Niemeyer.\nPatrimoni dell'umanit\u00e0.\nSono ben 23 i siti del Brasile che sono stati iscritti nella Lista dei patrimoni dell'umanit\u00e0 dell' UNESCO.\nLetteratura.\nLe prime tracce di letteratura brasiliana sono attribuibili ai versi religiosi dei gesuiti e ai resoconti dei cronisti del Cinquecento alla scoperta del Paese. Nel Seicento la \"scuola bahiana\" mise in evidenza opere di storici, di moralisti e dei primi poeti, tra i quali Gregorio de Mattos (1633-1696).\nNel secolo seguente fiorirono le prime accademie e finalmente, grazie alla \"scuola mineira\" arcadica, si form\u00f2 assieme a una tecnica imitativa europea e delle opere di Cam\u014des anche un sentimento letterario brasiliano. Solamente nell'Ottocento la letteratura brasiliana raggiunse una sua maturazione con i contributi del Romanticismo e del suo iniziatore: Gon\u00e7alves de Magalh\u00e4es (1811-1882). Allo stesso periodo appartennero sia i due pi\u00f9 popolari poeti romantici, Gan\u00e7alves Dias (1823-1864) e Castro Alves (1847-1871), sia i primi romanzieri, Manuel Antonio de Almeida (1830-1861) e Joaquim Manuel de Macedo (1820-1882). Nei decenni seguenti si imposero il parnassianesimo in poesia e il naturalismo in prosa, magistralmente rappresentato da Machado de Assis (1839-1908). Se verso la fine dell'Ottocento si diffuse la reazione spiritualistica e simbolistica, il 1922 segn\u00f2 l'inizio del modernismo, guidato da M\u00e1rio de Andrade.. E ancora nel XX secolo si distinse il poeta Carlos Drummond de Andrade.\nTra i contemporanei si possono citare Paulo Coelho, Jo\u00e3o Guimar\u00e3es Rosa e Jorge Amado.Tra le scrittrici che hanno dato grande contributo alla letteratura brasiliana ricordiamo Rachel de Queiroz e Clarice Lispector, tra le maggiori del novecento.\nTeatro.\nSe nel periodo dell'espansione gesuita il teatro venne utilizzato per la diffusione della dottrina cattolica, nel XVII e nel XVIII secolo apparvero i primi drammaturghi che misero in scena spettacoli di derivazione europea destinati alla Corte o a spettacoli privati. Durante il XIX secolo acquist\u00f2 importanza e spessore il teatro drammatico, il cui primo degno rappresentante fu Lu\u00eds Carlos Martins Pena (1813-1848), capace di descrivere la realt\u00e0 a lui contemporanea. Sempre in questo periodo si impose la commedia di costume e la produzione comica. Rilevante, sempre nel XIX secolo, fu anche il drammaturgo Ant\u00f4nio Gon\u00e7alves Dias.\nGi\u00e0 ai primi del XX secolo si accrebbe la presenza di teatri, di impresari e di compagnie di attori, ma paradossalmente la qualit\u00e0 dei prodotti messi in scena scem\u00f2, e solamente nel 1940 il teatro brasiliano ricevette un'impennata di rinnovamento grazie all'azione del \"Teatro do Estudante\" di Pascoal Carlos Magno, al gruppo dei \"Comediantes\" e agli italiani Adolfo Celi, Ruggero Jacobbi, Luciano Salce e Aldo Calvo del \"Teatro Brasileiro de Comedia\". A partire dagli anni sessanta del secolo si assistette sia a un teatro impegnato nelle tematiche sociali e religiose sia al fiorire di scuole di arte drammatica. Gli autori pi\u00f9 in evidenza in questa fase furono Jorge Andrade e Ariano Suassuna.\nMusica.\nLa musica del Brasile \u00e8 fortemente influenzata da quelle d'Africa e d'Europa. In 500 anni di storia, nel Paese sono sorti stili unici e originali come choro, forr\u00f3, frevo, samba, bossa nova, M\u00fasica Popular Brasileira (MPB) e rock brasiliano. Gli indios svilupparono una musica autoctona basata su strumenti tipici quali il chocalho, a percussione, e numerose danze rituali, come il \"catimb\u00f2\" e il \"fandango\". In seguito gli indios assorbirono ritmi sincopati provenienti dalla tradizione africana e arricchirono la loro strumentazione con i tamburi (\"atabaques\") e la campanella metallica (\"agog\u00f4\"). I canti antichi pi\u00f9 diffusi erano quelli marinari, pastorali, epici, natalizi, sentimentali. Verso il XVI secolo la musica popolare brasiliana risent\u00ec anche dell'influenza della musica europea, ma solo con un certo ritardo si avvi\u00f2 il fenomeno d'integrazione con le espressioni musicali indigene, culminante agli inizi dell'Ottocento, durante il regno di Pietro I, grazie alla fondazione di teatri, istituti e scuole. Il compositore pi\u00f9 importante di questo periodo \u00e8 Jos\u00e9 Maur\u00edcio Nunes Garcia, un mulatto dotato di vasta erudizione musicale, che riusc\u00ec a fondere gli elementi della scuola tradizionale del barocco brasiliano con la lezione dei grandi autori del classicismo europeo.\nIl pi\u00f9 importante compositore di musica classica brasiliano \u00e8 Heitor Villa-Lobos, esponente del neoclassicismo musicale, compositore e direttore d'orchestra che scrisse attorno alle composizioni, di cui molte ispirate alla tradizione musicale brasiliana e altre a quella europea del 1600.\nTra le compositrici brasiliane Chiquinha Gonzaga (1847-1935), prima pianista del Choro e autrice della prima marcia del carnevale, intitolata \"\u00d3 Abre Alas\" (1899): la data del suo compleanno, il 17 ottobre, viene celebrata in Brasile con la Giornata nazionale della musica popolare brasiliana (\"Dia Nacional da M\u00fasica Popular Brasileira\").. Tra i compositori brasiliani Pixinguinha e Luiz Gonzaga, anche cantante e ancora da ricordare Vin\u00edcius de Moraes.\nTra i cantanti brasiliani pi\u00f9 affermati ci sono Carmen Miranda, Roberto Carlos, Mar\u00edlia Mendon\u00e7a, Emilio Santiago, Djavan, Lob\u00e3o, Guilherme Arantes, Gusttavo Lima, Deborah Blando, Elza Soares, F\u00e1bio Jr., Jos\u00e9 Augusto, Tim Maia e Milton Nascimento.\nPer quanto riguarda le band, le pi\u00f9 famose nella storia del paese sono: Legi\u00e3o Urbana, Tit\u00e3s, Os Paralamas do Sucesso, Ultraje a Rigor, Engenheiros do Hawaii, Nenhum de N\u00f3s, Roupa Nova e Mamonas Assassinas.\nIn campo metal, sono noti i Sepultura e gli Angra.\nInfine tipica danza brasiliana \u00e8 la samba de roda riconosciuta nel 2005 dall'UNESCO patrimonio immateriale dell'umanit\u00e0.\nCinema.\nGli albori del cinema brasiliano sono rintracciabili verso i primi del Novecento e gi\u00e0 nel 1928 vennero realizzati i primi grandi successi, grazie alle opere di Humberto Mauro e di Mario Peixoto. Negli anni trenta del secolo il cinema ricevette un grande impulso con la fondazione delle case produttrici \"Vera Cruz\" e \"Maristela\" e negli anni quaranta e cinquanta si misero in luce importante Lima Barreto e un nutrito gruppo di artisti italiani, con in testa Adolfo Celi e Luciano Salce. Nel 1962, dopo un periodo di stasi, il regista Anselmo Duarte ottenne la palma d'oro al Festival di Cannes e negli ultimi decenni numerosi sono stati gli approcci verso una cinematografia sia ad ampio respiro internazionale, sia corrispondente alle esigenze e al sentimento nazionale. Tra le varie attrici brasiliane che si distinsero nel XX secolo ricordiamo Dercy Gon\u00e7alves.Tra i film pi\u00f9 recenti girati nel paese troviamo \"Fast &amp; Furious 5\".\nImportante movimento di rinnovamento della cinematografia brasiliana fu il Cinema Novo.\nAltri contributi culturali.\nNel 1960 Peter Medawar, naturalizzato inglese ma di origini brasiliane viene insignito del Premio Nobel per la medicina per i contributi alla tolleranza immunologica acquisita.\nSport.\nCalcio.\nIl calcio (\"futebol\") \u00e8 lo sport pi\u00f9 seguito e pi\u00f9 amato. La nazionale brasiliana, nota informalmente come \"Sele\u00e7\u00e3o\" (selezione), \u00e8 la nazionale di calcio pi\u00f9 titolata del mondo, vantando 5 campionati mondiali vinti (1958, 1962, 1970, 1994 e 2002), 9 Coppe America (1919, 1922, 1949, 1989, 1997, 1999, 2004, 2007, 2019) e 4 Confederations Cup.\nInoltre \u00e8 l'unica nazionale di calcio a essersi sempre qualificata a tutte le edizioni del mondiale. Alcuni dei suoi giocatori, come Pel\u00e9, sono considerati tra i migliori di sempre. Tra gli altri calciatori brasiliani noti ricordiamo Le\u00f4nidas, soprannominato il \" Diamante Nero\" e fu colui che invent\u00f2 la rovesciata.\nIl Brasile ha ospitato due volte il Campionato mondiale di calcio, nel 1950 e nel 2014. Nella partita decisiva della prima edizione perse per 2-1 contro l'Uruguay al Maracan\u00e3, evento per il quale venne coniato il termine \"Maracanazo\". Nell'edizione del 2014 il Brasile venne clamorosamente battuto in semifinale dalla Germania, futura vincitrice del titolo, per 7-1; per calco linguistico, l'evento fu etichettato con il termine \"Mineirazo\".\nAutomobilismo.\nNell'automobilismo, sono molti i campioni venuti dal Brasile. Prima che venisse istituito il campionato mondiale di Formula 1 diversi piloti ottennero alcuni successi nei trofei di corse che si disputavano all'epoca, fra i quali uno dei pi\u00f9 famosi fu Chico Landi che su Maserati vinse il Gran Premio di Bari nel 1948; ma bisogner\u00e0 poi aspettare gli anni settanta per trovare un pilota brasiliano di F1 vincente, Emerson Fittipaldi, che fu anche il primo pilota brasiliano a vincere il titolo mondiale (1972 e 1974) e che successivamente gareggi\u00f2 con successo anche nei campionati americani di CART vincendo sia il titolo sia la famosa 500 Miglia di Indianapolis. Negli ultimi tempi si \u00e8 impegnato anche nei campionati Grand Prix Masters e A1 Grand Prix. Per un breve periodo, gest\u00ec anche una propria scuderia di corse, la Fittipaldi Automotive o Copersucar.\nNoti sono anche Ayrton Senna (campione del mondo nel 1988, 1990 e 1991) e Nelson Piquet (campione nel 1981, 1983 e 1987), che con i loro successi infiammarono gli anni ottanta. Sfortunatamente dopo di loro i piloti brasiliani non ottennero risultati soddisfacenti in F1, con le ultime vittorie in un gran premio ottenute da Felipe Massa e Rubens Barrichello ma senza titoli. Al contrario nei campionati americani di IndyCar ci sono stati gli iridi di Gil de Ferran, Cristiano da Matta e Tony Kanaan fra il 2000 e il 2004.\nAltri piloti famosi nella storia dell'automobilismo, sia Formula 1 sia di categorie statunitensi, sono Carlos Pace, Christian Fittipaldi, H\u00e9lio Castroneves, Roberto Moreno.\nSport da combattimento.\nMolto diffusa \u00e8 anche la lotta, nel quale i brasiliani hanno sviluppato delle varianti originali di sport da combattimento importati da immigrati europei e asiatici; sono molto popolari la luta livre e il jiu jitsu brasiliano, stili che sono fra l'altro basi comuni per i cruenti tornei del vale tudo e che sono stati studiati anche da atleti stranieri impegnati nelle competizioni di arti marziali miste. Fra i combattenti pi\u00f9 importanti e noti ci sono H\u00e9lio Gracie, Royce Gracie, Rickson Gracie, Ronaldo Souza, Anderson Silva, Wanderlei Silva, Ant\u00f4nio Rodrigo Nogueira e V\u00edtor Belfort, e in generale gli atleti brasiliani sono spesso stati dominanti nei tornei e organizzazioni internazionali di arti marziali miste e di submission grappling.\nLa Capoeira.\nTipicamente brasiliana \u00e8 anche la Capoeira, arte marziale dalle acrobazie simili a quelle di una danza, cosa che trae facilmente in inganno chi non la conosce appieno.\nLa Capoeira viene praticata da due \"giocatori\" all'interno di un cerchio di persone, la Roda, che suonano un ritmo particolare.\nFigura di spicco di questa arte marziale viene considerato Mestre Bimba (1899-1974), il padre della capoeira regional.\nGiochi olimpici.\nLa prima medaglia d'oro olimpica per il Brasile fu vinta da Guilherme Paraense, nel tiro a segno, ai Giochi olimpici di Anversa 1920. E sempre ad Anversa 1920 che venne vinta la prima medaglia olimpica per il Brasile: la medaglia d'argento, nel tiro a segno, vinta da Afr\u00e2nio da Costa. Fino alle Olimpiadi del 2016, il Brasile aveva vinto 129 medaglie nella storia dei Giochi Olimpici, tutte nelle edizioni estive. Ci sono 30 medaglie d'oro, 36 d'argento e 63 di bronzo, che lo rendono il paese sudamericano con il miglior record nella storia dei Giochi Olimpici moderni e il quarto pi\u00f9 grande vincitore nelle Americhe dietro a Stati Uniti, Canada e Cuba, rispettivamente. \u00c8 anche uno dei pochi paesi che ha un atleta che ha ricevuto la medaglia Pierre de Coubertin: Vanderlei Cordeiro de Lima. Il paese ha gi\u00e0 vinto medaglie d'oro olimpiche in 11 diversi sport: vela, atletica leggera, pallavolo, judo, beach volley, calcio, nuoto, tiro a segno, ginnastica, boxe ed equitazione.\nAlcuni degli atleti pi\u00f9 famosi nella storia del Brasile sono: C\u00e9sar Cielo Filho, Ricardo Prado, Gustavo Borges e Ana Marcela Cunha nel nuoto; Maria Esther Bueno, Gustavo Kuerten, Marcelo Melo e Bruno Soares nel tennis; Ayrton Senna, Emerson Fittipaldi, Rubens Barrichello, Nelson Piquet e Felipe Massa in Formula 1; Oscar Schmidt e Hort\u00eancia Marcari nel basket; Torben Grael e Robert Scheidt svegli; Arthur Zanetti in ginnastica artistica; \u00c9der Jofre e Acelino Freitas nel pugilato; Adhemar Ferreira da Silva, Joaquim Cruz, Maurren Maggi in atletica leggera; Rodrigo Pessoa in equestre; Aur\u00e9lio Miguel, Sarah Menezes e Rog\u00e9rio Sampaio nel judo; Isaquias Queiroz in canoa; Bob Burnquist e Sandro Dias sugli skateboard; Falc\u00e3o nel futsal; Gabriel Medina nel surf; Sandra Pires, Jackie Silva, Emanuel Rego, Ricardo Santos, Bruno Oscar Schmidt, Alison Cerutti nel beach volley; Anderson Silva, Jos\u00e9 Aldo, Rodrigo Minotauro, V\u00edtor Belfort, Lyoto Machida, Royce Gracie, Amanda Nunes in MMA.\nAltri sport.\nOltre all'automobilismo, al calcio e alla lotta, nel Brasile molto popolari sono anche la pallavolo e, negli ultimi anni, il nuoto. La pallavolo nel Brasile \u00e8 esplosa a partire dagli anni novanta, sia a livello maschile sia femminile: infatti, la Nazionale di pallavolo maschile del Brasile ha trionfato ai Giochi della XXV Olimpiade e ai Giochi della XXIII Olimpiade, oltre ad aver gli ultimi tre Campionati mondiali, le ultime due Coppe del Mondo, otto World League tra il 2001 e il 2011 e ad aver sempre trionfato nel Campionato sudamericano con l'esclusione del 1964, anno in cui la nazionale non si \u00e8 qualificata. La nazionale di pallavolo femminile ha trionfato ai Giochi della XXIX Olimpiade e ha conquistato cinque World Grand Prix tra il 2004 e il 2009. Il nuoto \u00e8 esploso negli ultimissimi anni, grazie soprattutto a C\u00e9sar Cielo Filho, salito alla ribalta con la vittoria nei 50 metri stile libero ai Giochi della XXIX Olimpiade ed esploso definitivamente ai Campionati mondiali del 2009, in cui ha fatto la doppietta nei 50 e 100 stile libero, condita dallo sbalorditivo record del mondo nei 100 con 46\"91, tempo che lo ha fatto diventare il primo nuotatore a essere sceso sotto la barriera dei 47\" in tale disciplina. Un altro nuotatore brasiliano gi\u00e0 abbastanza affermato a livello internazionale \u00e8 Felipe Fran\u00e7a Silva, vincitore nei 50 metri rana a Campionati mondiali di nuoto 2011.\nTradizioni.\nIl Carnevale.\nIn Brasile ci sono moltissimi tipi di carnevale a seconda della regione in cui ci si trova. Quello che attrae pi\u00f9 turisti brasiliani \u00e8 il carnevale di Salvador de Bahia, mentre quello che pi\u00f9 attrae turisti stranieri \u00e8 il Carnevale di Rio de Janeiro, per l'inizio della Quaresima: si celebra quaranta giorni prima di Pasqua. Esso \u00e8 considerato il pi\u00f9 trasgressivo e il pi\u00f9 importante del mondo; ogni anno sono milioni di turisti provenienti come detto da tutto il mondo che si recano alla manifestazione pi\u00f9 importante, dove in una folla immensa, tra musica e festa, vengono spinti enormi carri con varie rappresentazioni di tutti i colori e ballerine brasiliane che ballano a suon di samba. In Brasile viene svolto normalmente quaranta giorni prima della quaresima; a seconda dell'anno dura circa due settimane e viene svolto nello stesso periodo in tutto il Paese. Nei giorni di festa del carnevale il paese vanta una forte crescita economica.\nUn altro carnevale importante e tradizionale \u00e8 quello di Olinda, dove la folla va in giro con grosse fantasie in blocchi tradizionali e il Carnatal, il carnevale fuori stagione che si tiene ogni anno intorno ai primi di dicembre a Natal.\nFestivit\u00e0.\n\"Dia dos Namorados\" \u00e8 celebrato il 12 giugno \u00e8 l'equivalente Brasiliano a San Valentino. In questo giorno tra le coppie: tra fidanzata e fidanzato, moglie e marito, ecc., \u00e8 usanza scambiarsi regali e mazzi di fiori.\n\"Dia das M\u00e3es\" \u00e8 celebrato ogni seconda domenica di maggio \u00e8 l'equivalente Brasiliano alla Festa della mamma. \"Dia dos Pais\" \u00e8 celebrato ogni seconda domenica di agosto \u00e8 l'equivalente Brasiliano alla Festa del pap\u00e0.\nS\u00e3o Jo\u00e3o (San Giovanni) \u00e8 una festivit\u00e0 celebrata il 24 giugno nella maggior parte delle citt\u00e0 Brasiliane, specialmente in quelle del Nordest, come Recife e Macei\u00f3. Il 21 aprile si onora Tiradentes, patriota brasiliano.\nIl 7 settembre \u00e8 il giorno dell'indipendenza dall'Impero portoghese, il 15 novembre il giorno della proclamazione della Repubblica, mentre il 12 ottobre \u00e8 la festa di Nostra Signora di Aparecida. Altre festivit\u00e0 come la Festa del lavoro, la Festa dei morti e il Natale avvengono nelle stesse date di altre parti del mondo, ossia il Primo maggio, il 2 novembre e il 25 dicembre.\nFolclore.\nTra i personaggi caratteristici del folclore brasiliano ci sono il saci, un giovane di colore con una sola gamba che fuma la pipa; il curupira, un personaggio con i piedi rivolti all'indietro che punisce chi danneggia la foresta e i suoi animali; il boitat\u00e1, un serpente di fuoco che attacca chi appicca incendi; la mula sem cabe\u00e7a, una donna che, colpita da una maledizione per una storia d'amore con un prete, si trasforma in una mula nelle notti tra il gioved\u00ec e il venerd\u00ec; il caboclo d'\u00e1gua, un essere con un solo occhio che vive nel Rio S\u00e3o Francisco e pu\u00f2 rovesciare le barche.\nGastronomia.\nCi\u00f2 che caratterizza soprattutto la cucina brasiliana \u00e8 la variet\u00e0 presente da regione a regione con le sue proprie caratteristiche e usanze."}
{"id": "2395432", "revid": "2219808", "url": "https://it.wikipedia.org/wiki?curid=2395432", "title": "Localit\u00e0 bandiere blu in Italia (2001)", "text": "Elenco delle localit\u00e0 italiane insignite della bandiera blu dalla FEE per l'anno 2001."}
{"id": "2395433", "revid": "1782831", "url": "https://it.wikipedia.org/wiki?curid=2395433", "title": "Cjanta Vilotis", "text": "Il CD/DVD Cjanta Vilotis \u00e8 una raccolta di brani della tradizione Ladina.\nQuesto progetto \u00e8 nato dall'interesse di Antonella Ruggiero verso la musica di tradizionale ladina, a seguito della ricerca che la stessa Antonella porta avanti da tempo.\nIl disco \u00e8 la \"memoria\" del concerto tenutosi nel settembre 2008 presso l'Auditorium Santa Chiara di Trento, al quale hanno partecipato, oltre ad Antonella, anche: Destr\u00e0ni Tar\u00e0f, Marmar Cusine, Loris Vescovo &amp; Caia Grimaz. \nAntonella interpreta alcuni brani della tradizione ladina e friulana, accompagnata dai suoi musicisti \u201cstorici\u201d Mark Harris e Ivan Ciccarelli, la direzione artistica e di Roberto Colombo.\nAll'interno del disco, si possono ascoltare brani come \u201cCanche vael gio veide\u201d, \u201cLa biele stele\u201d, \u201cLa pastora e il lupo\u201d, \u201cCiant de l'aisciuda\u201d, \u201cA no \u2018nd \u00e8 mai stade ploe\u201d, \u201cLebedik\u201d, \u201cLa legna verda\u201d interpretati da Antonella.\nDegni di nota sono i pezzi \u201cFior di tomba\u201d, brano che si avvicina molto al tipico canto della resistenza partigiana \u201cBella ciao\u201d, e \u201cIl viaggio (l viac)\u201d, brano dalle sonorit\u00e0 orientali e canzone di repertorio di Antonella Ruggiero riproposto nel disco in versione ladina.\nI brani contenuti nell'album fanno parte della raccolta Gartner, del periodo che va dal 1904 al 1915."}
{"id": "2395441", "revid": "320578", "url": "https://it.wikipedia.org/wiki?curid=2395441", "title": "FC Red-Star ZH", "text": ""}
{"id": "2395445", "revid": "253269", "url": "https://it.wikipedia.org/wiki?curid=2395445", "title": "Naturi Naughton", "text": "Carriera da cantante.\nCon le 3LW.\nNasce ad East Orange in New Jersey e si fa notare subito per il suo talento canoro cantando nel coro della chiesa battista locale, all'et\u00e0 di 5 anni. Nel 1999, a soli 15 anni, forma con Adrienne Bailon e Kiely Williams il gruppo 3LW (acronimo di \"3 Little Women\"). Il primo singolo, \"No More (Baby I'ma Do Right)\", viene pubblicato negli Stati Uniti nel 2000; il brano ottiene un buon successo e viene seguito l'anno successivo da \"Playas Gon' Play\". L'album di debutto intitolato \"3LW\" viene pubblicato nel 2000; vince il disco di platino vendendo 1,3 milioni di copie negli USA. Nel 2001 il trio partecipa ad un tour con MTV TRL a cui partecipano anche le Destiny's Child, le Dream, Nelly, Eve e Jessica Simpson.\nIl gruppo passa la prima met\u00e0 del 2002 lavorando ad un album che avrebbe dovuto intitolarsi \"Same Game, Different Rules\", ma quando il disco e il primo singolo (\"Uh Oh\") vengono presentati alla casa discografica vengono rifiutati, per via del sound considerato non appetibile dalle emittenti radiofoniche. I brani vengono cos\u00ec pubblicati solo su internet, e la Epic Records abbandona definitivamente la band. Un gruppo di fan d\u00e0 per\u00f2 vita ad un'iniziativa chiamata \"Never Let Go of 3LW\" e le tre ragazze nell'estate 2002 registrano un'altra serie di brani tra cui il fortunato singolo \"I Do (Wanna Get Close To You)\" prodotto da Puff Daddy.\nNell'agosto dello stesso anno il gruppo pubblica il nuovo LP, \"A Girl Can Mack\", quando Naughton annuncia che non avrebbe pi\u00f9 fatto parte del trio; la cantante ha dichiarato che le altre due ragazze e il loro manager l'avrebbero forzata in questa scelta. Dopo la partenza di Naughton Bailon e Williams pubblicano il singolo \"Neva Get Enuf\", che fallisce l'obbiettivo di entrare nella Billboard Hot 100. Le due allora si uniscono a Sabrina Bryan e Raven Symon\u00e8 per formare il gruppo The Cheetah Girls, che collabora con la Disney.\nSolista.\nNaughton collabora con il gruppo di produttori Full Force al suo album di debutto, registrando alcune tracce come \"Real Chicks\" (con la collaborazione di Lil' Kim), \"Stand Up\", \"What You Do\" e \"Your Girlfriend\". In una sua recente intervista l'artista ha dichiarato di non avere alcun interesse nel terminare il suo album, ma ha attualmente come unico interesse la recitazione.\nCarriera come attrice.\nIl primo lavoro come attrice lo ottiene nel film Hairspray; nel 2009 recita il ruolo di Lil' Kim nel film \"Notorious B.I.G.\", incentrato sulla vita di The Notorious B.I.G.. Pi\u00f9 recentemente ha partecipato al remake del film Saranno famosi, uscito nelle sale cinematografiche nell'autunno 2009. Nel 2011 \u00e8 protagonista nella serie televisiva \"The Playboy Club\". \nDal 7 giugno 2014 \u00e8 inoltre protagonista sul piccolo schermo nel ruolo di Tasha St. Patrick, personaggio della serie tv Power in onda in Italia sul canale AXN di Sky. "}
{"id": "2395447", "revid": "132266", "url": "https://it.wikipedia.org/wiki?curid=2395447", "title": "Palacrociere", "text": "Palacrociere di Savona \u00e8 una stazione marittima costruita nel 2003 all'interno del Porto di Savona, principale porto d'armamento italiano di Costa Crociere.\nStoria.\nI lavori di realizzazione del Palacrociere, iniziati nel luglio del 2002, sono durati circa un anno e mezzo e la struttura \u00e8 stata inaugurata il 24 novembre 2003. L'opera \u00e8 stata realizzata su progetto dell'architetto catalano Ricardo Bofill per soddisfare le necessit\u00e0 del crescente numero di passeggeri che si imbarcano a Savona sulle navi di Costa Crociere. La realizzazione del Palacrociere, realizzata con la procedura del finanziamento a progetto, \u00e8 stata pagata 7 milioni di Euro dallo Stato e 3 da Costa Crociere, che si \u00e8 cos\u00ec assicurata l'utilizzo della struttura per 22 anni recentemente rinnovata per ulteriori 33 anni. \nStruttura.\nLa costruzione \u00e8 situata nel cuore del porto di Savona e a pochi passi dal centro storico della citt\u00e0, si sviluppa su tre piani per un totale di 8.400\u00a0m\u00b2 pi\u00f9 una terrazza esterna di 1.200\u00a0m\u00b2. resa molto luminosa dalle vetrate che occupano gran parte delle pareti. Al suo interno sono visibili alcune opere d'arte quali una scultura realizzata per la fontana centrale, due magnifici mosaici ed alcuni prodotti di ceramica tipica locale albisolese. La struttura \u00e8 dotata di diversi servizi: dogana, sala vip, bar con terrazza panoramica, sala conferenze, children club, postazioni internet, edicola, punto d\u2019informazione turistica per la citt\u00e0, servizio clienti, zone controllo scansione bagagli, ecc. Il terminale \u00e8 gestito da Costa Crociere, che ne ha cofinanziato la realizzazione, e pu\u00f2 contare su tre banchine di 300, 450 e 500 metri per l'ormeggio delle navi, oltre che di spazi per la ricezione di auto e bus. L'8 novembre 2014 \u00e8 stato inaugurato il Palacrociere Terminale Est 1 esso si sviluppa su tre livelli: al piano terra: atrio d\u2019ingresso, sala bagagli di 700 metri quadrati, servizi di sicurezza e controllo doganale. Il piano primo i servizi tecnici mentre al secondo piano si svolgono le operazioni di imbarco e sbarco dei passeggeri il tutto su una superficie di circa 2.600 metri quadrati. Il nuovo Terminal Est 1 \u00e8 collegato al Palacrociere da un ponte in vetro - acciaio che permette di utilizzare i piazzali sottostanti per il transito dei mezzi (bus e auto). All'interno della struttura si trova esposta un\u2019opera \u00abrecord\u00bb di Mario Rossello, ossia uno dei quadri pi\u00f9 lunghi del mondo, realizzati da Rossello tra il 1975 e il 1976; un olio su tela lungo 35 metri e alto 2.\nFlussi.\nNel 2014 il Palacrociere ha superato il milione di passeggeri..\nNuovi lavori.\nIl 14 novembre 2019 viene ristrutturato il terminale 1 centrale, vengono aggiunti due nuove passerelle d'imbarco e lo specchio acqueo antistante la \"Calata delle Vele\" viene sottoposto a dragaggio per permettere l'attracco di navi di ultima generazione tra cui \"Costa Smeralda\". L\u2019investimento complessivo per il rinnovo della banchina e del Terminale 1 Centrale \u00e8 stato pari a circa 22 milioni di euro. I lavori per il dragaggio sono stati cura dell\u2019Autorit\u00e0 di Sistema Portuale del Mar Ligure Occidentale, mentre quelli inerenti il terminal a carico di Costa Crociere."}
{"id": "2395448", "revid": "767487", "url": "https://it.wikipedia.org/wiki?curid=2395448", "title": "Pontosaurus", "text": "Il pontosauro (gen. Pontosaurus) \u00e8 un rettile estinto, appartenente agli squamati. Visse all'inizio del Cretaceo superiore (circa 90 milioni di anni fa) e i suoi resti sono stati ritrovati in Croazia e in Libano.\nDescrizione.\nIl corpo di questo animale superava di poco il metro di lunghezza ed era di forma allungata. La testa era piuttosto corta, simile a quella dei varani, con un'ampia apertura boccale e denti aguzzi, sorretta da un lungo collo. La coda era lunghissima (circa il doppio del corpo) e appiattita lateralmente, mentre le zampe erano piuttosto sviluppate.\nClassificazione.\nIl pontosauro \u00e8 una delle numerose forme di lucertole varanoidi semiacquatiche sviluppatesi nel corso del Cretaceo, dalle quali con tutta probabilit\u00e0 si origin\u00f2 il ceppo che condusse all'apparizione dei serpenti. \"Pontosaurus\" stesso non pu\u00f2 essere considerato un valido candidato, in quanto appare troppo tardi nella documentazione fossile ed \u00e8 pi\u00f9 o meno contemporaneo dei primi serpenti; questo animale viene ascritto alla famiglia dei dolicosauridi (Dolichosauridae), probabilmente parafiletica. La specie tipo \u00e8 Pontosaurus lesinensis, rinvenuto sull'isola di Lesina, in Croazia.\nFossili eccezionali.\nUn fossile di pontosauro, rinvenuto in un lagerst\u00e4tte nella valle di Al Gabour (Libano) \u00e8 particolarmente interessante: l'esemplare (olotipo della nuova specie Pontosaurus kornhuberi) ha conservato l'impronta delle squame intorno alla testa, le zampe e la coda. La regione della testa era ricoperta da scaglie molto piccole, simili a quelle delle attuali lucertole, ma queste erano accompagnate da alcune squame altamente modificate, grandi ed esagonali come quelle dei serpenti attuali. Lungo la coda erano presenti squame carenate, anch'esse simili a quelle dei serpenti: Caldwell e Dal Sasso (2004) ritengono che la conservazione di queste caratteristiche sia fondamentale per comprendere l'origine dei serpenti."}
{"id": "2395454", "revid": "22356", "url": "https://it.wikipedia.org/wiki?curid=2395454", "title": "Hallopus victor", "text": "L'allopodo (Hallopus victor) \u00e8 un rettile estinto, appartenente ai crocodilomorfi. Visse nel Giurassico superiore (circa 150 milioni di anni fa) e i suoi resti sono stati ritrovati in Nordamerica (Colorado).\nDescrizione.\nQuesto animale imparentato con i coccodrilli aveva un aspetto completamente diverso dalle forme attuali: di piccole dimensioni (non raggiungeva il metro di lunghezza), possedeva lunghe zampe con ossa cave e sottili; gli arti anteriori erano pentadattili e le dita erano di dimensioni simili, mentre quelli posteriori possedevano tre diti allungati e uno ridottissimo. L'articolazione del femore al bacino permetteva una postura semieretta, al contrario dei coccodrilli attuali.\nClassificazione.\nDescritto per la prima volta da Othniel Charles Marsh nel 1877, questo animale \u00e8 stato variamente considerato un piccolo dinosauro o un \u201ctecodonte\u201d. Analisi pi\u00f9 recenti hanno dimostrato che \"Hallopus\" era un rappresentante tardivo e specializzato di un antico gruppo noto come sfenosuchi (Sphenosuchia), che possono essere considerati i primi crocodilomorfi. \"Hallopus\", in particolare, sembrerebbe essere stato molto simile a \"Pedeticosaurus\", del Giurassico inferiore sudafricano, ma alcune caratteristiche del bacino lo avvicinano al gruppo dei protosuchi (Protosuchia).\nStile di vita.\nL'allopodo era probabilmente un piccolo predatore, che cacciava animali di dimensioni notevolmente inferiori come insetti o lucertole. La morfologia dello scheletro, in particolare quella delle zampe, fa supporre che questo animale fosse abituato a correre al galoppo e, occasionalmente, al salto (in un modo simile a quello delle lepri). La possibilit\u00e0 di una fase da \u201ccorridori\u201d all'inizio della storia evolutiva dei coccodrilli ha portato alla conclusione che il \u201cgaloppo\u201d osservato nei giovani coccodrilli attuali possa essere un residuo di un tipo di locomozione primitivo all'interno del gruppo."}
{"id": "2395456", "revid": "767487", "url": "https://it.wikipedia.org/wiki?curid=2395456", "title": "Nokia 6620", "text": "Il Nokia 6620 \u00e8 uno smartphone prodotto dalla Nokia, questo smartphone della Series 60 \u00e8 basato sul sistema operativo Symbian.\nQuesto telefono \u00e8 la versione del Nokia 6600 per il mercato americano del Nord America. Possiede tutte le caratteristiche del 6600 ma con l'aggiunta del sistema GPRS e di un impianto audio stereo.\nQuesto telefono \u00e8 disponibile anche da parte degli operatoni telefonici americani e canadesi ed \u00e8 venduto insieme ad una batteria, un carica batterie, una memory card da 32 MB e un cavo USB."}
{"id": "2395465", "revid": "339392", "url": "https://it.wikipedia.org/wiki?curid=2395465", "title": "C.B. Breog\u00e1n", "text": ""}
{"id": "2395472", "revid": "287204", "url": "https://it.wikipedia.org/wiki?curid=2395472", "title": "CB Breogan", "text": ""}
{"id": "2395478", "revid": "125668549", "url": "https://it.wikipedia.org/wiki?curid=2395478", "title": "Birmingham Classic", "text": "Il Birmingham Classic, conosciuto anche come Nature Valley Classic per motivi di sponsorizzazione, \u00e8 un torneo femminile di tennis. Si gioca al Edgbaston Priory Club, nel cuore della citt\u00e0 di Birmingham in Gran Bretagna. Fin dal 1982 si gioca sull'erba e per questo \u00e8 considerato come preparazione al torneo di Wimbledon. Dal 2009 al 2013 ha fatto parte della categoria International, dal 2014 al 2019 \u00e8 passato a quella Premier, per tornare \"International\" dal 2020, che non viene per\u00f2 disputato a causa della pandemia di COVID-19. Dal 2021 il torneo viene classificato come WTA 250."}
{"id": "2395482", "revid": "18152", "url": "https://it.wikipedia.org/wiki?curid=2395482", "title": "Michael Gaismayr", "text": ""}
{"id": "2395483", "revid": "1305772", "url": "https://it.wikipedia.org/wiki?curid=2395483", "title": "Localit\u00e0 bandiere blu in Italia (2000)", "text": "Elenco delle localit\u00e0 italiane insignite della bandiera blu dalla FEE per l'anno 2000."}
{"id": "2395484", "revid": "320578", "url": "https://it.wikipedia.org/wiki?curid=2395484", "title": "Michael Gaysmair", "text": ""}
{"id": "2395485", "revid": "1543377", "url": "https://it.wikipedia.org/wiki?curid=2395485", "title": "Terveet K\u00e4det", "text": "I Terveet K\u00e4det sono una band hardcore punk finlandese, formatasi nel gennaio 1980 a Tornio. \nLa band ha avuto una grande influenza su molti gruppi successivi, tanto che il cantante di Sepultura e Soulfly Max Cavalera ha menzionato la band tra le sue preferite Il gruppo cita tra le sue influenze Slayer, Discharge e Mot\u00f6rhead.\nVerso la met\u00e0 degli anni ottanta il sound della band vir\u00f2 verso il metal.\nLa formazione della band \u00e8 cambiata molte volte, con il solo cantante Veli-Matti \"L\u00e4j\u00e4\" \u00c4ij\u00e4l\u00e4 come componente originale rimasto."}
{"id": "2395486", "revid": "767487", "url": "https://it.wikipedia.org/wiki?curid=2395486", "title": "Metroland (film)", "text": "Metroland \u00e8 un film del 1997 diretto da Philip Saville.\nLa storia si svolge a Londra e Parigi, a cavallo tra gli anni sessanta e gli anni settanta.\nIl film \u00e8 tratto dall'omonimo romanzo di Julian Barnes pubblicato in Gran Bretagna nel 1980.\nTrama.\n1977: Chris vive in un sobborgo di Londra con sua moglie Marion e la loro piccola figlia. Un giorno si presenta alla loro porta un vecchio amico e compagno di scuola di Chris, Toni. Il ragazzo gli racconta dei suoi numerosi viaggi, essendo un po' sbandato e rivanga i vecchi tempi con Chris, che comincia a ripensare al suo passato, prima del matrimonio. Infatti, appena finita la scuola, Chris si era trasferito a Parigi per inseguire il suo sogno di diventare un famoso fotografo. Durante questo periodo incontra Annick, una ragazza francese molto avvenente che sta imparando a parlare inglese e i due cominciano una relazione molto intensa.\nChris \u00e8 totalmente soggiogato da questa ragazza e se ne innamora, ricambiato. Un pomeriggio, Chris si trova in giro per la citt\u00e0 a far fotografie quando incontra Marion e un gruppo di suoi amici che stanno giocando a cricket. Chris, disturbato dal gruppetto di gente, comincia a parlare francese facendo credere di esserlo ma la ragazza non si lascia ingannare e scopre subito che lui \u00e8 inglese e lo invita gentilmente ad unirsi al gioco.\nChris accetta e cos\u00ec i due cominciano una tenera amicizia. Trascorse alcune settimane, Chris comincia a provare qualcosa per Marion e, contemporaneamente, comincia a sentire del fastidio a stare in compagnia di Annick. La ragazza francese si accorge di questo e lo lascia. Chris e Marion si sposano e tornano a vivere a Londra, cominciando a fare vita coniugale. Questo suo modo di vivere viene messo in discussione dall'arrivo di Toni che gli fa capire che la sua vita \u00e8 piatta e monotona. Toni porta Chris ad una festa dove il ragazzo incontra Joanna che gli fa capire che \u00e8 disposta a far l'amore con lui.\nInizialmente Chris non riesce a resisterle ma poi, dopo un sorriso malizioso da parte dell'amico che li ha visti insieme, si rende conto che in fondo ama sua moglie Marion e che la vita che fa non \u00e8 cos\u00ec monotona come sembra. Dopo un diverbio con l'amico, confida questa sensazione alla moglie che gli rivela che Toni continua a dirgli che la sua vita \u00e8 monotona perch\u00e9 al contrario di lui, loro due hanno creato stabilit\u00e0 e si sono costruiti una famiglia.\nColonna sonora.\nLa colonna sonora \u00e8 stata curata da Mark Knopfler che ha realizzato un album con lo stesso titolo."}
{"id": "2395489", "revid": "599013", "url": "https://it.wikipedia.org/wiki?curid=2395489", "title": "Gerhard J\u00e4ger", "text": "Biografia.\nJ\u00e4ger, gigantista puro, ottenne il suo primo risultato di rilievo in Coppa del Mondo il 3 marzo 1978 sulle nevi di Stratton Mountain, giungendo 8\u00ba. Il 10 dicembre 1980 sul difficile tracciato 3-Tre di Madonna di Campiglio conquist\u00f2 il primo podio in Coppa del Mondo, arrivando al 3\u00ba posto alle spalle dello svedese Ingemar Stenmark e del sovietico Aleksandr \u017dirov.\nIl 14 marzo 1981 si aggiudic\u00f2 il suo secondo e ultimo ultimo podio in Coppa del Mondo piazzandosi 2\u00ba a Furano, nella gara vinta sempre da \u017dirov. L'ultimo piazzamento della sua 'attivit\u00e0 agonistica fu il 10\u00ba posto ottenuto nello slalom gigante di Coppa del Mondo disputato il 17 marzo 1982 a Bad Kleinkirchheim."}
{"id": "2395490", "revid": "4711", "url": "https://it.wikipedia.org/wiki?curid=2395490", "title": "Baloncesto Axarqu\u00eda", "text": ""}
{"id": "2395491", "revid": "124123", "url": "https://it.wikipedia.org/wiki?curid=2395491", "title": "Lev Borisovi\u010d Psachis", "text": "Vinse due volte il campionato sovietico: \nTra gli altri risultati degli anni ottanta:\nNel 1990 si trasfer\u00ec in Israele e da allora gioca per tale paese in tutte le manifestazioni internazionali.\nVinse il campionato israeliano nel 1997 e 1999.\nHa partecipato con la nazionale israeliana a sette olimpiadi degli scacchi dal 1990 al 2002.\nAltri risultati conseguiti giocando per Israele:\nLev Psachis fece da secondo e allenatore a diversi campioni, tra cui Garri Kasparov e Artur Jusupov (negli anni ottanta), Susan Polg\u00e1r, Judit Polg\u00e1r e Emil Sutovsky (negli anni novanta). Attualmente \u00e8, assieme a Boris Gelfand, il principale preparatore della nazionale scacchistica israeliana.\nPsachis \u00e8 un noto esperto della difesa francese, sulla quale ha scritto diversi libri:"}
{"id": "2395498", "revid": "599013", "url": "https://it.wikipedia.org/wiki?curid=2395498", "title": "Andre\u00ef Tchmil", "text": ""}
{"id": "2395499", "revid": "339392", "url": "https://it.wikipedia.org/wiki?curid=2395499", "title": "Lev Psakhis", "text": ""}
{"id": "2395509", "revid": "767487", "url": "https://it.wikipedia.org/wiki?curid=2395509", "title": "Istituto provinciale di statistica", "text": "L'Istituto provinciale di statistica o ASTAT, acronimo del colloquiale \"Amt f\u00fcr Statistik\" (in tedesco Landesinstitut f\u00fcr Statistik o ASTAT), \u00e8 un ente di ricerca pubblico italiano della provincia di Bolzano periferico dell'ISTAT. Ha sede nel Palazzo 12 in via Canonico Michael Gamper 1 a Bolzano.\nL'Istituto si occupa di:\n\u00c8 stato fondato nel 1980 ed \u00e8 regolamentato dall'art. 10 del Decreto del Presidente della Repubblica n. 1017/1978 e dalla legge provinciale n. 12 del 1996."}
{"id": "2395525", "revid": "767487", "url": "https://it.wikipedia.org/wiki?curid=2395525", "title": "Greatest Toons", "text": "Greatest Toons \u00e8 un album raccolta del gruppo musicale danese Cartoons, pubblicato nel 2005."}
{"id": "2395526", "revid": "712828", "url": "https://it.wikipedia.org/wiki?curid=2395526", "title": "Slan (personaggio)", "text": ""}
{"id": "2395527", "revid": "111325", "url": "https://it.wikipedia.org/wiki?curid=2395527", "title": "Adattamento e censura degli Anime", "text": ""}
{"id": "2395557", "revid": "1431409", "url": "https://it.wikipedia.org/wiki?curid=2395557", "title": "Claudio Ridolfo", "text": "Ha intrapreso la carriera di attore nel 1976, mentre \u00e8 entrato nel mondo del doppiaggio nel 1992. Il personaggio pi\u00f9 noto che ha doppiato \u00e8 probabilmente Tenshinhan della saga di \"Dragon Ball\"."}
{"id": "2395567", "revid": "7", "url": "https://it.wikipedia.org/wiki?curid=2395567", "title": "Luciano Manzalini", "text": ""}
{"id": "2395568", "revid": "7", "url": "https://it.wikipedia.org/wiki?curid=2395568", "title": "Eraldo Turra", "text": ""}
{"id": "2395571", "revid": "1632387", "url": "https://it.wikipedia.org/wiki?curid=2395571", "title": "Orlando Mezzabotta", "text": "Carriera.\nMezzabotta inizia l'attivit\u00e0 di attore teatrale nel 1971 per il Teatro di Genova, e dal 1972 al 1978 interpreta il duca di Cornovaglia nel \"Re Lear\" messo in scena dal Piccolo Teatro di Milano. Tra il 1975 e il 1980 recita in alcuni film televisivi e sceneggiati Rai, ottenendo anche un ruolo da co-protagonista in \"Pi\u00f9 grandiose dimore\" di Mario Ferrero (dove interpreta Joel Harford). Contemporaneamente prosegue l'attivit\u00e0 in teatro, prendendo parte anche a due \"pi\u00e8ce\" registrate presso la Palazzina Liberty di Milano per la trasmissione \"Il teatro di Dario Fo\". Dal 1980 al 1999 \u00e8 uno degli interpreti principali del Teatro Stabile di Bolzano, per il quale partecipa a numerose opere teatrali e prose. Sempre dall'inizio degli anni ottanta, intraprende una lunga e prolifica carriera da doppiatore per le societ\u00e0 di Milano e Torino, dando voce a numerosi personaggi (perlopi\u00f9 secondari) delle edizioni italiane di serie televisive, soap opera, telenovelas e anime. Nello stesso periodo lavora come speaker radiotelevisivo in alcuni programmi (principalmente di genere documentario) su TSI, Rete 4 e LA7. Nei primi anni duemila si ritira dall'attivit\u00e0."}
{"id": "2395576", "revid": "181699", "url": "https://it.wikipedia.org/wiki?curid=2395576", "title": "Roccasaregnana", "text": ""}
{"id": "2395587", "revid": "729019", "url": "https://it.wikipedia.org/wiki?curid=2395587", "title": "Comes Tingitaniae", "text": "Il Comes Tingitaniae era il comandante di truppe di comitatensi e limitanei nella provincia di Mauretania Tingitania, nella diocesi delle Spagne facenti parte dell'armata imperiale del \"Numerus intra Tingitaniam\". Suoi diretti superiori erano al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" per quelle di cavalleria.\nElenco unit\u00e0.\nEra a capo di 4 unit\u00e0 (o distaccamenti) di fanteria e 3 di cavalleria, come risulterebbe dalla \"Notitia dignitatum\":\nA queste unit\u00e0 di comitatensi ne andavano sommate altre 8 di limitanei, che riportiamo qui sotto come testimonia la \"Notitia dignitatum\":"}
{"id": "2395597", "revid": "857138", "url": "https://it.wikipedia.org/wiki?curid=2395597", "title": "Reder", "text": "Reder \u00e8 un cognome che pu\u00f2 indicare:"}
{"id": "2395600", "revid": "256896", "url": "https://it.wikipedia.org/wiki?curid=2395600", "title": "ASTAT", "text": ""}
{"id": "2395604", "revid": "125080445", "url": "https://it.wikipedia.org/wiki?curid=2395604", "title": "Conclave del 1740", "text": "Il conclave del 1740 venne convocato a seguito della morte del papa Clemente XII e si concluse con l'elezione del papa Benedetto XIV.\nSei mesi di sede vacante.\nPapa Clemente XII mor\u00ec il 6 febbraio 1740 alle 9,30 del mattino, lucido fino alla fine nonostante fosse cieco dal 1732 e quasi sempre costretto a letto. In conseguenza di ci\u00f2 le redini del governo erano state affidate al cardinale Neri Corsini, che non sempre fu all'altezza del compito, soprattutto per quanto riguarda i rapporti con le potenze europee. Il Conclave che si apr\u00ec dopo la morte di Clemente XII fu il pi\u00f9 lungo e tormentato del XVIII secolo, durando ben sei mesi. In totale parteciparono 54 cardinali su 68, di cui 4 morirono durante la sede vacante. \nLa contrapposizione tra le fazioni e lo svolgimento del conclave.\nIl 18 febbraio 1740 si apr\u00ec il conclave, preceduto dalla Messa di Santo Spirito celebrata dal Decano del Sacro Collegio, il cardinale Pietro Ottoboni. Al momento dell'apertura delle sedute di voto erano presenti 32 cardinali, che aumentarono a 51 alla fine del conclave. Durante le votazioni il gruppo dei cardinali francesi si alle\u00f2, per la prima volta, con quelli austriaci, mentre il blocco spagnolo attir\u00f2 i cardinali di Napoli e della Toscana. Da qui la completa rimescolanza delle carte, con continui candidati proposti e bruciati. I porporati fedeli ai Borbone proposero il nome di Pompeo Aldrovandi, ma egli non riusc\u00ec a ottenere quei pochissimi voti che gli mancavano all'elezione. Il gruppo degli \"zelanti\" era guidato dai cardinali Ruffo e Petra.\nIl cardinale napoletano Niccol\u00f2 Del Giudice era, insieme a Sigismund Kollonitz, il rappresentante degli interessi della corte imperiale. La Francia era rappresentata dal cardinal Pierre de Tencin, il quale, insieme al duca di Saint Agnan, ambasciatore del re di Francia, si tenne costantemente in contatto con il cardinale Fleury, rimasto a Versailles, per tutta la durata del conclave. Nei primi giorni la candidatura che stava ricevendo pi\u00f9 consensi era proprio quella del Decano Pietro Ottoboni, che pi\u00f9 volte arriv\u00f2 vicino all'elezione. La sua morte repentina, avvenuta il 29 febbraio, pose fine alle speranze di avere un papa in tempi brevi e costrinse i suoi sostenitori a trovare un altro candidato. Il rappresentante della corona spagnola e della Napoli borbonica, il cardinale Acquaviva d'Aragona, si rifiut\u00f2 di sostenere le intenzioni dei francesi e degli spagnoli e vot\u00f2 di propria iniziativa. Corsini propose uno dopo l'altro i suoi candidati, i cardinali Spinola, Porzia e Ruffo, nomi che non ottennero mai cospicui consensi. Ruffo era peraltro fortemente avversato dai francesi, che invece sostenevano Bartolomeo Massei, il quale era stato nunzio presso Luigi XV. Corsini propose allora il nome di Corio, governatore di Roma, ma il mancato supporto del cardinale d'Aragona fece scemare anche questa candidatura.\nIl 5 marzo giunse l'arcivescovo di Bologna Prospero Lambertini. L'8 arrivarono Kollonitz, Mosca e Lanfredini. Il 23 entr\u00f2 in conclave il francese Rohan, mentre il 27 giunse il suo connazionale de la Tour d'Auvergne. Il 18 aprile arriv\u00f2 il cardinale Sinzendorf. Il 13 marzo era intanto morto il cardinale Giovanni Battista Altieri. \nLa forte ostilit\u00e0 tra i cardinali Tencin e d'Aragona, rispettivi leader della fazione francese e spagnola, non contribu\u00ec a risolvere la situazione di stallo che si andava creando: marzo ed aprile erano trascorsi senza una valida candidatura alternativa. Alla fine di maggio erano in conclave 55 cardinali, di cui 44 italiani: 37 voti erano necessari per l'elezione, ma il cardinale Cenci mor\u00ec il 24 giugno, mentre i cardinali Altieri e di Porzia lasciarono il conclave per motivi di salute, morendo poi nelle settimane successive. \nIntanto i giorni passavano infruttuosamente, con diversi nomi proposti e bruciati in successione, come il curiale Domenico Riviera che raggiunse 17 voti all'inizio di giugno. Attorno al 15 un accordo tra Acquaviva e Lambertini produsse il nome di Firrao, ben accetto anche da Albani e Tencin, il che lo avrebbe portato al raggiungimento virtuale del quorum per l'elezione, ma la fazione imperiale vi si oppose strenuamente, facendo cos\u00ec cadere anche questa candidatura. Tencin propose quindi il nome di Corradini, ma la sua et\u00e0 avanzata, 82 anni, non ne faceva un serio candidato. Si trattava in realt\u00e0 di uno stratagemma di Tencin per indurre d'Aragona a utilizzare il suo veto spagnolo. \nIl 1\u00b0 di luglio un gruppo di 31 elettori, incluse entrambe le fazioni spagnola e francese, guidato da Corsini, si concentr\u00f2 sul cardinale bolognese Pompeo Aldrovandi. Ma Albani, il Camerlengo, nemico personale di Corsini, form\u00f2 un'altra fazione, con un pacchetto di 20 voti, per sostenere il cardinale Giacomo de Lanfredini. I due schieramenti si combatterono strenuamente per quasi tutto il mese senza pervenire a niente di concreto e di fatto annullandosi a vicenda. Il cardinale Aldrovandi sembrava una valida alternativa e in breve le sue quotazioni salirono: l'11 agosto aveva raggiunto i 33 voti, ma non riusc\u00ec a guadagnare quell'unico voto che gli mancava per risultare eletto. Il 16 agosto Aldrovandi scrisse a Corsini, chiedendogli di astenersi dal considerare la sua candidatura ulteriormente.\nL'elezione di Lambertini.\nQuello stesso giorno il Camerlengo Albani, constatato il concreto pericolo di una vittoria da parte di Corsini o Aldrovandi, si vide con Del Giudice, avanzando il nome di Lambertini, famoso canonista e letterato, ricevendone un responso positivo. Del Giudice si rec\u00f2 infatti da Rohan, ottenendo il suo assenso e il sostegno della sua fazione. Corsini fu consultato, ma rimase ostinatamente ostile a Lambertini. Tuttavia molti dei suoi alleati cominciavano a manifestare segni di cedimento e desideravano arrivare quanto prima all'elezione. Conscio della situazione e impossibilitato (o forse non determinato) a porre il veto a Lambertini, prese atto della nuova situazione e inform\u00f2 i suoi elettori. \nNel frattempo Lambertini era stato raggiunto da Albani, Del Giudice e Rohan, rimanendo attonito alla notizia delle loro intenzioni e pensando che i tre si fossero in realt\u00e0 sbagliati e che fosse un altro bolognese, Aldrovandi, e non lui, il destinatario di cos\u00ec grave messaggio. Finalmente si convinse quando giunse il potente Tencin a esporgli le loro intenzioni. Giunsero quindi tutti gli altri cardinali, i quali entrarono nella cella di Lambertini baciandogli la mano. La mattina del 17 agosto fu eletto papa all'unanimit\u00e0: 50 voti all'accessus, con Lambertini che diede il suo voto ad Aldrovandi. \u00c8 riportato che Lambertini, constatando la grave situazione di stallo creatasi all'interno del Sacro Collegio, con quella giovialit\u00e0 che sar\u00e0 poi proverbiale del suo pontificato, abbia esclamato: \"Volete un santo? eleggete Gotti. Volete un politico? eleggete Aldobrandini. Volete un uomo onesto? eleggete me\". Scelse il nome di Benedetto XIV in omaggio al suo amico e patrocinatore Benedetto XIII e fu incoronato il 22 agosto."}
{"id": "2395615", "revid": "287204", "url": "https://it.wikipedia.org/wiki?curid=2395615", "title": "Gloria et Malum", "text": "Gloria et Malum \u00e8 un album dell'Ensemble Micrologus pubblicato nel 2007."}
{"id": "2395616", "revid": "716642", "url": "https://it.wikipedia.org/wiki?curid=2395616", "title": "Billy Sharp", "text": "Caratteristiche tecniche.\nViene solitamente schierato come punta centrale. Nei primi anni di carriera fu considerato uno dei pi\u00f9 promettenti centravanti del Regno Unito.\nCarriera.\nHa giocato e segnato contro il due giorni dopo la scomparsa prematura di suo figlio. Dopo questa rete esibisce una maglietta con la scritta \u00abThat's for you son\u00bb (in lingua italiana \"Questo \u00e8 per te, figliolo\"). Si trasferisce al nel mercato invernale 2012 e segna subito nella sua prima partita da titolare l'11 febbraio 2012, indossando la maglia numero 11.\nIl 31 agosto 2012 passa in prestito al , club militante nella Championship.\nStatistiche.\nPresenze e reti nei club.\n\"Statistiche aggiornate al 12 febbraio 2022.\""}
{"id": "2395618", "revid": "76963", "url": "https://it.wikipedia.org/wiki?curid=2395618", "title": "Mikhael Speidel", "text": ""}
{"id": "2395622", "revid": "599013", "url": "https://it.wikipedia.org/wiki?curid=2395622", "title": "I\u00f1aki de Miguel", "text": ""}
{"id": "2395623", "revid": "123349534", "url": "https://it.wikipedia.org/wiki?curid=2395623", "title": "Giovan Battista Montano", "text": "Biografia.\nNon vi sono notizie sulla sua formazione che inizialmente dovette essere di tipo artigianale. Fu attivo a Roma fin dal pontificato di Gregorio XIII soprattutto come intagliatore e scultore in legno. In particolare si ricordano due grandi organi intagliati per la Basilica di San Giovanni in Laterano e per la Chiesa di Santa Maria di Loreto. \nNel 1602 fu incaricato Congregazione dei Falegnami di dirigere i lavori della loro chiesa (Chiesa di San Giuseppe dei Falegnami), probabilit\u00e0 per la vicinanza tra la congregazione, a cui era affiliato, e la sua attivit\u00e0 di abile ebanista. La costruzione della chiesa era probabilmente gi\u00e0 iniziata anni prima; comunque Montano progett\u00f2 sicuramente la facciata a due ordini, arricchita da volute ed edicole e sormontata da un originale timpano tripartito.\nL'ingresso alla chiesa, in origine previsto con due rampe parallele alla facciata, risulta oggi alterata per l'abbassamento del piano di calpestio esterno a causa di sistemazioni novecentesche connesse a scavi archeologici. All'interno il soffitto (crollato nel 2018) e numerosi arredi lignei confermano l'abilit\u00e0 di intagliatore del Montano e della sua bottega.\nLa sua fama \u00e8 comunque dovuta principalmente alla sua attivit\u00e0 di disegnatore instancabile e studioso dell'architettura antica. Infatti rilev\u00f2 e disegn\u00f2 le rovine di Roma, con l'aiuto dell'allievo Giovanni Battista Soria, tentando di ricostruirne l'originario aspetto, dando vita a immagini fantastiche, non riconducibili alle regole del classicismo cinquecentesco ed all'immagine codificata dell'architettura romana, in questo anticipatrici di Giovan Battista Piranesi e di Fischer von Erlach.\nLa sua opera, pubblicata postuma, ed in particolare le ricostruzioni archeologiche, ebbero una grande influenza in tutta Europa, fino al Settecento e fino alla Polonia e Lituania, a partire proprio dai principali esponenti del barocco romano, Gian Lorenzo Bernini, Pietro da Cortona e Francesco Borromini. In particolare la raffigurazione di tempietti a pianta centrale con trabeazioni spezzate composte da tratti curvi convessi e concavi ha probabilmente influenzato il progetto per la Chiesa di Sant'Ivo alla Sapienza.\nFu membro dell'Accademia di San Luca.\nPubblicazioni.\nNel 1624, Giovan Battista Soria cur\u00f2 la pubblicazione di una prima raccolta dei disegni di Montano, con il titolo: \"Libro primo. Scielta di varii tempietti antichi. Con le piante et alzatte, desegnati in prospettiua da Gio. Batta Montano Milanese. Date in luce, per Gio. Batta Soria Romano a benefitio publico\", facendo incidere i disegni eseguiti fra il 1594 e il 1610 da Giovanni Battista Montano, con ricostruzioni di edifici antichi, da J\u00e9r\u00f4me David.\nQuesta prima raccolta fu seguita, sempre a cura di Soria da altre due: i \"Diversi ornamenti capricciosi per Depositi e Altari\" (1625) e i \"Tabernacoli diversi\" (1628).\nIn seguito l'editore romano Callisto Ferranti pubblic\u00f2 altre due raccolte di incisioni, l\"'Architettura con diversi ornamenti cauati dall'antico\" (1636) e \"Raccolta de' Tempij et Sepolcri disegnati dall'antico\" (1638).\nNel 1684 le cinque raccolte furono ripubblicate dallo stampatore Giovanni Domenico De Rossi in \"corpus\" unitario, con il titolo \"Li cinque libri di Architettura di Gio. Battista Montani Milanese\"."}
{"id": "2395624", "revid": "1776051", "url": "https://it.wikipedia.org/wiki?curid=2395624", "title": "Costantino Preziosi", "text": "Deputato all'Assemblea Costituente, \u00e8 stato deputato e senatore della Repubblica Italiana."}
{"id": "2395629", "revid": "4711", "url": "https://it.wikipedia.org/wiki?curid=2395629", "title": "Ignacio De Miguel", "text": ""}
{"id": "2395631", "revid": "2091133", "url": "https://it.wikipedia.org/wiki?curid=2395631", "title": "Hungarian Ladies Open", "text": "Il GDF SUEZ Grand Prix, formalmente Gaz de France Grand Prix o Budapest Grand Prix \u00e8 un torneo femminile di tennis che si gioca a Budapest in Ungheria. Fin dal 1996 questo torneo si gioca sulla terra rossa e dal 2009 al 2013 ha fatto parte della categoria International. Nel 2016 si colloca nella categoria ITF $100,000 sempre sulla terra, mentre dal 2017 torna in calendario come International col nome di Hungarian Ladies Open questa volta sui campi in Cemento."}
{"id": "2395638", "revid": "76963", "url": "https://it.wikipedia.org/wiki?curid=2395638", "title": "Glenn McMillan", "text": "Biografia.\nHa frequentato la \"Pembroke School\" nella citt\u00e0 australiana di Adelaide, citt\u00e0 in cui la famiglia dell'attore si \u00e8 trasferita quando egli era ancora bambino.\nBen presto McMillan ha sviluppato interesse per la recitazione, e gi\u00e0 da ragazzino ha iniziato un percorso che lo ha portato poi ad ottenere i suoi primi ruoli cinematografici in vari film.\nAmante della musica (in particolare del jazz) e musicista egli stesso (suonatore di sassofono e basso), tra gli hobby dell'attore anche vari sport quali motocross."}
{"id": "2395639", "revid": "1568859", "url": "https://it.wikipedia.org/wiki?curid=2395639", "title": "Formula One Constructors Association", "text": "La Formula One Constructors' Association (\"FOCA\") fu un'associazione di costruttori di vetture di Formula 1. \nStoria.\nL'associazione venne guidata da Bernie Ecclestone e Max Mosley (uno dei co-fondatori della March Engineering). Ecclestone divenne capo dell'organizzazione nel 1978, mentre Mosley ne divenne consulente legale. Ne fecero parte i principali \"team principal\" inglesi del periodo quali Frank Williams, Colin Chapman, Teddy Mayer e Ken Tyrrell. La FOCA serv\u00ec come rappresentante degli interessi dei costruttori privati, per lo pi\u00f9 britannici, che dovevano misurarsi con le scuderie legate a grandi costruttori automobilistici, come Ferrari, Alfa Romeo e Renault.\nObiettivi.\nL'aumento dei costi per condurre un campionato di F1 divenne a fine anni settanta sempre pi\u00f9 alto, cos\u00ec come l'interesse del pubblico verso la categoria. Per tale ragione i costruttori hanno l'interesse a ottenere ricavi pi\u00f9 elevati dalla loro partecipazione al mondiale. Per conto della FOCA, Bernie Ecclestone inizia cos\u00ec a trattare con gli organizzatori dei gran premi per poter ottenere ingaggi via via pi\u00f9 elevati per partecipazione alle varie corse. La FOCA, poco dopo diventer\u00e0 organizzatrice di alcune gare e inizier\u00e0 a contrattare direttamente con i canali televisivi per la cessione dei diritti di trasmissione.\nGuerra con la FISA.\nLa principale battaglia venne condotta nei primi anni 1980 contro la FISA (la cosiddetta Guerra FOCA-FISA), a sua volta emanazione della FIA, e pi\u00f9 vicina agli interessi delle grandi case. La FOCA inizi\u00f2 a considerare necessario il suo benestare per la modifica dei regolamenti tecnici. La lunga controversia port\u00f2 a eventi clamorosi come la cancellazione di gran premi o il boicottaggio di altri. Si concluse con un accordo denominato Patto della Concordia, che port\u00f2 Ecclestone a diventare, di fatto, il \"manager\" degli aspetti economici della Formula 1, attraverso la creazione della Formula One Administration (\"FOA\")."}
{"id": "2395648", "revid": "599013", "url": "https://it.wikipedia.org/wiki?curid=2395648", "title": "Iv\u00e1n Corrales", "text": ""}
{"id": "2395649", "revid": "287204", "url": "https://it.wikipedia.org/wiki?curid=2395649", "title": "Ivan Corrales", "text": ""}
{"id": "2395656", "revid": "131358", "url": "https://it.wikipedia.org/wiki?curid=2395656", "title": "FC Metz", "text": ""}
{"id": "2395657", "revid": "1024865", "url": "https://it.wikipedia.org/wiki?curid=2395657", "title": "Lindinis", "text": "Lindinis fu una piccola citt\u00e0 nella provincia romana di Britannia. Oggi essa \u00e8 nota come Ilchester, situata nella contea inglese del Somerset.\nC'erano due grandi hill fort dell'et\u00e0 del ferro nella regione di Lindinis, come Ham Hill e Cadbury Castle, ma anche un piccolo insediamento a sud della successiva citt\u00e0 romana. Il nome \u00e8 di origine britannica e sta per \"Lago acquitrinoso\". La citt\u00e0 crebbe attorno ad un forte situato dove la Fosse Way attraversa il fiume Yeo.\nIl forte recintato con legname fu realizzato l\u00e0 intorno al 60 d.C. e successivamente sembra ve ne fosse stato costruito un secondo. Originariamente circondati da native case rotonde, questi furono pi\u00f9 tardi soppiantate da un vicus o un'area civile non pianificata di circa 30 acri. Dopo il trasferimento dell'esercito nel tardo I secolo, una rete stradale civile fu realizzata con abitazioni domestiche in legname ed officine, come pure sobborghi industriali esterni al lato della strada. Ci sono tracce della lavorazione del ferro, vetro ed ossa e produzione di terrecotte, come pure appezzamenti di terreno per uso agricolo dentro la citt\u00e0. Verso la fine del II secolo, l'area centrale venne circondata da un argine difensivo e un fossato con ingressi in pietra. I muri in mattoni vennero eretti nella met\u00e0 del IV secolo. Da questo periodo la citt\u00e0 sembra essere costituita in buona parte da case private per la pratica del lusso i cui proprietari benestanti erano abbastanza ricchi da potere installare splendidi pavimenti musivi. Ne sono state scoperte pi\u00f9 di trenta e si \u00e8 ipotizzato che la cittadina contenesse un'officina della Scuola di Decusse di Corinium per mosaicisti. A un certo punto sembra diventare una delle due civitas di divisione capitali della trib\u00f9 dei Durotrigi. Strani reperti di importazioni di terrecotte del V secolo implicano che Lindinis fosse rimasta sotto occupazione Romano-britannica fino almeno a questo periodo."}
{"id": "2395664", "revid": "1543377", "url": "https://it.wikipedia.org/wiki?curid=2395664", "title": "ARP Soloist", "text": "L'ARP Soloist \u00e8 stato uno dei primi sintetizzatori \"preset\" ad avere successo commerciale. Ad avere successo in realt\u00e0 \u00e8 stata la sua versione evoluta, il \"Pro Soloist\", messo in commercio dalla ARP nel 1972.\nStoria.\nSoloist.\nLa ARP, in seguito allo sviluppo del potente 2500, creato come strumento da studio, crearono il \"Soloist\" con l'intento di ottenere uno strumento leggero, portatile e facile da usare, che poteva essere collegato ad un pianoforte elettrico o ad un organo Hammond. In contrasto al design del \"2500\", che prevedeva eventuali aggiunte di moduli di controllo, il \"Pro Soloist\" non aveva patch panel o cavi di collegamento. Una serie di interruttori a bascula permettevano al musicista di scegliere uno fra i 18 patch predefiniti presenti nello strumento, che non erano modificabili. Questa mancanza di programmabilit\u00e0 era compensata dalla possibilit\u00e0 del musicista di modificare l'espressione delle voci, aggiungendo una serie di effetti al timbro. Una tastiera sensibile alla pressione permetteva al musicista di utilizzare l'aftertouch per controllare questa funzione.\n Gli effetti sonori limitati e problemi di stabilit\u00e0 dell'intonazione contribuirono a farne uno strumento poco considerato. Tuttavia, riusc\u00ec a trovare un posto nella strumentazione di musicisti come Quincy Jones e gli Steely Dan. Durante le registrazioni dell'album \"Countdown to Ecstasy\" degli Steely Dan, Donald Fagen si irrit\u00f2 molto per il dover continuare ad intonare il Soloist, a tal punto da lanciarlo sulle scale dell'ingresso dello studio di registrazione e saltarci sopra. Un altro musicista, invece, cosparse lo strumento di alcool e gli diede fuoco.\nPro Soloist.\nNel 1972 la ARP mise in commercio il Pro Soloist, una versione evoluta e migliorata del Soloist. Con l'espansione del numero dei preset da 18 a 30 e l'incorporazione di tecnologie digitali per la memoria dei preset e la tastiera, divent\u00f2 molto pi\u00f9 affidabile del \"Soloist\". Un nuovo generatore di tono \"digitalizzato\" elimin\u00f2 i problemi di instabilit\u00e0 di intonazione sofferti dal \"Soloist\". Il quadro di selezione delle voci fu spostato sopra la tastiera, anzich\u00e9 sotto come nell'originale.\nBench\u00e9 inizialmente fu venduto soprattutto ad organisti non professionisti, ottenne in seguito grande successo fra musicisti quali Tony Banks, Josef Zawinul, Billy Preston, Gary Numan (il suo primo album, \"Telekon\", \u00e8 largamente eseguito con un Pro Soloist), Anthony Phillips (il cui album \"The Geese and the Ghost\" del 1977 prende il nome da due dei presets del Pro Soloist) e John Entwistle. In quegli stessi anni, la ARP produsse il famoso sintetizzatore \"ARP Odyssey\", che divenne poi portabandiera del marchio ARP. Il \"Pro Soloist\" rappresent\u00f2 un'alternativa meno cara e pi\u00f9 facile da usare all\"'Odyssey\", che suscit\u00f2 attrazione sia fra i professionisti che fra gli amatori.\nQuando il \"Pro Soloist\" divenne popolare, molte delle compagnie rivali, come Moog Music, Korg, Roland e Farfisa produssero tastiere simili e, ironicamente, la maggior parte di queste avevano il quadro di selezione dei preset dietro la tastiera, come era nel Soloist originale.\nIl \"Pro Soloist\" fu poi reintrodotto sul mercato con l'ARP Pro-DGX, con controlli digitali e pulsanti al posto degli interruttori. \u00c8 rimasto in produzione fino al fallimento dell'azienda nel 1981.\nCaratteristiche.\nIl Soloist ed il Pro Soloist erano composti entrambi da una tastiera a 37 tasti di 3 ottave con sensibilit\u00e0 alla pressione.\nIl Soloist originale era interamente analogico. Selezione della voce, intonazione e controllo dell'espressione erano caratterizzate da problemi di stabilit\u00e0, dovuti ai materiali elettronici di cui era costituito il sintetizzatore.\nIl Pro Soloist, invece, differiva dall'originale per l'uso di memorie ROM digitali per la programmazione delle sue funzioni interne e dei moduli. Gli interruttori di selezione della voce funzionavano con un unico codice digitale per impostare i parametri richiesti per ogni modulo a seconda della voce selezionata. Il controllo d'espressione, invece, rimaneva sotto controllo analogico.\nA sinistra della tastiera si avevano quattro manopole per controllare volume, aftertouch, \"brillantezza\" e velocit\u00e0 di portamento durante le performance live. Un selettore di ottave aumentava da tre a cinque le ottave supportate dallo strumento. Inoltre c'era anche una manopola per controllare la velocit\u00e0 del vibrato e tenere sotto controllo la velocit\u00e0 delle voci che caratterizzate da un effetto di inviluppo ripetuto.\nSia il \"Soloist\" che il \"Pro Soloist\" erano sintetizzatori monofonici aventi un solo oscillatore in grado di produrre onde \"pulse\" e a dente di sega. Una di queste ultime non proveniva da un circuito oscillatore separato, bens\u00ec dalla somma di 5 onde \"pulse\" che generava una scala di 64 forme d'onda per emularne una a \"dente di sega\".\nLe onde \"pulse\" venivano generate in una frequenza piuttosto alta, circa sette o otto ottave pi\u00f9 alta rispetto al tono della nota suonata. Un codice digitale proveniente dal selezionatore delle ottave veniva combinato con il codice della tastiera per poi venire inviato ad un divisore di frequenza, che produceva la corretta forma d'onda sub-ottava dall'oscillatore. L'oscillatore \"pulse\" forniva rapporti di ampiezza d'onda di 1/14, 1/9, 1/64, e 2/11.\nUno strumento successivo, l'\"ARP Explorer\", poteva essere considerato uguale al \"Pro Soloist\", ma offriva la possibilit\u00e0 di modificare le voci mediante preset programmati nella memoria. Sebbene fosse molto pi\u00f9 flessibile, l\"'Explorer\" non disponeva del sistema di sensibilit\u00e0 aftertouch, che rendeva \"Soloist\" e \"Pro Soloist\" strumenti molto espressivi."}
{"id": "2395665", "revid": "544909", "url": "https://it.wikipedia.org/wiki?curid=2395665", "title": "Four &amp; More", "text": "Four &amp; More \u00e8 un album live di Miles Davis, registrato a New York il 12 febbraio 1964 (insieme all'altro album live \"My Funny Valentine\"). I due album sono stati pubblicati nel 1992 anche come doppio live con il titolo \"The Complete New York Concert 1964\", mantenendo i rispettivi titoli delle loro uscite singole.\nLa registrazione venne effettuata in occasione del concerto di beneficenza per l'iscrizione dell'elettorato di colore in Louisiana e Mississippi, nella ricorrenza della nascita di Abramo Lincoln."}
{"id": "2395671", "revid": "287204", "url": "https://it.wikipedia.org/wiki?curid=2395671", "title": "Six (album)", "text": ""}
{"id": "2395673", "revid": "92723", "url": "https://it.wikipedia.org/wiki?curid=2395673", "title": "Sisinnio Mocci", "text": "Biografia.\nNato da Barbara Piras, casalinga, e Giuseppe Mocci, bracciante agricolo, il piccolo Sisinnio frequent\u00f2 la scuola con profitto sino alla terza elementare.\nA Roma: militanza nel PCd'I.\nEmigrato a Roma nel 1922 per cercare occupazione, trov\u00f2 lavoro come fabbro-aggiustatore meccanico.\nNella capitale entr\u00f2 in contatto con i militanti del Partito Comunista d'Italia (PCd'I), abbracciandone gli ideali politici e le pratiche di lotta al fascismo. Nel 1925, forse su incarico del partito, si trasfer\u00ec ad Albona (oggi Labin, in Istria) per lavorare come aggiustatore meccanico.. \nAl servizio del Partito: Argentina, Francia, URSS.\nDue anni dopo, partendo da Trieste, emigr\u00f2 in Argentina, dove giunse il 9 maggio 1927. Ad Avellaneda, dove partecip\u00f2 alle attivit\u00e0 della Lega Sarda d'Azione, e del suo organo propagandistico \"Sardegna Avanti\", che riuniva gli emigrati sardi antifascisti di matrice tendenzialmente comunista.\nTre anni dopo, in seguito al golpe autoritario di Jos\u00e9 F\u00e9lix Uriburu, fugg\u00ec dal Sud America per raggiungere la Francia, prima ad Harnes (dipartimento di Cal\u00e8), dove trov\u00f2 ospitalit\u00e0 a casa della famiglia di un suo cugino, e poi a Saint-Denis. \"Oltralpe\" era presente una folta comunit\u00e0 di italiani antifascisti, per questo probabilmente fu lo stesso PCd'I a dargli l'indicazione di rifugiarsi proprio in Francia.\nDal 1930 svolse attivit\u00e0 clandestina per conto del PCd'I, tanto \u00e8 vero che fu espulso ben due volte e accompagnato alla frontiera con Belgio, anche se in entrambi i casi fece rientro in Francia in gran segreto. Nel 1932, probabilmente per ragioni politiche, emigr\u00f2 nella Russia bolscevica, dove trov\u00f2 lavoro come operaio e da dove mantenne stabili rapporti con la sua famiglia, che risiedeva stabilmente a Villacidro.\nLa guerra civile spagnola.\nNel 1937 abbandon\u00f2 l'URSS e dopo un breve soggiorno di due mesi in Francia, il 31 dicembre del 1937 giunse in Spagna, dove era in corso la guerra civile tra repubblicani e franchisti, per unirsi al fronte repubblicano. Dopo un breve addestramento, raggiunse il grado di tenente nella XII Brigata Garibaldi per la quale combatt\u00e9 sino al termine della guerra (aprile 1939) che vide sconfitti i repubblicani.\nA questo punto fu prima deportato nel campo francese di Vernet, poi estradato a Cagliari, dove fu arrestato e poi condannato a 5 anni di confino a Ventotene . \nLa lotta antifascista.\nRientrato dal confino nell'agosto del 1943, fece immediatamente ritorno a Roma. Dopo l'armistizio di Cassibile e l'8 settembre 1943, all'occupazione della capitale da parte dei nazisti, un vasto gruppo di militanti comunisti e non diede vita ad una rete clandestina di resistenza. Nacquero diversi gruppi, uno dei pi\u00f9 attivi fu quello dei Gruppi di Azione Patriottica (GAP), a cui dar\u00e0 il suo contributo anche Sisinnio Mocci, nome di battaglia Paolo.\nMocci ebbe un ruolo di rilievo tra gli antifascisti del Salario, trovando ospitalit\u00e0 nella villa romana del regista Luchino Visconti (nome di battaglia Alfredo, all'epoca anch'egli impegnato nella resistenza e datosi alla \"macchia\"). La villa era diventata un punto di ritrovo per molti antifascisti dove scambiarsi informazioni ed opinioni sulle strategie da adottare nella lotta al nazismo. Ufficialmente \"Paolo\" Sisinnio Mocci svolgeva nella villa il mestiere di maggiordomo, ma in realt\u00e0 dava il suo contributo attivo alle battaglie clandestine contro gli occupanti.\nCatturato dalle SS il 28 febbraio 1944, fu tratto in arresto, condotto in via Romagna alla pensione Jaccarino, dove fu interrogato e sottoposto a pesanti torture da parte di membri della banda Koch che lo lasciarono quasi morto.\nMocci cerc\u00f2 di salvarsi negando di essere un antifascista, non fece mai i nomi dei compagni complici delle sue attivit\u00e0, resistendo a pesantissime violenze fisiche e psicologiche.\nDopo l'attentato di via Rasella (23 marzo 1944), i nazisti per rappresaglia decisero di fucilare il giorno seguente ben 335 persone: fu il cosiddetto eccidio delle Fosse Ardeatine. La maggior parte delle vittime erano state prelevate durante un rastrellamento in via Rasella; una cinquantina invece, tra cui Sisinnio Mocci, furono scelti tra i detenuti in carcere per reati politici.\nIl 4 novembre 2001 il suo paese natale gli ha intitolato una piazza."}
{"id": "2395681", "revid": "544909", "url": "https://it.wikipedia.org/wiki?curid=2395681", "title": "My Funny Valentine (album)", "text": "My Funny Valentine \u00e8 un album dal vivo di Miles Davis registrato a New York il 12 febbraio 1964 (insieme all'altro album live \"Four &amp; More\"). I due album sono stati pubblicati di recente anche come doppio live con il titolo di \"The Complete New York Concert 1964\" mantenendo i rispettivi titoli delle loro uscite singole.\nFu un concerto di beneficenza a favore dell'iscrizione dell'elettorato di colore negli stati della Louisiana e del Mississippi. I proventi furono destinati al NAACP Legal Defense Fund, Congress of Racial Equality (CORE) e alla Student Non-Violent Coordinating Committee (SNCC). Miles Davis pretese che tutti i musicisti suonassero gratuitamente, ma non tutti erano d'accordo. Ad ogni modo, Davis fu inflessibile e, a suo dire, l'arrabbiatura tra i componenti del gruppo cre\u00f2 una tensione che \"fu uno dei motivi per cui ciascuno suon\u00f2 con tanta intensit\u00e0\"."}
{"id": "2395692", "revid": "1543377", "url": "https://it.wikipedia.org/wiki?curid=2395692", "title": "Compilatore AOT", "text": "Un compilatore ahead-of-time (AOT) \u00e8 un compilatore che implementa la compilazione ahead-of-time. Si riferisce all'atto di compilazione di un programma da un linguaggio ad alto livello (come il C o il C++) o da un linguaggio intermedio (come Java bytecode o .NET Common Intermediate Language (CIL) in un binario dipendente dal sistema.\nMolti linguaggi che possono essere compilati in un linguaggio intermedio prendono vantaggio della ricompilazione dinamica (JIT). In breve, il codice intermedio viene compilato nel codice binario durante l'esecuzione del programma. Questo migliora le prestazioni rispetto al codice interpretato ma le peggiora rispetto a un codice compilato fin dall'inizio in codice nativo. La compilazione JIT pu\u00f2 rallentare le prestazioni dell'esecuzione dato che il programma prima di essere eseguito deve venir compilato dal sistema. La compilazione ahead-of-time sposta la fase compilazione prima dell'esecuzione, tipicamente durante l'installazione del programma. Quindi durante l'installazione del programma il codice in linguaggio intermedio viene compilato in codice binario nativo della piattaforma. Questo permette di eseguire il programma usando codice binario nativo evitando la fase di compilazione durante l'esecuzione del programma e in generale migliorando le prestazioni e la reattivit\u00e0 dei programmi.\nCollegamenti esterni.\n.NET:\nJava:"}
{"id": "2395693", "revid": "131358", "url": "https://it.wikipedia.org/wiki?curid=2395693", "title": "Montpellier HSC", "text": ""}
{"id": "2395699", "revid": "110157", "url": "https://it.wikipedia.org/wiki?curid=2395699", "title": "IL2CPU", "text": "IL2CPU (IL To CPU) \u00e8 un compilatore AOT scritto usando un linguaggio conforme al Common Intermediate Language (C#). Traduce il Common Intermediate Language in linguaggio macchina. IL2CPU \u00e8 il componente primario del progetto Cosmos (sistema operativo), ed \u00e8 sviluppato dallo stesso team."}
{"id": "2395701", "revid": "599013", "url": "https://it.wikipedia.org/wiki?curid=2395701", "title": "Oriol Junyent", "text": ""}
{"id": "2395703", "revid": "1305772", "url": "https://it.wikipedia.org/wiki?curid=2395703", "title": "Helleborus viridis", "text": "Helleborus viridis , comunemente noto come elleboro verde \u00e8 una pianta appartenente alla famiglia delle Ranunculaceae, originaria dell'Europa centro-meridionale.\nEtimologia.\nLa prima riorganizzazione moderna del genere \"Helleborus\" \u00e8 stata attribuita dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708). Il nome usato gi\u00e0 nell'antichit\u00e0 dal botanico Dioscoride \u00e8 formata dall'unione di due parole greche il cui significato finale \u00e8: pietanza, nutrimento o cibo mortale. L'epiteto specifico \"viridis\" fa riferimento al colore del fiore.\nIl binomio scientifico attualmente accettato (Helleborus viridis) \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nIn lingua tedesca questa pianta si chiama \"Gr\u00fcne Nieswurz\"; in francese si chiama \"Ell\u00e9bore vert\"; in inglese si chiama \"Green Hellebore\".\nMorfologia.\nSono piante erbacee perenni la cui altezza totale varia da 10 a 40\u00a0cm. La forma biologica di questa pianta \u00e8 geofita rizomatosa (G rhiz), ossia possiede un rizoma, che ogni anno, dalle gemme, produce nuove radici e fusti avventizi.\nRadici.\nL'apparato radicale (secondario da rizoma) \u00e8 fibroso.\nFoglie.\nIn questo tipo di pianta le foglie basali si sviluppano tardi rispetto alla fioritura; in realt\u00e0 il fabbisogno energetico (CO2) durante le fasi iniziali della fioritura \u00e8 dato dall'apporto fotosintetico dei sepali i quali forniscono oltre il 60% del fabbisogno energetico globale della pianta. Inoltre nei frutti a maturazione si attivano dei meccanismi di riduzione della perdita di carbonio migliorando ulteriormente il bilancio globale di questo importante elemento.\nFiore.\nOgni pianta di H. viridis porta alcuni grandi fiori peduncolati. Alla base del fiore sono presenti alcune brattee di tipo fogliare le cui dimensioni sono comunque minori dei fiori stessi; hanno una forma palmata divisa in almeno 3 segmenti. Quello centrale \u00e8 intero, mentre i due laterali a loro volta possono essere divisi in segmenti lanceolati. Lunghezza dei peduncoli : 2 \u2013 5\u00a0cm.\nI fiori sono ermafroditi e attinomorfi con verticilli spiralati. Il perianzio ha un solo verticillo (perianzio \u201caploclamidato\u201d): il calice che \u00e8 di tipo petaloide, mentre la corolla \u00e8 atrofizzata o molto ridotta. Le strutture rimanenti (androceo e gineceo) sono perlopi\u00f9 a disposizione spiralata. Questa morfologia degli \u201cellebori\u201d \u00e8 probabilmente la forma pi\u00f9 arcaica nell'ambito della famiglia delle \"Ranunculaceae\". Il colore dei fiori \u00e8 verdognolo (con riflessi giallognoli). Dimensione del fiore: 3.5 \u2013 5\u00a0cm.\nFrutti.\nI frutti sono delle capsule (o follicoli) coriacee (3 \u2013 7) con appendice contenenti molti semi. La deiscenza \u00e8 all'apice del follicoli. I semi hanno un colore nero ma brillante. Lunghezza del follicoli (senza appendice) : 25 \u2013 28\u00a0mm. La lunghezza dell'appendice \u00e8 lunga \u00bc \u2013 1/3 del follicolo stesso.\nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi in quanto \u00e8 una pianta provvista di nettare (impollinazione entomogama).\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nVariabilit\u00e0.\nSul territorio italiano sono presenti due sottospecie:\nQui sono indicate altre categorie sottospecifiche che non sono presenti in Italia:\nIbridi.\nLa specie di questa scheda facilmente si ibrida con altre specie dello stesso genere (\"Helleborus odorus\" E. &amp; K. e \"Helleborus bocconei\") e con le quali forma un gruppo legato da grandi affinit\u00e0.\nCon la specie \"Helleborus foetidus\" la pianta di questa scheda forma il seguente ibrido interspecifico: \"Helleborus \u00d7 jordanii\" Pag\u00e8s (1914).\nSinonimi.\nLa specie di questa scheda ha avuto nel tempo diverse denominazioni. L'elenco che segue indica alcuni tra i sinonimi pi\u00f9 frequenti:\nSpecie simili.\nLe specie pi\u00f9 simili a \"H.viridis\" sono ovviamente quelle appartenenti al gruppo citato da Pignatti (vedi paragrafo \"Ibridi\"). Si distinguono comunque per le foglie con segmenti pi\u00f9 profondamente divisi e la dentatura del bordo pi\u00f9 marcata e irregolare (\"Helleborus bocconei\") e per i fiori pi\u00f9 grandi e odorosi (\"Helleborus odorus\"). Le due specie citate occupano comunque anche areali lievemente diversi: centro e sud Italia, la prima, nord-est e Appennini settentrionali, la seconda, anche se per quest'ultima sembra che in Italia sia presente solamente una sua sottospecie (\"Helleborus odorus\" subsp. \"laxus\" (Host) Merxm. &amp; Podl.).\nUsi.\nGiardinaggio.\nL'interesse orticolo per questa pianta \u00e8 minimo. Sono piante di facile coltura; hanno bisogno di un terreno fresco e ben nutrito in posizioni di semi-ombra. Possono essere coltivate anche in vaso."}
{"id": "2395720", "revid": "599013", "url": "https://it.wikipedia.org/wiki?curid=2395720", "title": "Legion\u00e4re", "text": "Legion\u00e4re \u00e8 il secondo album in studio di Michael Cretu, pubblicato nel 1983 dall'etichetta Virgin Records."}
{"id": "2395721", "revid": "101719871", "url": "https://it.wikipedia.org/wiki?curid=2395721", "title": "Metaciclina", "text": "Metaciclina \u00e8 un antibiotico tetraciclinico, ad azione batteriostatica, indicato in diverse patologie infettive. In Italia \u00e8 venduto dalla societ\u00e0 farmaceutica Difa Cooper S.p.A. con il nome commerciale di \"Esarondil\" nella forma farmacologica di capsule contenenti 300\u00a0mg di principio attivo.\nFarmacodinamica.\nMetaciclina, similmente ad altre tetracicline, \u00e8 dotata di attivit\u00e0 batteriostatica. La molecola esercita la sua azione antimicrobica attraverso l'inibizione della sintesi proteica. Il farmaco inibisce il trasporto degli aminoacidi dall'aminoacil-t-RNA ai ribosomi impedendo il legame con la subunit\u00e0 30S. In questo modo blocca la formazione della catena peptidica e pertanto la sintesi delle proteine.&lt;br&gt;\nMetaciclina \u00e8 dotata di un ampio spettro d'azione e la sua attivit\u00e0 antibatterica \u00e8 molto simile a quella di altre molecole appartenenti al gruppo delle tetracicline. Anche i fenomeni di resistenza crociata sono comuni. \nLo spettro d'azione include microrganismi gram-positivi ( Mycoplasma pneumoniae, Chlamydia psittaci, Chlamydia trachomatis, Borrelia recurrentis) e gram-negativi (Haemophilus ducreyi, Haemophilus influenzae, Neisseria gonorrhoeae, Francisella tularensis, Campylobacter fetus, Vibrio cholerae, Yersinia pestis), Rickettsie, Micoplasmi, Attinomiceti, clamidie ed alcuni protozoi quali spirochete ed amebe.\nFarmacocinetica.\nA seguito di somministrazione per via orale metaciclina risulta rapidamente ed ampiamente assorbita. Lo stomaco ed il tratto superiore dell'intestino sono i luoghi in cui avviene, nella maggior parte, l'assorbimento.\nIl legame della molecola con le proteine plasmatiche \u00e8 stimato intorno al 50%. L'emivita risulta di circa 14 ore.\nIl composto diffonde rapidamente nei tessuti e nei liquidi organici. Nel liquido sinoviale e nella mucosa dei seni mascellari le concentrazioni raggiunte sono sovrapponibili a quelle sieriche. Nel liquor cefalorachidiano la concentrazione \u00e8 circa il 10-20% di quella sierica.\nIl composto viene eliminato dall'organismo tramite la bile e le feci. Solo una piccola quota della dose assunta, pari a circa il 10-25% viene invece eliminata attraverso l'emuntorio renale. Nei soggetti con alterata funzionalit\u00e0 renale non \u00e8 richiesto un aggiustamento del dosaggio. \nTossicologia.\nLa DL50 nel topo \u00e8 pari a 2150\u00a0mg/Kg peso corporeo se assunta per via orale, 205\u00a0mg/Kg se inocoluta per via endoperitoneale e 170\u00a0mg/Kg per via endovenosa. Nel ratto i rispettivi valori sono pari a 1500, 340 e 145\u00a0mg/Kg.\nUsi clinici.\nIl composto viene utilizzato nel trattamento di infezioni batteriche di vario tipo, ed in particolare in caso di ascessi, processi flogistici broncopolmonari (bronchite acuta e cronica, broncopolmonite, , polmonite, bronchiectasie, empiema pleurico), epatobiliari (colecistite, colangite), gastrointestinali (enterite, dissenteria bacillare, salmonellosi), e delle vie urinarie (cistite, pielite, pielonefrite, uretrite aspecifica).\nEffetti collaterali.\nIn corso di terapia con metaciclina tra gli effetti indesiderati registrati con maggiore frequenza vi sono quelli a carico dell'apparato gastrointestinale (perdita di appetito, glossite, disfagia, nausea, vomito, diarrea).\nIn alcuni pazienti si possono manifestare disturbi cutanei (rash cutaneo, eruzioni di tipo maculopapulare) e reazioni da ipersensibilit\u00e0 (eruzioni orticarioidi, porpora anafilattica, edema angioneuretico).\nIn casi molto rari sono stati segnalati disturbi, anche gravi, di tipo ematologico: anemia emolitica, neutropenia, trombocitopenia, eosinofilia.\nL'uso delle tetracicline durante il periodo di formazione dei denti nel bambino (dalla seconda met\u00e0 della gravidanza a tutta la prima infanzia) pu\u00f2 causare una alterazione della colorazione dei denti ed in particolare pigmentazione dentaria permanente (giallo-bruna). La colorazione anomala dei denti viene osservata con maggiore frequenza dopo trattamenti prolungati con le tetracicline, anche se sono stati riportati casi in pazienti trattati per periodi brevi e ripetuti.\nControindicazioni.\nLa molecola \u00e8 controindicata nei soggetti che presentano ipersensibilit\u00e0 nota al principio attivo, ad altre tetracicline, oppure ad uno qualsiasi degli eccipienti utilizzati nella formulazione farmacologica. Il farmaco \u00e8 inoltre controindicato nelle donne in stato di gravidanza. La grave insufficienza renale od epatica rappresentano uletriori controindicazioni."}
{"id": "2395722", "revid": "372624", "url": "https://it.wikipedia.org/wiki?curid=2395722", "title": "Pineta di Castel Fusano", "text": ""}
{"id": "2395723", "revid": "199745", "url": "https://it.wikipedia.org/wiki?curid=2395723", "title": "Elleboro verde", "text": ""}
{"id": "2395731", "revid": "1522738", "url": "https://it.wikipedia.org/wiki?curid=2395731", "title": "Sigillo del Texas", "text": "Il sigillo del Texas (ufficialmente in inglese Seal of the State of Texas, ossia \"Sigillo dello Stato del Texas\") \u00e8 composto da due cerchi concentrici di colore azzurro. In quello interno vi \u00e8 una stella a cinque punte, circondata da un serto d'ulivo e quercia. In quello esterno \u00e8 possibile leggere le parole \"The State of Texas\" (\"lo Stato del Texas\"). \nStoria.\nL'opera d'arte ufficiale, ideata da Juan Vega di Round Rock, venne adottata nel 1992 dal segretario di stato John Hannah, Jr. La Costituzione del Texas dice che: \"Ci dev'essere un sigillo dello Stato, che dev'essere tenuto dal Governatore e da lui ufficialmente utilizzato. Il sigillo deve avere una stella a cinque punte, circondata da un ramo d'ulivo e uno di quercia; inoltre deve includere le parole \"The State of Texas\"\". "}
{"id": "2395733", "revid": "599013", "url": "https://it.wikipedia.org/wiki?curid=2395733", "title": "Chuck Kornegay", "text": ""}
{"id": "2395742", "revid": "729019", "url": "https://it.wikipedia.org/wiki?curid=2395742", "title": "Macrohon", "text": "Macrohon \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nMacrohon \u00e8 formata da 30 barangay:"}
{"id": "2395743", "revid": "599013", "url": "https://it.wikipedia.org/wiki?curid=2395743", "title": "Moon, Light &amp; Flowers", "text": "Moon, Light &amp; Flowers \u00e8 il primo album in studio di Michael Cretu, pubblicato nel 1979 dall'eticchetta Polydor Records."}
{"id": "2395744", "revid": "298055", "url": "https://it.wikipedia.org/wiki?curid=2395744", "title": "Eli Marrion", "text": ""}
{"id": "2395747", "revid": "373722", "url": "https://it.wikipedia.org/wiki?curid=2395747", "title": "Culhwuch e Olwen", "text": ""}
{"id": "2395751", "revid": "316995", "url": "https://it.wikipedia.org/wiki?curid=2395751", "title": "The Wild Bunch", "text": ""}
{"id": "2395753", "revid": "599013", "url": "https://it.wikipedia.org/wiki?curid=2395753", "title": "Die Chinesische Mauer", "text": "Die Chinesische Mauer \u00e8 il terzo album in studio di Michael Cretu, pubblicato nel 1985 dall'etichetta Virgin Records."}
{"id": "2395761", "revid": "1865216", "url": "https://it.wikipedia.org/wiki?curid=2395761", "title": "Juan Domingo de Monteverde", "text": "Monteverde era a capo delle forze spagnole durante le guerre d'indipendenza ispanoamericana dal 1812 al 1813. Guid\u00f2 la campagna militare che termino con la caduta della Prima Repubblica del Venezuela nel 1812. L'anno dopo, nel 1813, Monteverde fu sconfitto da Sim\u00f3n Bol\u00edvar nel corso della Campa\u00f1a Admirable.\nPrimi anni e campagne in Venezuela.\nMonteverde nacque sulle isole Canarie, nella cittadina di San Crist\u00f3bal de la Laguna, il 2 aprile 1773. Dopo essersi guadagnato un certo prestigio ed il grado di capitano di fregata, fu mandato in Venezuela da Porto Rico. Giunse a Coro all'inizio di marzo del 1812 assieme ad altri marinai spagnoli. Gli fu ordinato dal governatore di Coro di radunare un gruppo di 1550 uomini ed aiutare la piccola cittadina di Siquisique, che secondo le notizie portate da Andr\u00e9s Torellas voleva abbandonare la Repubblica. Come afferm\u00f2 uno storico del XIX secolo, \"con spagnoli e residenti di Coro, un sacerdote chiamato Torellas, un chirurgo, diecimila cartucce, un obice e dieci mezzi quintali di cibo\", gli uomini di Monteverde non erano pronti a sostenere una campagna militare. La scarsit\u00e0 di risorse \u00e8 comprensibile, considerando come gli spagnoli implicati nella guerra d'indipendenza spagnola contro le forze napoleoniche, e che avevano passato il decennio precedente combattendo a fianco della Francia. Non erano disponibili risorse da mandare nel Nuovo Mondo, e la Spagna chiedeva invece donazioni e tasse alle colonie delle Americhe.\nC'era per\u00f2 un fattore cruciale che aiutava la causa di Monteverde e dei fedeli al re: l'insoddisfazione sociale del popolo nei riguardi dei nuovi governanti. Questa mancanza di supporto nei confronti dei repubblicani costrinse in seguito Bol\u00edvar ad emettere il \"Decreto de Guerra a Muerte\" nel corso della sua campagna. Dopo una marcia durata sette giorni occup\u00f2 la citt\u00e0 il 17 marzo, dopodich\u00e9 fu facile per Monteverde reclutare nuovi soldati tra la popolazione locale. Con una forza in crescita, decise di proseguire la marcia in territorio repubblicano, nonostante non avesse l'autorizzazione per farlo. La sua avanzata trionfale fu supportata dal popolo che vedeva i \"mantuano\" (aristocratici) repubblicani come nemici. Cre\u00f2 una forza militare integrata di \"pardo\", \"zambo\", abitanti delle Canarie ed altri appartenenti alle classi sociali pi\u00f9 basse. Anche esponenti dei ceti medio-alti si unirono alla causa.\nMolti capi cittadini aprirono le porte delle loro citt\u00e0 all'esercito, e molti \"mantuanos\" (tra cui il marchese di Casa Leon) divennero collaboratori. Il movimento fu rafforzato dal terremoto del 26 marzo 1812, e dalla caduta il 30 giugno di Puerto Cabello, comandato allora dal colonnello Sim\u00f3n Bol\u00edvar, in mano di prigionieri fedeli al re che riuscirono a conquistare Forte San Felipe. L'avanguardia di Monteverde, guidata da Francisco Marm\u00f3l, entr\u00f2 a Barquisimeto il 2 aprile dopo la vittoria del 31 marzo. Alla fine ebbe a disposizione un esercito sufficientemente grande da marciare su Valencia, fonte di una rivolta realista l'anno precedente. Dopo aver vinto una battaglia contro le truppe repubblicane, difendendo la citt\u00e0 il 3 maggio, fu accolto dalla cittadinanza. L'obbiettivo successivo era Caracas. A giugno, Monteverde giunse in prossimit\u00e0 di La Victoria e San Mateo, obbligando il Generalissimo Francisco de Miranda a ritirarsi. L'avanzata di Monteverde culmin\u00f2 in una capitolazione decisa tra Miranda e Monteverde il 25 luglio 1812, dopo la battaglia di San Mateo. Miranda non firm\u00f2 mai la versione definitiva, ma questa fu approvata dai suoi rappresentanti durante i negoziati.\nDopo la caduta della prima repubblica, Miranda fu imprigionato e spedito prima a Porto Rico e poi a Cadice. La maggior parte dei patrioti ufficiali scelse di andare in esilio, opzione offerta loro dopo la capitolazione. Nel 1813 Santiago Mari\u00f1o decise di invadere il Venezuela da est, conquistando il porto di G\u00fciria, protetto da pochi uomini, e la piazza di Matur\u00edn, che Monteverde non riusc\u00ec a riconquistare nonostante i tentativi. Bol\u00edvar diede il via alla propria Campa\u00f1a Admirable, penetrando attraverso le Ande. Spaventato dalla presenza di Bol\u00edvar nei pressi di Los llanos, Monteverde fece confluire il gruppo principale dei suoi uomini a Valencia, posto sito in pianura alla confluenza dei tratti che portavano a Barinas, alle Ande ed a Maracaibo. Il suo fianco destro era arroccato nel castello di Puerto Cabello, e la coda era supportata a Maracay ed a La Victoria. Lo stanziamento delle forze di Monteverde era paragonabile a quello di Miranda nel 1812. Monteverde aveva perso gran parte del supporto popolare che era riuscito a conquistarsi l'anno precedente: il popolo lo abbandon\u00f2 di fronte all'avanzata di Mari\u00f1o a Matur\u00edn e di Bol\u00edvar a Valencia, perch\u00e9 Monteverde non aveva rispettato le promesse fatte nel 1813.\nMonteverde fu ferito in battaglia durante \"Las Trincheras\" il 3 ottobre 1813, e verso la fine dello stesso anno fu deposto dai suoi ufficiali a Puerto Cabello. Il maresciallo di campo Juan Manuel Cajigal, capo di Jos\u00e9 Tom\u00e1s Boves, assunse la carica della Capitaneria Generale del Venezuela. Monteverde si spost\u00f2 a Porto Rico e nel 1816 torn\u00f2 in Spagna. Monteverde mor\u00ec a Cadice il 19 settembre 1832 col grado di brigadiere."}
{"id": "2395762", "revid": "474175", "url": "https://it.wikipedia.org/wiki?curid=2395762", "title": "Prva slovenska nogometna liga 2008-2009", "text": " \nLa Prva slovenska nogometna liga 2008-2009, chiamata per motivi di sponsorizzazione \"PrvaLiga Telekom Slovenije\", \u00e8 stata la 18\u00aa edizione della massima serie del campionato di calcio sloveno disputata tra il 19 luglio 2008 e il 23 maggio 2009 e conclusa con la vittoria del NK Maribor, al suo ottavo titolo.\nCapocannoniere del torneo fu Etien Velikonja (NK Gorica), con 17 reti.\nStagione.\nNovit\u00e0.\nIl Livar retrocesse al termine della stagione precedente nella 2. Slovenska Nogometna Liga dopo solo una stagione in PrvaLiga, finendo ultimo con soli 17 punti. Il NK Drava Ptuj successivamente vinse lo spareggio salvezza-retrocessione contro il Bonifika, secondo nella 2. SNL.\nIl NK Rudar Velenje, torn\u00f2 in PrvaLiga dopo due stagioni d'assenza.\nFormula.\nCome nella stagione precedente le squadre partecipanti furono 10 e disputarono un doppio turno di andata e ritorno per un totale di 36 partite. L'ultima fu retrocessa mentre la penultima disput\u00f2 uno spareggio con la seconda classificata della Druga slovenska nogometna liga per la permanenza in massima serie.\nLe squadre qualificate alle coppe europee furono quattro: i campioni alla UEFA Champions League 2009-2010 mentre la seconda, la terza e la vincitrice della coppa nazionale alla UEFA Europa League 2009-2010.\nClassifica Finale.\nLegenda:\nNote:\nSpareggio.\nIl NK Drava incontr\u00f2 il NK Aluminij, secondo in 2.SNL, con gara di andata e ritorno. Ribalt\u00f2 la sconfitta dell'andata e rimase in massima serie.\nLe partite si disputarono il 31 maggio e il 7 giugno 2009."}
{"id": "2395770", "revid": "287204", "url": "https://it.wikipedia.org/wiki?curid=2395770", "title": "HMS Monmouth (1901)", "text": "La HMS \"Monmouth\", sesta nave della Royal Navy a portare questo nome, \u00e8 stata un incrociatore pesante da 9.800 tonnellate dell'omonima classe. Venne affondato nella Battaglia di Coronel il 1\u00ba novembre 1914.\nServizio.\nVarata nel 1901 e armata con 14 cannoni a tiro rapido da 152\u00a0mm, ebbe fin dall'inizio un armamento decisamente leggero per un incrociatore corazzato. Inoltre le postazioni dei cannoni da 152\u00a0mm erano posizionate talmente basse sul livello dell'acqua da renderne quasi impossibile l'uso in caso di mare anche leggermente agitato. Anche la corazzatura era abbastanza leggera per un incrociatore corazzato e poteva essere facilmente trapassata da colpi d'artiglieria.\nTra il 1906 ed il 1913 serv\u00ec nella zona di operazioni cinese, per essere poi trasferita nella riserva non appena tornata in patria nel gennaio 1914.\nAllo scoppio della Prima guerra mondiale torn\u00f2 in servizio attivo e venne aggregata al Quarto Squadrone Incrociatori, di stanza nelle Indie Occidentali al comando dell'Ammiraglio Sir Christopher Cradock. Il 1\u00ba novembre successivo partecip\u00f2 alla Battaglia di Coronel contro la flotta dell'Ammiraglio Maximilian von Spee, al largo della costa cilena. Venne rapidamente messa fuori combattimento a causa della scarsa esperienza dell'equipaggio e delle condizioni del mare, che impedirono l'uso di buona parte dei pezzi principali. Poco dopo l'inizio della battaglia venne colpita alla torretta di prua da un colpo da 210\u00a0mm della \"Gneisenau\" che caus\u00f2 anche un violento incendio. La nave venne colpita altre volte in rapida sequenza non riuscendo pi\u00f9 a mantenere la sua posizione nella linea di battaglia. Quando fu chiaro che la \"Monmouth\" era ormai fuori gioco la \"Gneisenau\" spost\u00f2 il fuoco sulla \"Good Hope\". Poco dopo per\u00f2 la \"Monmouth\" venne nuovamente attaccata dall'incrociatore leggero \"N\u00fcrnberg\" che spar\u00f2 75 colpi da 105 mm da breve distanza. La \"Monmouth\" e la \"Good Hope\" affondarono a pochi minuti di distanza una dall'altra, con una perdita totale di 1.570 marinai. Non vi furono sopravvissuti.\nCollegamenti esterni.\nSito del Coronel Memorial"}
{"id": "2395772", "revid": "1494380", "url": "https://it.wikipedia.org/wiki?curid=2395772", "title": "Cardinale della corona", "text": "Con il termine cardinale della corona ci si riferisce all'antica figura del cardinale protettore delle nazioni cattoliche, nominato dal re e utilizzato come suo rappresentante ufficiale presso il collegio cardinalizio. Il cardinale della corona aveva anche il compito, se necessario, di portare nel conclave lo \"ius exclusivae\" posto dal suo sovrano.\nFrancis Burkle-Young defin\u00ec i cardinali della corona come ecclesiastici \"elevati al cardinalato solamente dietro raccomandazione dei sovrani europei, senza, in alcuni casi, alcun merito al servizio della Chiesa\" .\nStoria.\nL'istituzione dei cardinali della corona ebbe inizio nel XIV secolo come antenati dei diplomatici veri e propri, figure che appariranno solo nel XVI secolo. Alcuni cardinali della corona erano anche imparentati col sovrano.\nIl primo riferimento a un cardinale protettore si ebbe nel 1425, quando il papa Martino V proib\u00ec ai cardinali di \"assumere la protezione di qualsiasi re, principe, regnante, tiranno o di qualsiasi altro governatore laico\" . Questa proibizione venne rinnovata nel 1492 dal papa Alessandro VI. Non venne pi\u00f9 rinnovata da Leone X nel 1512. Nel 1913 l'ultima nazione che aveva ancora il cardinale della corona era il Portogallo. La prima guerra mondiale decret\u00f2 la loro scomparsa insieme a quella di molte monarchie.\nRuolo nel conclave.\nNel caso della Spagna, della Francia, del Sacro Romano Impero e - dopo la fine dell'Impero nel 1804 - dell'Austria, dal XVI al XX secolo i cardinali della corona avevano la prerogativa di poter portare nel conclave lo \"ius exclusivae\" (un antico diritto dei sovrani cattolici di proibire l'elezione a pontefice di una determinata persona). I cardinali della corona entravano in conclave con, su un foglio, il nome del porporato che il sovrano considerava non gradito, e lo rendevano noto solo se il porporato in questione fosse stato vicino all'elezione.\nA volte, per\u00f2, il loro compito fall\u00ec. In due occasioni il conclave si concluse con l'elezione di un candidato su cui era stato posto il veto, che non fu esercitato perch\u00e9 il cardinale della corona giunse a Roma in ritardo:\nIl cardinale Jan Puzyna, polacco, per conto dell'imperatore Francesco Giuseppe esercit\u00f2 per l'ultima volta lo \"ius exclusivae\", in occasione del conclave del 1903, contro il cardinale Mariano Rampolla del Tindaro.\nQuesto diritto, non regolato dalla legge canonica ma solo dalla tradizione, aveva comunque un forte peso politico. Fu proprio Pio X, eletto al posto del cardinal Rampolla, a cancellare, subito dopo la sua elezione, questo antico privilegio decretando la scomunica a qualunque potere civile che avesse tentato di esercitare pressioni sull'elezione del papa e facendo giurare ai cardinali, all'ingresso in conclave, che non sarebbero stati comunque portatori di tali pressioni."}
{"id": "2395777", "revid": "88520739", "url": "https://it.wikipedia.org/wiki?curid=2395777", "title": "Meropide", "text": "Meropide (greco: \u039c\u03b5\u03c1\u03bf\u03c0\u03af\u03c2) \u00e8 un'isola citata nella \"Filippica\" dello scrittore greco Teopompo di Chio, conservata solo nei frammenti riportati nella \"Varia Historia\" di Claudio Eliano, che la situa oltre l'Oceano Atlantico. Si tratterebbe di una parodia della storia di Atlantide di Platone.\nDescrizione.\nMeropide \u00e8 un'isola situata oltre l'Oceano Atlantico. I suoi abitanti si chiamano Meropi: sono alti il doppio e vivono il doppio degli uomini normali. Teopompo descrive due citt\u00e0: \"Eusebe\" (\"La Pia\") e \"Machimos\" (\"La Bellicosa\"). Gli abitanti di \"Eusebe\" vivono nell'abbondanza senza patire la fame o l'obesit\u00e0. Gli abitanti di \"Machimos\" nascono gi\u00e0 armati e guerreggiano di continuo. Un luogo, chiamato \"Anostos\" (\"Non Ritorno\") \u00e8 situato sul confine estremo di Meropide. Si tratta di un abisso su cui non \u00e8 mai giorno n\u00e9 notte, coperto da spesse nuvole e fumi rossi.\nAnalisi critica.\nLa storia di Merope non \u00e8 un'utopia, ma una parodia del mito di Atlantide di Platone che il filosofo greco aveva proposto nei dialoghi \"Timeo\" e \"Crizia\". Teopompo in qualche modo esagera molti aspetti di Atlantide. Mentre nel \"Timeo\" di Platone la storia di Atlantide \u00e8 raccontata a Solone da un sacerdote egizio, per Teopompo \u00e8 un Ipotane che racconta la storia di Meropide a re Mida. Atlantide era descritta come enorme, Meropide \u00e8 ancora pi\u00f9 grande rendendola assurda. Gli Atlantidei furono sconfitti dagli Ateniesi, i Meropi invadono con un esercito di dieci milioni di soldati l'Iperborea, ma ritornano indietro dopo aver compreso che gli Iperborei sono i pi\u00f9 felici al mondo e non ha senso saccheggiarli.\nSecondo Heinz-G\u00fcnther Nesselrath questi e altri dettagli della storia di Sileno sono intesi come imitazioni ed esagerazioni della storia di Atlantide, allo scopo di esporre le idee di Platone al ridicolo."}
{"id": "2395779", "revid": "729019", "url": "https://it.wikipedia.org/wiki?curid=2395779", "title": "Malitbog (Leyte Meridionale)", "text": "Malitbog \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nMalitbog \u00e8 formata da 37 barangay:"}
{"id": "2395780", "revid": "122904984", "url": "https://it.wikipedia.org/wiki?curid=2395780", "title": "Mercedes-Benz OM602", "text": "La sigla OM602 identifica una piccola famiglia di motori diesel prodotti dal 1984 al 2001 dalla Casa tedesca Mercedes-Benz e fino al 2006 venne prodotto su licenza anche dalla sudcoreana SsangYong.\nProfilo e caratteristiche.\nI primi motori \"OM602\" sono stati introdotti nel 1984, in concomitanza con il lancio delle 190 Diesel e in vista del lancio delle nuove berline della serie W124. Questi motori sono strettamente imparentati con i pi\u00f9 piccoli motori OM601 e con i pi\u00f9 grandi OM603. Mentre i primi hanno un'architettura a 4 cilindri in linea ed i secondi sono a 6 cilindri in linea, i motori \"OM602\" sono a 5 cilindri, sempre in linea. In pratica, la pi\u00f9 grossa differenza fra le tre famiglie di motori sta proprio nel numero di cilindri. Rimangono immutate le caratteristiche dimensionali unitarie delle versioni di base. In parole povere, in tutte le motorizzazioni base delle tre famiglie di motori, i cilindri hanno le stesse dimensioni.&lt;br&gt;\nRimangono pressoch\u00e9 immutati anche i materiali utilizzati, vale a dire la ghisa per il monoblocco e la lega leggera per la testata.&lt;br&gt;\nTra le altre caratteristiche di questo motore va segnalato il sistema di iniezione a controllo meccanico con dispositivo cut-off, in grado di interrompere il flusso di carburante in rilascio. I motori \"OM602\" sono tutti motori monoalbero comandati a doppia catena con valvole allineate e punterie idrauliche con recupero automatico del gioco.&lt;br&gt;\nLa famiglia dei motori \"OM602\" comprende due versioni: una da 2.5 litri e l'altra da 2.9 litri. Di seguito vengono indicate le caratteristiche comuni alle due versioni dei motori \"OM602\":\nNella seconda met\u00e0 degli anni novanta, il 2.5 \"OM602\" venne sostituito dal 2.5 litri OM605, che in pratica era la declinazione plurivalvole del primo. Da l\u00ec in poi sarebbe rimasto in listino solo il 2.9 \"OM602\", che poi sarebbe stato tolto di produzione definitivamente nel 2001, ma gi\u00e0 da alcuni anni era cominciata la loro graduale sostituzione a favore dei nuovi motori OM612, dotati di tecnologia common rail. L'ultimo anno di produzione ha visto il 2.9 \"OM602\" montato unicamente sotto il cofano di alcuni modelli Unimog.\nMotore \"OM602\" da 2.5 litri.\nIl 2.5 litri \"OM602\" \u00e8 stato il primo motore a debuttare tra quelli appartenenti a tale famiglia. Ha esordito in configurazione aspirata, ma in seguito \u00e8 stato proposto anche con sovralimentazione mediante turbocompressore. In ogni caso, l'iniezione \u00e8 a controllo meccanico (Bosch \"K-Jetronic\".&lt;br&gt;\nCaratteristiche comuni ai vari motori \"OM602\" da 2.5 litri (noti anche con la sigla generica di OM602D25) sono le seguenti:\nOM602D25 aspirato.\nNella seguente tabella vengono racchiuse le principali caratteristiche delle diverse varianti del 2.5 aspirato \"OM602\". Si tenga presente che la sigla 602.911 indica il 2.5 diesel per applicazioni su modelli \"190\", mentre la sigla 602.912 indica le applicazioni su modelli \"W124\".\nOM602D25 Sovralimentato.\nDi seguito vengono invece mostrate le caratteristiche principali del 2.5 litri \"OM602\" sovralimentato mediante turbocompressore. Si tenga presente che la sigla 602.961 indica l'unit\u00e0 montata sui modelli \"190\", mentre la sigla 602.962 indica le applicazioni su modelli \"W124\".\nMotore \"OM602\" da 2.9 litri.\nIl 2.9 della famiglia \"OM602\" \u00e8 stato introdotto nel 1988, ed almeno inizialmente era stato destinato unicamente ad applicazioni concernenti i mezzi commerciali del marchio tedesco. Il 2.9 litri \"OM602\", noto anche come OM602D29, aveva una cilindrata di 2860 cc, nata dall'incremento di alesaggio e corsa, passati rispettivamente ad 89x92.4 mm.&lt;br&gt;\nTale motore, sempre a 5 cilindri, nacque in configurazione aspirata, ma si \u00e8 successivamente evoluto in altre varianti, comprendenti quella sovralimentata e quella (sempre sovralimentata) con alimentazione ad iniezione diretta. A partire dal 1991 ha cominciato ad essere montato anche su autovetture e dal 1993 \u00e8 rimasto l'unico membro della famiglia \"OM602\" ancora in produzione. Nel 1995 ha cominciato ad essere prodotto su licenza ed utilizzato anche dalla Ssangyong. Nel settembre del 2000 \u00e8 stato tolto dalla produzione automobilistica, ma \u00e8 stato ancora utilizzato per qualche mese, fino al 2001 inoltrato, su veicoli Unimog.\nOM602D29 aspirato.\nDi seguito vengono mostrate le principali caratteristiche ed applicazioni dei 2.9 litri \"OM602\" da 2.9 litri in configurazione aspirata:\nVi sono state altre tre varianti di questo motore, meno conosciute: sono le varianti che hanno equipaggiato i mezzi commerciali Mercedes-Benz delle serie \"210\", \"310\" e \"410\",prodotti dal 1988. Sono le varianti che hanno sancito il debutto del 2.9 \"OM602\". Tali varianti erano siglate rispettivamente 602.940, 602.946 e 602.947, ed erogavano potenze intorno ai 100 CV.\nOM602D29 sovralimentato.\nIl 2.9 \"OM602\" sovralimentato \u00e8 stato introdotto nel 1996 con il lancio della Classe E W210. In occasione di tale debutto, vene approntato un nuovo propulsore basato sul 2.9 aspirato della stessa famiglia, ma che oltre alla sovralimentazione proponeva un'altra pi\u00f9 rilevante novit\u00e0, ossia l'adozione dell'alimentazione ad iniezione diretta. In particolare si trattava della prima autovettura Mercedes-Benz che montava un motore con tale tipo di iniezione. Il rapporto di compressione era di 19.5:1, quindi inferiore rispetto agli altri motori \"OM602\". Il turbocompressore cui \u00e8 affidata la sovralimentazione \u00e8 coadiuvato da un intercooler per cedere calore all'esterno.&lt;br&gt;\nIl 2.9 Turbo \"OM602\" \u00e8 esistito in due varianti principali, siglate rispettivamente 602.982 e 602.983, differenti tra loro per le doti prestazionali e per il modello su cui sono state montate. Qui sotto sono riportate le differenze tra i due motori e le loro applicazioni.\nQuesto motore \u00e8 stato anche utilizzato su alcuni modelli della Unimog.\nMotore OM662.\nIl motore OM662 \u00e8 la sigla del motore \"OM602\" da 2.9 litri, la cui produzione \u00e8 stata concessa da Mercedes-Benz a Ssangyong su licenza. Si tratta di fatto di uno dei due motori Mercedes-Benz mai montato su un veicolo della Casa madre (l'altro \u00e8 il motore OM661, sempre di Mercedes-Benz e sempre prodotto da Ssangyong), ma di fatto mantiene le stesse caratteristiche del 2.9 di origine. \u00c8 stato prodotto da Ssangyong sia in versione aspirata sia in versione sovralimentata, con prestazioni coincidenti a quelle dei rispettivi 2.9 \"OM602\".&lt;br&gt;\nIl motore \"OM662\" aspirato \u00e8 stato montato sulla Musso 602 2.9 diesel (1995-2000), mentre quello sovralimentato, pi\u00f9 diffuso, ha conosciuto le seguenti applicazioni:"}
{"id": "2395781", "revid": "287204", "url": "https://it.wikipedia.org/wiki?curid=2395781", "title": "Manchester United Football Club 2008-2009", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2008-2009."}
{"id": "2395783", "revid": "92723", "url": "https://it.wikipedia.org/wiki?curid=2395783", "title": "Placca di Ochotsk", "text": "La placca di Ochotsk \u00e8 una placca tettonica della litosfera terrestre. La placca occupa un angolo solido di 0.07482 steradianti. \u00c8 generalmente associata alla Placca euroasiatica.\nPosta all'estremo est dell'Asia. Copre una piccola parte dell'est della Siberia, la penisola della Kam\u010datka, gran parte del mare di Ochotsk, le isole Curili, l'isola di Sachalin, l'isola di Hokkaid\u014d, il nord dell'isola di Honsh\u016b e la parte orientale del mar del Giappone.\nEssa \u00e8 in contatto con la Placca dell'Amur, la placca euroasiatica, la placca nordamericana, la placca del Pacifico e la placca delle Filippine.\nLa parte orientale della placca \u00e8 marcata dalla profondissima fossa delle Curili, che segna la regione dove avviene la subduzione della placca pacifica.\nLa placca si sposta con un asse di rotazione di 0,845\u00b0 per milione di anni, su un polo euleriano posto a 55\u00b042' di latitudine nord e 82\u00b086' di longitudine est."}
{"id": "2395790", "revid": "767487", "url": "https://it.wikipedia.org/wiki?curid=2395790", "title": "Mad (Ne-Yo)", "text": "Mad \u00e8 una canzone del cantante Ne-Yo, estratta come terzo singolo dall'album \"Year of the Gentleman\".\nIl video.\nIl video musicale prodotto per \"Mad\" \u00e8 stato diretto da Diane Martel e trasmesso per la prima volta da AOL il 25 novembre 2008. Il video, girato in bianco e nero, inizia con il cantante impegnato in una discussione con la fidanzata (interpretata da Faune Chambers). Dopo essersi lasciati, qualcuno viene investito da un'automobile nel tentativo di salvare un bambino. Alla fine del video viene rivelato che per tutta la durata del video a cantare era il fantasma del cantante, morto nell'incidente."}
{"id": "2395791", "revid": "287204", "url": "https://it.wikipedia.org/wiki?curid=2395791", "title": "Tutti gli uomini sono stati creati uguali", "text": "Tutti gli uomini sono stati creati uguali \u00e8, tra tutti i documenti politici e giuridici statunitensi, uno dei motti pi\u00f9 famosi ed importanti. Nelle intenzioni dei padri fondatori degli Stati Uniti \u00e8 l'idea centrale che sta alla base del governo statunitense. Thomas Jefferson fu il primo ad usare questa frase nella Dichiarazione di Indipendenza degli Stati Uniti come rifiuto della teoria del diritto divino dei re. Jefferson prese spunto dall'amico Filippo Mazzei, come indicato dalla Joint Resolution 175 del 103\u00ba Congresso e da John F. Kennedy in \"A Nation Of Immigrants\".\nIl 28 agosto 1963 Martin Luther King citer\u00e0 il motto nel suo famoso discorso I Have a Dream: "}
{"id": "2395792", "revid": "287204", "url": "https://it.wikipedia.org/wiki?curid=2395792", "title": "Internazionali Femminili di Palermo", "text": "Gli Internazionali Femminili di Palermo sono un torneo femminile di tennis che si gioca a Palermo.\nStoria.\nFondato nel 1988, questo evento del WTA Tour ha fatto parte della categoria Tier IV e si giocava sulla terra rossa.\n\u00c8 stato retrocesso nella categoria Tier V nel 2001, ma nel 2005 \u00e8 ritornato nella Tier IV. Dal WTA Tour 2009 con la riforma delle categorie dei tornei \u00e8 stato ammesso tra i Tornei WTA International che rimpiazza i vecchi Tier III e Tier IV.\nA fine settembre 2013 l'assemblea soci del Country Club di Palermo non ha accettato l'offerta della FIT di prendere in consegna il torneo, mentre ha accettato l'offerta organizzativa malese, pertanto dal 2014 al 2017 il torneo si \u00e8 giocato a Kuala Lumpur, capitale della Malesia.\nIl Country Time Club a luglio 2017 ha rescisso il contratto di affitto con la Malesia e la WTA ha deliberato il ritorno a Palermo dal 2019.\nTornato con la 31\u00aa edizione nel 2019, l'edizione 2020 \u00e8 stata il primo torneo mondiale andato in scena dopo il lockdown."}
{"id": "2395794", "revid": "1719883", "url": "https://it.wikipedia.org/wiki?curid=2395794", "title": "Hamistagan", "text": "Nel testo zoroastriano del IX secolo \"Dadestan-i Denig\" (\"Decisioni Religiose\") l'hamistagan \u00e8 un luogo o uno stato in cui le anime di chi in vita ha commesso lo stesso numero di buone e cattive azioni attendono il Giorno del Giudizio. Nel frattempo chi ha agito rettamente prova la beatitudine, mentre chi ha agito malvagiamente soffre atroci tormenti. \nHamistagan e Purgatorio.\nL'Hamistagan pu\u00f2 essere paragonato al Purgatorio, anche se non coincidono. Entrambi sono a met\u00e0 tra il Paradiso e l'Inferno. Per\u00f2 l'Hamistagan \u00e8 un luogo di attesa, mentre il Purgatorio \u00e8 un luogo di purificazione. Un parallelo pu\u00f2 essere rintracciato nel Limbo."}
{"id": "2395796", "revid": "767487", "url": "https://it.wikipedia.org/wiki?curid=2395796", "title": "Padre Burgos (Leyte Meridionale)", "text": "Padre Burgos \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nPadre Burgos \u00e8 formata da 11 barangay:"}
{"id": "2395807", "revid": "324090", "url": "https://it.wikipedia.org/wiki?curid=2395807", "title": "Logia", "text": "I logia (greco: \u00abdetti\u00bb o \u00aboracoli\u00bb, al singolare \"logion\") sono i detti attribuiti a Ges\u00f9.\nPi\u00f9 nello specifico, si intende un'ipotetica collezione di detti di Ges\u00f9 alla quale avrebbe fatto riferimento lo scrittore cristiano del II secolo Papia di Ierapoli. Molti studiosi identificano questa collezione con l'ipotetica fonte Q, postulata per spiegare le caratteristiche comuni al \"Vangelo secondo Luca\" e al \"Vangelo secondo Matteo\" ma non presenti nel \"Vangelo secondo Marco\" da cui derivano (la cosiddetta \u00abdoppia tradizione\u00bb).\nQuesto termine \u00e8 usato anche per il contenuto di due papiri di Ossirinco ritrovati nel 1897 e nel 1904, oggi ritenuti parte dell'originale greco del \"Vangelo di Tommaso\" o comunque molto vicini ad esso."}
{"id": "2395809", "revid": "1543377", "url": "https://it.wikipedia.org/wiki?curid=2395809", "title": "Convocazioni per la FIFA Confederations Cup 2009", "text": "Elenco dei giocatori convocati da ciascuna Nazionale di calcio partecipante alla FIFA Confederations Cup 2009.\nGruppo A.\nAllenatore: Bora Milutinovi\u0107\n\nAllenatore: Ricki Herbert\nAllenatore: Joel Santana\nAllenatore: Vicente del Bosque\nGruppo B.\nAllenatore: Dunga\nAllenatore: Hassan Shehata\n \n \nAllenatore: Marcello Lippi\n \n\nAllenatore: Bob Bradley"}
{"id": "2395820", "revid": "729019", "url": "https://it.wikipedia.org/wiki?curid=2395820", "title": "Pintuyan", "text": "Pintuyan \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nPintuyan \u00e8 formata da 23 barangay:"}
{"id": "2395825", "revid": "308362", "url": "https://it.wikipedia.org/wiki?curid=2395825", "title": "Fastflux", "text": ""}
{"id": "2395826", "revid": "729019", "url": "https://it.wikipedia.org/wiki?curid=2395826", "title": "Manchester United Football Club 1986-1987", "text": "La pagina raccoglie i dati relativi alla stagione 1986-1987 del Manchester United.\nStagione.\nLa stagione 1986-87 inizi\u00f2 con sei sconfitte in otto gare per la squadra: nonostante un'immediata ripresa che culmin\u00f2 con l'imbattibilit\u00e0 dei \"Red Devils\" per tutto il mese di ottobre, la squadra non riusc\u00ec a schiodarsi dalle posizioni di bassa classifica cosicch\u00e9, dopo l'eliminazione dalla Coppa di Lega, Ron Atkinson fu sostituito dall'ex tecnico dell'Aberdeen Alex Ferguson, che traghett\u00f2 la squadra fino all'undicesimo posto finale.\nMaglie e sponsor.\nVengono reintrodotte le stesse divise della stagione 1982-83, con un'unica modifica per la seconda maglia, le cui righe sono ora rosse. Sponsor tecnico (Adidas) e ufficiale (Sharp) rimangono invariati.\nOrganigramma societario.\nArea direttiva\nArea tecnica"}
{"id": "2395837", "revid": "80598", "url": "https://it.wikipedia.org/wiki?curid=2395837", "title": "Windmill Lane Studios", "text": "Windmill Lane Studios sono degli studi di registrazione situati a Dublino, fondati nel 1978 da Brian Masterson.\nArtisti come U2, Van Morrison, Sin\u00e9ad O'Connor, Clannad, Elvis Costello e Eleanor McEvoy hanno registrato alcuni dei loro album qui. In particolare gli U2 hanno inciso i loro primi 3 album ai \"Windmill Lane\".\nNegli anni ottanta gli studios sono stati ampliati sotto la supervisione di Andy Munro, della Munro Acoustics. La maggior parte dei lavori sono stati eseguiti specificatamente per The Joshua Tree, l'album forse pi\u00f9 rappresentativo degli U2.\nIl luogo dove si trovano i vecchi \"Windmill Lane Studios\" \u00e8 ricoperto da graffiti eseguiti da fan provenienti da tutto il mondo.\nDal 1989 gli studios non si trovano pi\u00f9 a Windmill Lane, ma si sono trasferiti in un'altra zona della capitale irlandese, precisamente in Ringsend Road, mantenendo per\u00f2 il nome originale."}
{"id": "2395843", "revid": "287204", "url": "https://it.wikipedia.org/wiki?curid=2395843", "title": "Castro (Brasile)", "text": "Castro \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Ponta Grossa.\nGeografia fisica.\nSi trova nel Primeiro Planalto, 988 metri sopra il livello del mare. Il clima \u00e8 subtropicale umido con occasionale presenza di brina e neve, con temperature miti durante l'estate e la primavera. La temperatura media in estate \u00e8 di 19,9\u00a0\u00b0C e di 12,4\u00a0\u00b0C in inverno.\nLa distanza della capitale dello Stato Curitiba \u00e8 di 159\u00a0km."}
{"id": "2395844", "revid": "123856535", "url": "https://it.wikipedia.org/wiki?curid=2395844", "title": "Demeclociclina", "text": "La demeclociclina \u00e8 un antibiotico tetraciclinico, ad azione batteriostatica, isolato da un ceppo mutante di Streptomyces aureofaciens.\nIn Italia \u00e8 stato venduta fino al 1988 dalla societ\u00e0 farmaceutica Wyeth Lederle S.p.A. con il nome commerciale di \"Ledermicina\" nella forma farmaceutica di compresse contenenti 300\u00a0mg di principio attivo.\nChimica.\nLa molecola si presenta come una polvere giallastra, scarsamente solubile in acqua e alcoli, praticamente insolubile nell'acetone e nel cloroformio. Il composto si scioglie invece con facilit\u00e0 in soluzioni di acido cloridrico ed in soluzioni alcaline.\nFarmacodinamica.\nDemeclociclina, cos\u00ec come altre tetracicline, \u00e8 dotata di attivit\u00e0 prevalentemente batteriostatica. Il farmaco esercita il suo effetto antimicrobico tramite inibizione della sintesi proteica. Agisce infatti inibendo il trasporto degli aminoacidi dall'aminoacil-t-RNA ai ribosomi impedendo il legame con la subunit\u00e0 30S. Si viene cos\u00ec ad impedire la formazione della catena peptidica e pertanto la sintesi delle proteine.\nLe tetracicline, compreso demeclociclina, hanno uno spettro d'azione simile che comprende un'ampia gamma di germi Gram-positivi e Gram-negativi. Tra i germi sensibili gram positivi si segnalano: Bacillus anthracis, Listeria monocytogenes, Staphylococcus aureus, Streptococcus pneumoniae. Tra i batteri gram negativi: Bartonella bacilliformis, Brucella species, Haemophilus influenzae, Haemophilus ducreyi, Campylobacter fetus, Neisseria gonorrhoeae, Francisella tularensis, Vibrio cholerae, Yersinia pestis.\nResistenza.\nLa comparsa di resistenza alle tetracicline pu\u00f2 essere mediata da diversi meccanismi comprendenti una alterazione del sito bersaglio delle tetracicline, un'inattivazione da produzione di enzimi inattivanti, una ridotta permeabilit\u00e0 batterica alla tetraciclina, oppure un aumentato efflusso attivo che induce l'uscita della tetraciclina dalla cellula mediante pompe attive.\nIn molti casi si verifica una combinazione di questi meccanismi.\nFarmacocinetica.\nL'assorbimento di demeclociclina \u00e8 pi\u00f9 lento di quello di altre tetracicline.\nA seguito di assunzione di una dose per via orale la molecola viene ben assorbita dal tratto gastroenterico. La concentrazione plasmatica massima (Cmax) viene raggiunta dopo circa 4 ore.\nLa biodisponibilit\u00e0 di demeclociciclina \u00e8 compresa tra il 60 e 80%. L'assorbimento tuttavia pu\u00f2 essere ampiamente ridotto (spesso nella misura di oltre il 50%) quando la tetraciclina viene somministrata con un pasto che comprende prodotti lattiero-caseari, o in associazione ad antiacidi contenenti alluminio, calcio o magnesio.\nL'emivita plasmatica della molecola varia tra le 10 e le 16 ore, sebbene possa essere prolungata nei soggetti affetti da insufficienza renale.\nDemeclociclina penetra facilmente in diversi fluidi e tessuti corporei. La molecola si lega alle proteine plasmatiche per il 40-50 % circa.\nIl composto, come altre tetracicline, si concentra nel fegato e viene escreto nella bile dove si trova in concentrazioni decisamente superiori a quelle del sangue.\nLa clearance renale di demeclociclina \u00e8 circa la met\u00e0 di quella della tetraciclina. Dopo l'assunzione in volontari sani di una singola dose di 150\u00a0mg di demeclociclina cloridrato, il 44 % circa viene escreto tramite l'emuntorio renale la quota rimanente viene escreta nelle feci come farmaco attivo, entro 96 ore dall'ingestione.\nUsi clinici.\nViene utilizzato come terapia contro infezioni di vario tipo in sostituzione della penicillina quando essa \u00e8 controindicata. \nIn particolare vi si pu\u00f2 ricorrere in caso di patologie quali febbre delle Montagne Rocciose, febbre tifoide, febbre Q, febbre da zecche causate da rickettsie, infezioni del tratto respiratorio causate da Mycoplasma pneumoniae, psittacosi da Chlamydia psittaci, congiuntiviti e tracoma da Chlamydia trachomatis, uretriti non gonococciche, negli adulti, causate da Ureaplasma urealyticum e Chlamydia trachomatis, colera, brucellosi causate da alcune specie di Brucella (spesso in combinazione con streptomicina).\nUso nella sindrome da inappropriata secrezione di ADH.\nDemeclociclina \u00e8 ampiamente utilizzata (anche se off-label in molti paesi) nel trattamento della iponatriemia (bassa concentrazione di sodio nel sangue) associata a sindrome da inappropriata secrezione di ormone antidiuretico (SIADH), quando la sola restrizione di liquidi \u00e8 risultata inefficace.&lt;br&gt;\nLa molecola, come anche il litio, antagonizza la capacit\u00e0 di risposta delle cellule tubulari renali all'ADH, probabilmente bloccando il legame dell'ormone con il suo recettore.\nDemeclociclina pu\u00f2 quindi indurre diabete insipido, e la sua attivit\u00e0 sul tubulo renale si \u00e8 dimostrata decisamente superiore a quella del litio.\nControindicazioni.\nDemeclociclina \u00e8 controindicata nei soggetti che presentano ipersensibilit\u00e0 nota al principio attivo, ad altre tetracicline, oppure ad uno qualsiasi degli eccipienti utilizzati nella formulazione farmacologica. Il farmaco \u00e8 inoltre controindicato nelle donne in stato di gravidanza.\nCome tutte le altre molecole della classe delle tetracicline, Demeclociclina si concentra nel tessuto osseo in formazione e in maniera particolare nei denti in crescita, conferendogli una colorazione grigiastra per il resto della vita; per questo \u00e8 controindicata in et\u00e0 pediatrica e prepubere.\nEffetti collaterali.\nFra gli effetti collaterali pi\u00f9 frequenti si riscontrano disturbi di tipo gastrointestinale (perdita di appetito, nausea, vomito, diarrea, glossite, disfagia, pancreatite), disturbi cutanei (rash cutaneo, eritema multiforme, reazioni da fotosensitivit\u00e0, dermatite esfoliativa, sindrome di Stevens-Johnson).\nIn alcuni pazienti si possono verificare disturbi da ipersensibilit\u00e0 quali orticaria, edema angioneurotico, poliartralgia, anafilassi ed esacerbazione di lupus eritematoso sistemico."}
{"id": "2395847", "revid": "1442080", "url": "https://it.wikipedia.org/wiki?curid=2395847", "title": "Campionato sudamericano di pallavolo maschile 1964", "text": "Il VI campionato sudamericano di pallavolo maschile si \u00e8 svolto nel 1964 a Buenos Aires, in Argentina. Al torneo hanno partecipato 5 squadre nazionali sudamericane e la vittoria finale \u00e8 andata per la prima volta all'Argentina.\nPodio.\nCampione.\nArgentina(Primo titolo)\nSecondo posto.\nVenezuela\nTerzo posto.\nUruguay"}
{"id": "2395848", "revid": "247933", "url": "https://it.wikipedia.org/wiki?curid=2395848", "title": "Castro (Paran\u00e1)", "text": ""}
{"id": "2395850", "revid": "729019", "url": "https://it.wikipedia.org/wiki?curid=2395850", "title": "Saint Bernard (Filippine)", "text": "Saint Bernard \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nSaint Bernard \u00e8 formata da 30 barangay:"}
{"id": "2395852", "revid": "1318658", "url": "https://it.wikipedia.org/wiki?curid=2395852", "title": "Iram delle Colonne", "text": "L'Iram dei Pilastri (), anche detta Ubar, \u201cIram dalle mille colonne\u201d o \"la Citt\u00e0 d'Ottone\", \u00e8 una citt\u00e0 perduta (o la regione circostante) nella Penisola Arabica.\nTradizioni.\nNegli antichi scritti arabi viene citata semplicemente come Iram. Nel folclore arabo ci sono storie che la descrivono come una citt\u00e0 mercantile nel deserto del Rub\u02bf al-Kh\u0101l\u012b, a sud-est della Penisola Arabica. Si suppone che sia esistita dal 3000 a.C. al I secolo d.C. Secondo le leggende divenne favolosamente ricca grazie al commercio tra le regioni costiere e i centri del Vicino Oriente e dell'Europa. Nel 1992, in seguito a rilevamenti satellitari, un team di esperti e di archeologi statunitensi ha riportato alla luce i resti della mitica citt\u00e0.\nNel Corano (89, 6-8) \u00e8 scritto che Iram fu punita assieme alla trib\u00f9 dei Ban\u016b \u02bf\u0100d.\nSecondo il folclore, il re Shadd\u0101d sfid\u00f2 gli ammonimenti del profeta preislamico \u1e24\u016bd e Allah scaten\u00f2 una tempesta di sabbia che cancell\u00f2 la citt\u00e0. Le rovine sono sepolte da qualche parte sotto le sabbie del Rub\u02bf al-Kh\u0101l\u012b. Iram divenne famosa in Occidente con la traduzione de \"Le mille e una notte\".\nNella tradizione araba, gli \u0100d erano i pro-pronipoti di N\u016b\u1e25 (No\u00e8) e suoi successori (\"Corano\", 7, 69).\nNel II secolo d.C. Claudio Tolomeo disegn\u00f2 una mappa con una regione abitata da un popolo chiamato \"Iobaritae\", ossia Ubariti, dal nome leggendario della citt\u00e0 di Ubar.\nT. E. Lawrence (Lawrence d'Arabia) mostr\u00f2 dell'interesse verso Iram che chiamava \u00abL'Atlantide del deserto\u00bb.\nArcheologia.\nRecenti scoperte sono state ricollegate alla leggenda di Iram.\nAll'inizio degli anni ottanta un gruppo di ricercatori interessati alla storia di Iram si affidarono ai sensori dei satelliti della NASA, a radar capaci di penetrare il suolo, ai dati del programma Landsat, a immagini scattate dallo Space Shuttle e ai dati del satellite SPOT, per identificare antiche vie carovaniere e scoprire dove convergessero. Le vie erano usate per il commercio dell'incenso tra il 2800 a.C. e il 100 a.C.\nNella provincia del Dhofar, in Oman, fu identificata un'area come possibile avamposto della civilt\u00e0 perduta. Un gruppo di ricercatori esplor\u00f2 l'area in molte occasioni. I ricercatori si fermarono presso un pozzo chiamato \"al-Shisa\", e nei pressi dell'oasi scoprirono un sito precedentemente identificato come il forte di Shis (XVI sec.). Gli scavi hanno portato alla luce un insediamento anteriore e artefatti provenienti da altre regioni. Questo forte pi\u00f9 antico era costruito sopra una caverna di calcare che poteva contenere una fonte d'acqua, rendendolo il sito un'importante oasi lungo la via commerciale per Iram. Una volta che il livello dell'acqua si era abbassato, la struttura si sarebbe indebolita e la caverna crollata tra il 300 e il 500 d.C., distruggendo l'oasi.\nAltre quattro campagne di scavo sono state condotte dal dott. Juris Zarins, tracciando la presenza storica della trib\u00f9 degli \u02bf\u0100d, i presunti costruttori di Iram."}
{"id": "2395860", "revid": "115549", "url": "https://it.wikipedia.org/wiki?curid=2395860", "title": "Metallurg Donetsk", "text": ""}
{"id": "2395871", "revid": "834", "url": "https://it.wikipedia.org/wiki?curid=2395871", "title": "Run DMC (album)", "text": ""}
{"id": "2395874", "revid": "142136", "url": "https://it.wikipedia.org/wiki?curid=2395874", "title": "I'm every woman", "text": ""}
{"id": "2395875", "revid": "124123", "url": "https://it.wikipedia.org/wiki?curid=2395875", "title": "Chapman Mortimer", "text": "Ha scritto diversi romanzi di mediocre qualit\u00e0 durante gli anni cinquanta che sono largamente dimenticati. Ha vinto il James Tait Black Memorial Prize per la narrativa nel 1951 per il suo romanzo \"Father Goose\"."}
{"id": "2395880", "revid": "287204", "url": "https://it.wikipedia.org/wiki?curid=2395880", "title": "Santa Giulia (disambigua)", "text": ""}
{"id": "2395883", "revid": "115549", "url": "https://it.wikipedia.org/wiki?curid=2395883", "title": "FK Teplice", "text": ""}
{"id": "2395886", "revid": "729019", "url": "https://it.wikipedia.org/wiki?curid=2395886", "title": "San Francisco (Leyte Meridionale)", "text": "San Francisco \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nSan Francisco \u00e8 formata da 22 barangay:"}
{"id": "2395889", "revid": "94647", "url": "https://it.wikipedia.org/wiki?curid=2395889", "title": "Romologia", "text": ""}
{"id": "2395890", "revid": "155634", "url": "https://it.wikipedia.org/wiki?curid=2395890", "title": "Open di Francia 2009 - Doppio maschile", "text": "Pablo Cuevas e Luis Horna erano i detentori del titolo.\nIn finale Luk\u00e1\u0161 Dlouh\u00fd e Leander Paes hanno battuto Wesley Moodie e Dick Norman 3-6, 6-3, 6-2."}
{"id": "2395891", "revid": "1305772", "url": "https://it.wikipedia.org/wiki?curid=2395891", "title": "Raising Hell", "text": ""}
{"id": "2395896", "revid": "1504506", "url": "https://it.wikipedia.org/wiki?curid=2395896", "title": "Apam Napat", "text": "Nell'induismo Apam Napat (sanscrito: \"Nipote delle Acque\") \u00e8 il dio delle acque fresche, come fiumi e laghi. Era originariamente anche una delle principali divinit\u00e0 dello zoroastrismo, in cui per\u00f2 venne largamente sostituito con Anahita.\nApam Napat a volte (\"Rigveda\", II, 35, 3) \u00e8 descritto come un dio del fuoco che nasce dalle acque (vedi Agni). In certi casi poteva riferirsi anche al riflesso dei raggi solari sull'increspatura dell'acqua. L'immagine forse \u00e8 una metafora del ribollire dell'acqua o del tramonto infuocato del sole nell'oceano indiano.\nIl riferimento alle fiamme pu\u00f2 essersi originato da gas naturali o petrolio sprigionati attraverso la superficie dell'acqua come nel tempio del fuoco a Surakhany presso Baku in Azerbaigian.\nApam Napat forse \u00e8 imparentato con Nettuno (dio romano delle acque), Nodens (dio britannico delle acque termali) e Nechtan (dio irlandese delle acque). Pu\u00f2 essere collegato anche col mitico N\u00e4cken, un essere che dimora presso pozzi e sorgenti.\nSecondo un'ipotesi la parola \"naphtha\" (greco: \"petrolio\") deriva da Apam Napat."}
{"id": "2395898", "revid": "767487", "url": "https://it.wikipedia.org/wiki?curid=2395898", "title": "Niki Taylor", "text": "Carriera.\nNiki Taylor viene notata all'et\u00e0 di tredici anni, da un agente della Irene Marie Models in Florida, che le fa ottenere un contratto, grazie al quale conosce il fotografo Jean Renard, che diverr\u00e0 il suo manager. Successivamente la modella vincer\u00e0 un contratto da 500.000 dollari grazie ad un concorso di bellezza tenutosi a New York.\nLa prima copertina della Taylor arriva nell'agosto 1989 sulla rivista \"Seventeen\", quando la modella ha appena quattordici anni. L'anno seguente, appena quindicenne, Niki Taylor diventa una delle modelle pi\u00f9 giovani della storia di \"Vogue\" ad apparire sulla copertina della rivista, seconda soltanto a Brooke Shields.\nNel 1991, la Taylor viene nominata da \"People\" come una delle 50 donne pi\u00f9 belle del mondo. L'anno seguente, la modella diventa la prima testimonial minorenne dell'azienda di cosmetica CoverGirl. Fra le altre aziende a volere la modella come testimonial si possono ricordare Liz Claiborne, Nokia, L'Or\u00e9al, GAP, Lee Jeans, Rampage clothes, e Pantene.\nNel maggio 1996 la modella conquista un altro record: compare nello stesso mese sulla copertina di sei riviste di moda (\"Allure\", \"Vogue\", \"Elle\", \"Marie Claire\", \"Self\" e \"Shape\"), ottenendo il soprannome di \"Niki Six\". La Taylor \u00e8 inoltre stata fotografata per \"Sports Illustrated\" Swimsuit Issue nel 1997, nel 1998 e nel 1999, oltre che sul calendario del 1998.\nNel 2002 \u00e8 comparsa nel video musicale del brano \"Somebody Like You\" di keith Urban, al quale \u00e8 stata legata sino al 2004. nel 2005 Niki Taylor ha aperto la boutique \"Abbie and Jesse's\", a Franklin in Tennessee, insieme all'amico Lou Taylor, e nello stesso anno ha commercializzato il suo primo profumo \"Begin by Niki Taylor\".\nNel 2008 ha condotto, insieme a Tyson Beckford il reality show \"Make Me a Supermodel\", trasmesso sul canale satellitare Bravo.\nVita privata.\nNiki Taylor ha sposato Matt Martinez, linebacker dei Miami Hooters, subito dopo il diploma, dal quale ha avuto due gemelli Jake e Hunter nel 1994. La coppia ha divorziato nel 1997, e nel 2006 la modella ha sposato il pilota NASCAR Burney Lamar, al quale ha dato un figlio, Ciel Taylor Lamar, nel 2009. Sua sorella Krissy era anche lei una modella."}
{"id": "2395899", "revid": "869733", "url": "https://it.wikipedia.org/wiki?curid=2395899", "title": "Tougher Than Leather", "text": "Tougher Than Leather (\"pi\u00f9 duro del cuoio\" in lingua inglese) pu\u00f2 riferirsi a:"}
{"id": "2395901", "revid": "831312", "url": "https://it.wikipedia.org/wiki?curid=2395901", "title": "Pieter Weening", "text": "Carriera.\nIn carriera ha vinto una tappa al Tour de France e due al Giro d'Italia, e vestito per quattro giorni la maglia rosa durante il Giro d'Italia 2011."}
{"id": "2395903", "revid": "1909146", "url": "https://it.wikipedia.org/wiki?curid=2395903", "title": "Prospero Adorno", "text": "Biografia.\nPrimi anni e il dogato.\nFiglio di Barnaba Adorno e di Brigida Giustiniani, nacque nel capoluogo ligure intorno al 1428. Esponente della famiglia genovese Adorno, arriv\u00f2 ad un accordo con Francesco Sforza e l'arcivescovo di Genova Paolo Fregoso (futuro doge) per far cadere la dedizione della Repubblica di Genova verso la signoria di Carlo VII di Francia che stava dominando la scena ligure dal 1458. Dopo il breve governo degli otto Capitani degli artefici, dal 9 marzo al 12 marco 1461, lo stesso Prospero Adorno fu eletto doge di Genova.\nDurante il suo dogato, il trentaquattresimo nella storia genovese, arriv\u00f2 per\u00f2 ben presto allo scontro con lo stesso arcivescovo Fregoso, quest'ultimo desideroso del promesso titolo cardinalizio (il doge Adorno, amico di papa Pio II, si era interessato alla causa), a cui si aggiunse un nuovo accrescere dei rapporti tesi tra Genova e Savona. Nel maggio 1461 Carlo Adorno, fratello di Prospero, tent\u00f2 un assedio alla citt\u00e0 savonese (alleata della Francia e sede dei fuoriusciti genovesi contrari alla politica del dogato) che ebbe un esito fallimentare.\nLa fuga e governatore per gli Sforza.\nL'arrivo improvviso di Renato d'Angi\u00f2 a Genova costrinse ad una strana e rapida alleanza tra il doge Prospero Adorno e l'arcivescovo Paolo Fregoso che, anche grazie ad una esitazione dell'avversario, fu decisiva nella battaglia del 17 luglio 1461 presso Sampierdarena. Nonostante la congiunta vittoria, l'ingresso trionfale nella capitale repubblicana fu negata al prelato che, sdegnato e forte di un appoggio navale di Bartolomeo Doria, non tard\u00f2 a muovere guerra alla flotta di Carlo Adorno che ne usc\u00ec sconfitta. La gravosa perdita costrinse, necessariamente, il fratello Prospero a lasciare il potere dogale e quindi alla fuga da Genova nel luglio 1461.\nTrov\u00f2 rifugio alla corte degli Sforza, a Milano, dove si pose al servizio della signoria. Tent\u00f2 di inserirsi nel gioco diplomatico che vide la famiglia sforzesca ad acquistare Savona nel dicembre 1463 - dopo una mediazione con il re di Francia - e la stessa Genova nel 1464 che vide cos\u00ec una prima dedizione verso la signoria meneghina. In questa fase storica Prospero Adorno si ritir\u00f2 dalla scena politica per gestire i vari feudi ricevuti - alcuni anche in Calabria - dal duca Francesco Sforza.\nCon la sollevazione dei Genovesi verso il duca Galeazzo Maria Sforza segu\u00ec l'improvvisa incarcerazione dell'Adorno a Cremona e solo nel dicembre 1476, con la morte del duca, fu liberato potendo cos\u00ec raggiungere a Genova il fratello Carlo che, nel frattempo, aveva sconfitto il reggente capitano degli otto Difensori della patria Ibleto Fieschi. Sotto la signoria di Gian Galeazzo Maria Sforza, dall'aprile 1477, Prospero Adorno fu governatore di Genova per conto della signoria milanese.\nGli ultimi anni.\nTuttavia una tentata alleanza con Ferdinando d'Aragona e dialoghi con papa Sisto IV misero in cattiva luce la figura dell'Adorno, sospettato di un possibile tradimento ai loro danni, e quindi deposto nel luglio del 1478 dal nuovo governatore Branda Castiglioni. Ne segu\u00ec una nuova ribellione dei Genovesi, alimentata dall'ex governatore Prospero Adorno, che di fatto rovesci\u00f2 il potere di Milano su Genova ora governata da otto Pacificatori (7 luglio-23 ottobre 1478) e successivamente da un governo di dodici Capitani (23 ottobre-25 novembre 1478) assieme a Lodovico Fregoso (gi\u00e0 doge). L'alleanza tra i due reggenti del nuovo governo fu breve: nuove lotte intestine tra le due famiglie, pure favorite dai Milanesi, portarono a scontri in diverse parti della citt\u00e0 in favore dell'uno o dell'altro. Un esponente dei Fregoso, Battista, risult\u00f2 vincente ed eletto a nuovo doge di Genova (26 novembre 1478).\nNuovamente in fuga da Genova, Prospero Adorno trov\u00f2 rifugio in una galea aragonese che lo port\u00f2 prima a Napoli e a Pisa poi. Part\u00ec quindi per Silvano d'Orba e Asti dove, nel 1485, mor\u00ec."}
{"id": "2395912", "revid": "767487", "url": "https://it.wikipedia.org/wiki?curid=2395912", "title": "San Juan (Leyte Meridionale)", "text": "San Juan \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nSan Juan \u00e8 formata da 18 barangay:"}
{"id": "2395920", "revid": "729019", "url": "https://it.wikipedia.org/wiki?curid=2395920", "title": "San Ricardo", "text": "San Ricardo \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nSan Ricardo \u00e8 formata da 15 barangay:"}
{"id": "2395921", "revid": "599013", "url": "https://it.wikipedia.org/wiki?curid=2395921", "title": "Khvarenah", "text": "Khvarenah o khwarenah (avestico: \"xvarhnah\", \"gloria (circonfusa)\") \u00e8 un concetto dello Zoroastrismo che indica la \"gloria\" o \"splendore\" della forza mistica emanata da un soggetto. Di solito indica la \"gloria (divina)\" concessa agli antichi re delle scritture persiane. Il termine neutro ha anche il significato di \"(buona) fortuna\" e chi la possiede \u00e8 in grado di portare a termine la propria missione.\nNelle iscrizioni sasanidi (III-VII sec.) e nei testi della tradizione zoroastriana (IX-XII sec.) la parola appare nella forma medio persiana \"khwarrah\", reso con l'ideogramma pahlavi GDE (dall'aramaico gada \"fortuna\"). La forma neo-persiana \u00e8 \"k(h)orra\". Queste varianti, considerate dotti prestiti dall'avestico, sono le uniche parole iraniane che iniziano per \"xv-\". In tutti gli altri dialetti iranici la parola inizia per \"f-\" (farr).\nEtimologia.\nL'avestico \"khvarenah\" probabilmente deriva dal proto-avestico \"*hvar\" (\"splendere\"), sostantivizzato dal suffisso \"-nah\". Il termine \"*hvar\" \u00e8 collegato al sanscrito \"svar\" (\"splendere\"). Altri suggeriscono una relazione con l'avestico \"xvar-\" \"mangiare\".\nScritture.\nLa forma bisillabica \"khvarenah\" \u00e8 attestata solo una volta nei \"G\u0101th\u0101\" (\"Yasna\" 51, 18), i pi\u00f9 antichi inni zoroastriani attribuiti direttamente a Zarathustra, dove appare col significato di \"gloria del re\". La fonte primaria sul \"khvarenah\" viene dagli \"Yasht\", inni tardi dedicati a divinit\u00e0 individuali. \nParalleli culturali.\nIl \"farrah\", inteso come \"fortuna dei re\", ha dei paralleli nel \"tejas\" dell'induismo, nella \"Tyche Baileos\" di et\u00e0 ellenistica e alla \"Fortuna Regia\" degli imperatori romani. \nInfluenza culturale.\nIl concetto di \"khwarrah\" sopravvisse alla caduta dei Sasanidi, divenendo un motivo centrale nella cultura e nell'epica dell'Iran islamico: per esempio come \"farr-e elahi\"."}
{"id": "2395926", "revid": "287204", "url": "https://it.wikipedia.org/wiki?curid=2395926", "title": "First Rays of the New Rising Sun", "text": "First Rays of the New Rising Sun \u00e8 un tentativo di ricostruire quello che avrebbe dovuto essere il quarto album in studio di Jimi Hendrix, al quale il chitarrista stava lavorando al momento della sua morte. Nel settembre del 1970 l'album era infatti quasi pronto per la pubblicazione e sarebbe stato il successivo a \"Electric Ladyland\", ma in seguito alla morte improvvisa di Jimi il progetto venne accantonato fino alla pubblicazione ufficiale avvenuta poi nel 1997, sotto la diretta supervisione dei familiari di Hendrix.\nIl disco.\nOrigine e storia.\nA met\u00e0 giugno 1970, Hendrix inizi\u00f2 a buttare gi\u00f9 qualche bozza della scaletta dei brani che avrebbe voluto includere nel nuovo disco. Prese in considerazione anche diversi titoli, compreso \"First Rays of the New Rising Sun\", ma non si decise mai definitivamente a proposito (ad un certo punto aveva preso in considerazione anche il titolo \"People, Hell and Angels\"). La casa discografica e il manager volevano un disco singolo, ritenuto pi\u00f9 facile da vendere, mentre invece Hendrix voleva pubblicare un album doppio, se non addirittura un triplo, dove avrebbe potuto dare sfogo a tutta la voglia di ampliamento degli orizzonti musicali che cercava.\nLa lista provvisoria dei brani da includere nel disco stilata da Hendrix comprendeva \"Room Full of Mirrors\", \"Dolly Dagger\", \"Ezy Ryder\", \"Angel\", \"Cherokee Mist\" e una ventina di altre canzoni. L'ultimo titolo provvisorio per l'album in uscita di cui esista documentazione \u00e8 \"Strate Ahead\" [sic], trascrizione errata del titolo della canzone \"Straight Ahead\". Il titolo \"First Rays of the New Rising Sun\" si riferiva alle ultime due canzoni che avrebbero dovuto concludere il disco: \"Hey Baby (New Rising Sun)\" e \"Izabella\", e a qualche dichiarazione fatta in proposito da Hendrix in concerti dell'epoca.\nPrime pubblicazioni dei brani.\nTutti i brani, ad eccezione di tre, presenti in \"First Rays of the New Rising Sun\" erano stati gi\u00e0 pubblicati in precedenza sui primi due album postumi di Hendrix, \"The Cry of Love\" e \"Rainbow Bridge\" del 1971, entrambi prodotti da Eddie Kramer e Mitch Mitchell. Le tre canzoni mancanti finirono su \"War Heroes\", altro album postumo del 1972.\nLa pubblicazione delle canzoni nei vari album, venne anche complicata dagli obblighi contrattuali che Hendrix insieme al manager Michael Jeffery aveva preso prima della morte, di fornire un LP della colonna sonora per il film \"Rainbow Bridge\". Anche se nessuna delle canzoni di \"Rainbow Bridge\" \u00e8 contenuta nell'omonimo film, la copertina dell'album venne pubblicata con la scritta \"the official soundtrack\" (colonna sonora ufficiale), e le tre tracce poi pubblicate su \"War Heroes\" furono rimpiazzate in \"Rainbow Bridge\" da \"Look Over Yonder\", \"Hear My Train A Comin\"', lo strumentale \"Pali Gap\", e una versione in studio di \"The Star Spangled Banner\" del 1969.\nControversie sul controllo della musica di Hendrix.\nPer molti anni dopo la scomparsa di Jimi Hendrix, il produttore Alan Douglas ebbe il controllo sul catalogo del materiale ancora inedito del musicista. Molte delle scelte messe in atto da Douglas furono oggetto di aspre polemiche da parte di critici e fan, come l'aver rimosso il contributo dei musicisti che accompagnavano Hendrix nelle registrazioni originali, per rimpiazzarli con session men di studio reclutati per l'occasione, sovraincidendo nuove parti strumentali, aggiungendo in qualche caso cori femminili, ed autoaccreditandosi i diritti di autore dei brani che avevano subito le manipolazioni pi\u00f9 rilevanti.\nNel 1995, Douglas produsse il disco \"Voodoo Soup\". L'album contiene molte delle tracce incluse in \"First Rays of the New Rising Sun\" ma omette altri brani importanti, sostituendoli con altri che non hanno niente in comune con il progetto originale di Hendrix per l'album. In aggiunta, i brani furono pesantemente rimaneggiati. Per esempio, alcune parti di batteria furono rimosse e rimpiazzate con quelle suonate da Bruce Gary (meglio conosciuto come il batterista del gruppo power pop dei The Knack), che mai aveva suonato con Hendrix.\nDopo una lunga battaglia legale iniziata dal padre di Jimi, Al Hendrix, e dalla di lui figlia adottiva Janie, nel 1995 la famiglia riusc\u00ec ad entrare in possesso dei diritti di pubblicazione del materiale e, costituita la societ\u00e0 \"Experience Hendrix LLC\", chiam\u00f2 Eddie Kramer, il tecnico di studio originale di Hendrix, al fine di mettere insieme un disco il pi\u00f9 vicino possibile alle intenzioni originarie di Jimi Hendrix per il suo quarto album mai uscito.\nPresunta scaletta dei brani pianificata da Hendrix.\nI piani originali per l'album cambiarono svariate volte e non furono mai pienamente concretizzati. Hendrix era indeciso se pubblicare un doppio album o addirittura un triplo LP. Durante l'estate del 1970, Jimi parl\u00f2 persino di pubblicare un disco aggiuntivo di nuovo materiale non facente parte del progetto \"First Rays...\", intitolato \"People, Hell and Angels\".\nL'ultimo titolo preso in esame per l'album fu \"Strate Ahead\" (il titolo compare in alto sul foglio scritto da Hendrix ritrovato tra i suoi documenti, e deriva dal titolo della canzone \"Straight Ahead\"). Il titolo \"First Rays of the New Rising Sun\" venne invece annunciato da Hendrix in diverse interviste di fine 1969, e si riferisce principalmente alle ultime due tracce pianificate per l'inclusione sull'album, \"Hey Baby (New Rising Sun)\" e \"Izabella\".\nDurante le sedute di registrazione, Hendrix scrisse un primo abbozzo della scaletta dei brani da includere sul disco. La seguente lista, scritta sulla custodia di un nastro 3M, non ha alcun titolo e non \u00e8 stata scritta da Hendrix stesso, ma presumibilmente scritta dietro sue indicazioni:\nNella scaletta, \"Freedom\" compare sia sul lato A che sul B, e \"Night Bird Flying\" \u00e8 sia sulla A che sulla C. Inoltre, nella lista scritta a mano, due canzoni sulla side C hanno delle misteriose annotazioni. Circa questa scaletta \u00e8 stata fatta notare la stranezza dell'assenza di parecchie tracce alle quali Hendrix stava lavorando durante l'estate del 1970, incluse \"Izabella\", \"Lover Man\", \"Stepping Stone\", \"Hey Baby (New Rising Sun)\", \"Earth Blues\", \"In From The Storm\", \"Bleeding Heart\", \"Burning Desire\", \"Can I Whisper In Your Ear\", \"Hear My Train A' Comin\"', \"Midnight Lightning\" e \"Send My Love To Linda\".\nSeconda presunta scaletta dei brani.\nL'ultima lista compilata per l'album, si intitola \"Strate Ahead\" [sic], ed \u00e8 scritta da Hendrix di suo pugno. Il significato delle varie annotazioni come crocette, spunte, ecc... \u00e8 ignoto:\n-&gt;Strate Ahead-&gt; x [sic]\nQuesta scaletta include svariate nuove canzoni in fase di lavorazione (pi\u00f9 o meno avanzata). Alcune di esse furono incluse in varie pubblicazioni postume, in versioni embrionali; altre sono pi\u00f9 difficili da identificare. Non si \u00e8 certi se \"Sending My Love\" sia la stessa canzone intitolata \"Sending My Love to Linda\". Il brano \"Burning Desire\" esiste solo in versione live e non si conosce nulla di \"Locomotion\" eccezion fatta per uno stralcio di testo scritto su un foglietto di carta. L'identit\u00e0 della traccia \"Electric Lady-slow\" \u00e8 impossibile da accertarsi. \"This Little Boy\" apparentemente non sembra aver lasciato traccia alcuna. La maggior parte delle altre canzoni erano gi\u00e0 quasi finite quando Hendrix mor\u00ec.\nClassifica.\nAlbum\nSingolo"}
{"id": "2395928", "revid": "729019", "url": "https://it.wikipedia.org/wiki?curid=2395928", "title": "Silago", "text": "Silago \u00e8 una municipalit\u00e0 di Quarta classe delle Filippine, situata nella provincia di Leyte Meridionale, nella regione di Visayas Orientale.\nSilago \u00e8 formata da 15 barangay:"}
{"id": "2395930", "revid": "1498232", "url": "https://it.wikipedia.org/wiki?curid=2395930", "title": "Aeroporti in Lettonia", "text": "La seguente \u00e8 una lista di aeroporti in Lettonia:"}
{"id": "2395936", "revid": "293377", "url": "https://it.wikipedia.org/wiki?curid=2395936", "title": "Hans-Max Gamper Haessig", "text": ""}
{"id": "2395941", "revid": "390364", "url": "https://it.wikipedia.org/wiki?curid=2395941", "title": "Russ\u00f3w", "text": ""}
{"id": "2395944", "revid": "729019", "url": "https://it.wikipedia.org/wiki?curid=2395944", "title": "Sogod (Leyte Meridionale)", "text": "Sogod \u00e8 una municipalit\u00e0 di Seconda classe delle Filippine, situata nella provincia di Leyte Meridionale, nella regione di Visayas Orientale.\nSogod \u00e8 formata da 45 barangay:"}
{"id": "2395946", "revid": "633110", "url": "https://it.wikipedia.org/wiki?curid=2395946", "title": "Camicia Nera (cacciatorpediniere)", "text": "Il Camicia Nera \u00e8 stato un cacciatorpediniere della Regia Marina, appartenente alla I serie della Classe Soldati. La nave prese parte alla seconda guerra mondiale, al termine della quale pass\u00f2 alla Marina sovietica col nome di Lovkij.\nPropulsione.\nL'apparato motore, molto potente, era costituito da due gruppi turboriduttori tipo Belluzzo/Parsons, alimentati da tre caldaie a tubi d'acqua tipo Yarrow, e scaricava la propria potenza su due eliche; sviluppava una potenza di 49000 cavalli e consentiva alla nave di raggiungere la velocit\u00e0 molto elevata di quasi 39 nodi, ma, per contro, non aveva un'elevata autonomia.\nArmamento.\nL'armamento principale era costituito da quattro cannoni Ansaldo da 120/50 mm, in due torrette binate, che, a partire dagli anni trenta, hanno equipaggiato tutte le classi di cacciatorpediniere costruiti per la Regia Marina.\nL'armamento antiaereo era costituito da otto mitragliere da 20/65\u00a0mm Mod. 1935, in quattro impianti binati, ed era inoltre presente un obice illuminante.\nL'armamento antisommergibile era costituito da sei tubi lanciasiluri da 533\u00a0mm in due impianti tripli, da due lanciabombe laterali, bombe di profondit\u00e0 e mine.\nStoria.\nI primi anni e la seconda guerra mondiale.\nImmediatamente dopo l'entrata in servizio, la nave prese parte a due missioni nel corso della guerra civile spagnola e, nel maggio 1939, partecip\u00f2 alla parata navale di Napoli in occasione della visita del Principe Paolo Kara\u0111or\u0111evi\u0107, Reggente del Regno di Jugoslavia.\nAll'inizio della seconda guerra mondiale faceva parte della XI Squadriglia Cacciatorpediniere, che formava insieme ai gemelli \"Artigliere\", \"Geniere\" ed \"Aviere\".\nL'11 giugno 1940 fu inviato in perlustrazione nel Canale di Sicilia insieme al resto della XI Squadriglia, alla XII Squadriglia Cacciatorpediniere (\"Ascari\", \"Lanciere\", \"Carabiniere\", \"Corazziere\"), alla III Divisione (incrociatori pesanti \"Trento\", \"Pola\", \"Bolzano\") ed alla VII (incrociatori leggeri \"Attendolo\" e \"D\u2019Aosta\").\nIl 19 giugno salp\u00f2 da Augusta insieme alle altre tre navi della XI Squadriglia per trasportare rifornimenti a Bengasi, ove arriv\u00f2 l'indomani.\nIl 7 luglio, alle 15.45, lasci\u00f2 Messina insieme alle unit\u00e0 sezionarie ed alla III Divisione (\"Trento\" e \"Bolzano\"), congiungendosi poi con il resto della II Squadra Navale (incrociatore pesante \"Pola\", Divisioni incrociatori I, II e VII per un totale di 9 unit\u00e0 e squadriglie cacciatorpediniere IX, X, XII e XIII) che, dopo aver funto da forza di appoggio ad un'operazione di convogliamento per la Libia, si un\u00ec alla I Squadra e partecip\u00f2 alla battaglia di Punta Stilo del 9 luglio: durante il ripiegamento della flotta italiana in tale scontro, la XI Squadriglia avvist\u00f2 ed attacc\u00f2 le navi britanniche alle 16.15; in particolare, il \"Camicia Nera\", alle 16.20, uscito dalla cortina fumogena stesa dal capoclasse \"Artigliere\", si port\u00f2 a 10.800 metri dalle unit\u00e0 nemiche e lanci\u00f2 infruttuosamente i siluri insieme alle altre tre unit\u00e0 (che lanciarono in tutto 10 armi, 7 contro una corazzata e 3 contro un incrociatore).\nIl mattino del 6 ottobre lasci\u00f2 Messina con i tre gemelli insieme alla III Divisione (\"Trento\", \"Trieste\", \"Bolzano\") in appoggio, con altre unit\u00e0, all'operazione \u00abCV\u00bb che vedeva 2 mercantili e 4 cacciatorpediniere in rotta per la Libia; tutte le navi tornarono comunque in porto in seguito all'avvistamento di navi da battaglia inglesi.\nNella notte tra l'11 ed il 12 ottobre 1940 fu inviato a pattugliare \u2013 al comando del capitano di fregata Giovanni Oliva \u2013, insieme alle tre unit\u00e0 della XI Squadriglia ed alle torpediniere della I Squadriglia (\"Alcione\", \"Airone\", \"Ariel\") l'area ad est di Malta, alla ricerca di navi britanniche che avrebbero dovuto trovarsi in quella zona. Nelle prime ore della notte del 12 ottobre le tre torpediniere della I Squadriglia attaccarono l'incrociatore leggero HMS \"Ajax\", che faceva parte di un pi\u00f9 ampio schieramento navale britannico che stava tornando ad Alessandria dopo aver scortato un convoglio per Malta: ne deriv\u00f2 un violento e confuso scontro in seguito al quale vennero affondate l\u2019\"Airone\" e l\u2019\"Ariel\", mentre l\u2019\"Ajax\" ebbe danni non gravi. Prima di attaccare, all'1.37, le torpediniere avevano lanciato un segnale di scoperta, che fu ricevuto in tempi diversi dai cacciatorpediniere della XI Squadriglia: il \"Camicia Nera\", dopo averlo ricevuto, vir\u00f2 verso nord e, avvistato l'incrociatore britannico alle 2.47, si port\u00f2 all'attacco sparando due salve con i cannoni e quindi ripiegando per evitare di essere colpito (erano infatti gi\u00e0 stati seriamente danneggiati l\u2019\"Aviere\" e l\u2019\"Artigliere\"). Verso le quattro del mattino il \"Camicia Nera\" prese a rimorchio l\u2019\"Artigliere\", immobilizzato ed in fiamme, ma alle 8.10 le due unit\u00e0 furono attaccate da aerei, mentre all'orizzonte vennero avvistati due incrociatori e tre cacciatorpediniere britannici: il \"Camicia Nera\" dovette lasciare i cavi e diresse a tutta velocit\u00e0 per Augusta; mentre l\u2019\"Artigliere\" veniva affondato dal tiro dell'incrociatore HMS \"York\", il \"Camicia Nera\", copertosi la ritirata mediante una cortina fumogena, riusc\u00ec ad eludere la caccia aeronavale procedendo a tutta velocit\u00e0 verso il porto siciliano, dove giunse indenne verso mezzogiorno.\nNel 1941 il pezzo illuminante fu sostituito con un quinto cannone da 120\u00a0mm.\nL'8 febbraio 1941 salp\u00f2 da Napoli e si aggreg\u00f2 ad una formazione salpata da La Spezia e formata dalle altre unit\u00e0 delle Squadriglie XIII (\"Granatiere\", \"Bersagliere\", \"Fuciliere\", \"Alpino\") e X (\"Maestrale\", \"Grecale\", \"Libeccio\", \"Scirocco\") ed alle corazzate \"Vittorio Veneto\", \"Cesare\" e \"Doria\" per intercettare la formazione britannica diretta a Genova per bombardare tale citt\u00e0; l'indomani la squadra italiana si congiunse alla III Divisione incrociatori (\"Trento\", \"Trieste\", \"Bolzano\") che con i cacciatorpediniere \"Carabiniere\" e \"Corazziere\" era partita da Messina, ma non riusc\u00ec n\u00e9 ad impedire il bombardamento, n\u00e9 ad individuare le navi inglesi.\nIl 24 febbraio 1941 scort\u00f2 da Napoli a Tripoli, insieme ai cacciatorpediniere \"Baleno\", \"Geniere\" e \"Saetta\" ed alle torpediniere \"Aldebaran\" ed \"Orione\", i trasporti truppe \"Marco Polo\", \"Conte Rosso\", \"Esperia\" e \"Victoria\". Come scorta indiretta si aggiungevano gli incrociatori leggeri \"Diaz\" e \"Bande Nere\" ed i cacciatorpediniere \"Ascari\" e \"Corazziere\": l'indomani il sommergibile britannico \"Upright\" silur\u00f2 il \"Diaz\", che s'inabiss\u00f2 in posizione 34\u00b033' N e 11\u00b045' E, trascinando con s\u00e9 la maggior parte del proprio equipaggio.\nDal 12 al 13 marzo scort\u00f2 da Napoli a Tripoli, insieme ai cacciatorpediniere \"Folgore\" (che per\u00f2, provenendo da Palermo, si aggiunse solo in un secondo tempo) e \"Geniere\", un convoglio composto dai trasporti truppe \"Conte Rosso\", \"Marco Polo\" e \"Victoria\".\nIl 14 aprile lasci\u00f2 Napoli per scortare a Tripoli, insieme ai cacciatorpediniere \"Grecale\", \"Geniere\" ed \"Aviere\" ed alla torpediniera \"Pleiadi\", i piroscafi \"Alicante\", \"Santa Fe\", \"Maritza\" e \"Procida\"; dopo una sosta a Palermo durata dal 17 alle otto del 18 aprile per evitare l'attacco da parte di navi inglesi, il convoglio prosegu\u00ec per il porto libico ove giunse il 20.\nL'11 maggio scort\u00f2 un convoglio composto dai mercantili \"Preussen\", \"Wachtfels\", \"Ernesto\", \"Tembien\", \"Giulia\" e \"Col di Lana\" insieme ai cacciatorpediniere \"Dardo\", \"Geniere\", \"Grecale\", \"Scirocco\" ed \"Aviere\": partite da Napoli, le navi arrivarono a Tripoli il 14.\nIl 3 giugno fece parte della scorta del convoglio \u00abAquitania\u00bb: lo formavano i mercantili \"Aquitania\", \"Caffaro\", \"Nirvo\", \"Montello\", \"Beatrice Costa\" e la nave cisterna \"Pozarica\", in rotta Napoli-Tripoli con la scorta, oltre che dell\u2019\"Aviere\", dei cacciatorpediniere \"Dardo\", \"Geniere\" ed \"Aviere\" e della torpediniera \"Missori\"; il 4 giugno, mentre le navi si trovavano ad una ventina di miglia dalle isole Kerkenna, furono attaccate da aerei che colpirono il \"Montello\", che esplose senza lasciare superstiti, e la \"Beatrice Costa\", che, avendo benzina in fusti come parte del carico, s'incendi\u00f2; il \"Camicia Nera\" cerc\u00f2 di salvarla ma, visti inutili i tentativi, la fece abbandonare dall'equipaggio e ne acceler\u00f2 l'affondamento.\nIl 4 agosto salp\u00f2 da Napoli, di scorta ad un convoglio composto dai piroscafi \"Nita\", \"Aquitania\", \"Ernesto\", \"Nirvo\" e \"Castelverde\" (il resto della scorta era costituito dai cacciatorpediniere \"Gioberti\", \"Geniere\", \"Oriani\" e \"Aviere\" e dalla torpediniera \"Calliope\"), cui poi si aggiunse la motocisterna \"Pozarica\"; il 6 agosto il \"Nita\", fu colpito da aerei dell'830\u00b0 Squadron britannico; il \"Camicia Nera\" e la \"Calliope\" cercarono di salvarlo, ma il trasporto affond\u00f2 infine nel punto 35\u00b015' N e 12\u00b017' E: il \"Camicia Nera\" non pot\u00e9 che recuperarne i naufraghi (le altre navi del convoglio giunsero a destinazione l'indomani).\nTra il 29 agosto ed il 2 settembre scort\u00f2 (insieme ai cacciatorpediniere \"Gioberti\", \"da Noli\", \"Aviere\", \"Usodimare\" e \"Pessagno\") un convoglio composto dai trasporti truppe \"Victoria\", \"Neptunia\" ed \"Oceania\" dapprima da Napoli a Tripoli e poi in rientro da Tripoli a Taranto; le navi giunsero indenni a destinazione, nonostante un attacco da parte del sommergibile britannico \"Upholder\".\nIl 23 settembre scort\u00f2, insieme all\u2019\"Aviere\", i cacciatorpediniere \"Lanciere\", \"Carabiniere\", \"Ascari\" e \"Corazziere\" intenti nella posa di un campo minato a sudest di Malta.\nNella notte del 12-13 ottobre avrebbe dovuto effettuare a sua volta la posa di un campo minato, insieme ai cacciatorpediniere \"Vivaldi\", \"Malocello\", \"Pigafetta\", \"da Verrazzano\" ed \"Aviere\" ed agli incrociatori leggeri \"Eugenio di Savoia\", \"Montecuccoli\" e \"Duca d'Aosta\", ma l'operazione fu annullata in seguito all'uscita in mare della Mediterranean Fleet.\nAlle 8.10 del 21 novembre lasci\u00f2 Napoli insieme ad \"Aviere\", \"Geniere\", \"Corazziere\" e \"Carabiniere\" ed agli incrociatori \"Garibaldi\" e \"Duca degli Abruzzi\" per fungere da scorta indiretta a due convogli per la Libia. L'operazione fall\u00ec in seguito ad attacchi aerei e subacquei (che danneggiarono gravemente il \"Duca degli Abruzzi\" e l'incrociatore pesante \"Trieste\") ed il \"Camicia Nera\" fu distaccato per scortare durante il rientro a Taranto la nave cisterna \"Iridio Mantovani\".\nIl 13 dicembre, alle 19.40, salp\u00f2 da Taranto insieme alla corazzata \"Doria\", agli incrociatori \"Attendolo\" e \"Duca d'Aosta\" ed ai cacciatorpediniere \"Ascari\" ed \"Aviere\" per fornire scorta indiretta all'operazione \u00abM 41\u00bb (tre convogli per la Libia composti da 6 mercantili, 5 cacciatorpediniere ed una torpediniera), che per\u00f2 fu funestata dagli attacchi sottomarini, che affondarono due trasporti (il \"Fabio Filzi\" ed il \"Carlo del Greco\") e danneggiarono seriamente la corazzata \"Vittorio Veneto\"; il \"Camicia Nera\" fu distaccato per scortare la \"Vittorio Veneto\" in rientro a Taranto, insieme ai cacciatorpediniere \"Vivaldi\", \"Da Noli\", \"Geniere\", \"Carabiniere\" ed \"Aviere\" ed alle torpediniere \"Lince\" ed \"Aretusa\".\nIl 16 dicembre forn\u00ec copertura ravvicinata \u2013 insieme a \"Ascari\" e \"Aviere\", alla corazzata \"Duilio\" e agli incrociatori \"Duca d'Aosta\", \"Attendolo\" e \"Montecuccoli\" \u2013 a un'operazione di convogliamento per la Libia, la \u00abM 42\u00bb (che vide l'impiego in tutto di 4 trasporti con a bordo 14.770 t di rifornimenti e 212 militari, 7 cacciatorpediniere e una torpediniera), conclusa con successo.\nAlle 18.50 del 3 gennaio 1942 salp\u00f2 da Taranto unitamente ai cacciatorpediniere \"Carabiniere\", \"Alpino\", \"Ascari\", \"Pigafetta\", \"Geniere\", \"da Noli\" ed \"Aviere\", agli incrociatori pesanti \"Trento\" e \"Gorizia\" ed alle corazzate \"Littorio\", \"Cesare\" e \"Doria\" per fornire scorta indiretta all'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere): tutti i mercantili giunsero a destinazione il 5 gennaio ed alle 17 di quel giorno il gruppo \u00abLittorio\u00bb, \"Camicia Nera\" compreso, rientr\u00f2 a Taranto.\nIl 22 gennaio fece parte \u2013 insieme ai cacciatorpediniere \"Vivaldi\", \"Malocello\", \"Da Noli\", \"Geniere\" ed \"Aviere\" ed alle torpediniere \"Orsa\" e \"Castore\" \u2013 della scorta diretta aell'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto \u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con a bordo in tutto 15.000 tonnellate di materiali, 97 carri armati, 271 automezzi e 1467 uomini); il 23, durante la navigazione, la \"Victoria\" fu immobilizzata da un attacco di 3 aerosiluranti; \"Aviere\" e \"Camicia Nera\" si fermarono per assisterla, ma un secondo attacco portato da 4 velivoli impart\u00ec il colpo di grazia alla motonave ed al \"Camicia Nera\" non rimase che partecipare alle operazioni di recupero dei naufraghi (furono salvati 1064 del 1455 uomini a bordo).\nAlle 16 del 21 febbraio part\u00ec da Taranto con i cacciatorpediniere \"Ascari\", \"Geniere\" ed \"Aviere\" e la corazzata \"Duilio\" e forn\u00ec scorta indiretta all'operazione \u00abK 7\u00bb (due convogli con 5 cargo, una nave cisterna, 10 cacciatorpediniere e 2 torpediniere tutti diretti a Tripoli).\nPrese parte alla Battaglia di mezzo giugno (12-16 giugno 1942) scortando la forza navale diretta ad intercettare il convoglio britannico \u00abVigorous\u00bb (che non fu raggiunto ma dovette comunque rinunciare a raggiungere la destinazione, Malta); durante tale scontro partecip\u00f2 alle operazioni di soccorso dell'incrociatore pesante \"Trento\", immobilizzato da un aerosilurante e finito dal sommergibile HMS Umbra.\nPartecip\u00f2 anche alla Battaglia di mezzo agosto (11-13 agosto 1942).\nNel 1942 imbarc\u00f2 due mitragliere da 20/65\u00a0mm e, pi\u00f9 tardi, un ecogoniometro.\nIl 4 ottobre si aggreg\u00f2, insieme ai cacciatorpediniere \"Saetta\" e \"Pigafetta\", alla scorta (della quale facevano gi\u00e0 parte i cacciatorpediniere \"Folgore\" e \"Zeno\" e la torpediniera \"Antares\") della motonave \"Sestriere\", partita da Brindisi e diretta a Bengasi con un importante carico (3030 t di combustibili, 70 di munizioni, 28 carri armati, 144 veicoli, 1060 t di altri materiali). Nella mattinata del 6 ottobre il Camicia Nera e lo Zeno diressero per Navarino lasciando il convoglio che tuttavia, nonostante continui attacchi di bombardieri statunitensi, giunse in porto indenne alle 11.30 del 7 ottobre.\nIl 17 ottobre di quell'anno l'unit\u00e0 salp\u00f2 da Corf\u00f9 di scorta, insieme ad \"Aviere\" e \"Geniere\", alla motonave \"Ankara\"; il convoglio si congiunse con quello formato dalla motonave \"Monginevro\" scortata dalle torpediniere \"Orsa\" ed \"Aretusa\" (provenienti da Brindisi), venendo poi rinforzato dal cacciatorpediniere \"Alpino\", e si divise nuovamente verso la fine della navigazione: mentre le altre navi dirigevano per Tobruch, \"Aviere\", \"Monginevro\", \"Geniere\" e \"Camicia Nera\" raggiunsero Bengasi.\nIn novembre scort\u00f2 a Suda e Bengasi la moderna motonave \"Foscolo\".\nAlla mezzanotte del 2 dicembre salp\u00f2 da Palermo al comando del capitano di fregata Adriano Foscari per scortare a Palermo, insieme ai cacciatorpediniere \"Da Recco\" e \"Folgore\" ed alle torpediniere \"Procione\" e \"Clio\", il convoglio \u00abH\u00bb (trasporti truppe \"Aventino\" e \"Puccini\", trasporto militare tedesco \"KT 1\", traghetto \"Aspromonte\", con a bordo in tutto 1766 militari, 698 t di materiali, soprattutto munizioni, 32 automezzi, 4 carri armati, 12 pezzi d\u2019artiglieria). Mediante l'organizzazione Ultra la Royal Navy venne a sapere del convoglio e invi\u00f2 contro di esso la Forza Q (incrociatori leggeri , e , cacciatorpediniere e ). Alle 00.37 le navi britanniche intercettarono il convoglio \u00abH\u00bb e lo attaccarono presso il banco di Skerki (costa tunisina): nel violento scontro, che si protrasse per un'ora, furono affondati tutti i trasporti (tranne il \"Puccini\", irrimediabilmente danneggiato ed abbandonato alla deriva) ed il \"Folgore\" e gravemente danneggiati \"da Recco\" e \"Procione\". Il \"Camicia Nera\", che si proteggeva il lato destro, all'ordine di contrattacco lanciato dal caposcorta (capitano di vascello Aldo Cocchia del \"da Recco\") lo esegu\u00ec prontamente: apr\u00ec il fuoco con i pezzi da 120\u00a0mm, si port\u00f2 a 2000 metri dalle unit\u00e0 britanniche e, alle 00.43, lanci\u00f2 tre siluri verso sinistra, mancando il bersaglio in quanto questo stava virando a dritta; la nave invert\u00ec quindi la rotta ma, presa sotto il tiro della Forza Q, torn\u00f2 verso di essa lanciando altri tre siluri, anch'essi non andati a segno, prima di allontanarsi. All'1.07, mentre cercava di portarsi nuovamente all'attacco, il \"Camicia Nera\" fu inquadrato da numerosi colpi che caddero tutt'attorno alla nave, e, dopo un altro tentativo di avanzare, contrastato dal tiro dell'artiglieria inglese, dovette ripiegare per non essere distrutto all'1.14. Terminato lo scontro il \"Camicia Nera\" provvide per primo, insieme alla \"Clio\", ai soccorsi \u2013 recuperando 158 naufraghi \u2013 e, nel pomeriggio del 2 dicembre, affond\u00f2 a cannonate la \"Puccini\", che, immobilizzata ed in fiamme, non poteva essere salvata; rientr\u00f2 quindi a Trapani alle 22 dello stesso giorno. Per la sua accanita difesa del convoglio il comandante Foscari ricevette la Medaglia d'oro al valor militare.\nIl 16 dicembre 1942 salp\u00f2 da Napoli per scortare a Biserta, insieme al gemello \"Aviere\", la motonave tedesca \"Ankara\". Alle 11.15 del 17 dicembre, una quarantina di miglia a nord di Biserta, il sommergibile britannico \"Splendid\" silur\u00f2 l\u2019\"Aviere\", che esplose ed affond\u00f2 spezzato in due in posizione 38\u00b000' N e 10\u00b005' E. Nessuno dei superstiti fu raccolto dal \"Camicia Nera\" o dall\u2019\"Ankara\", che si allontanarono a tutta velocit\u00e0 (dell'equipaggio dell'Aviere sopravvissero alla fine solo 30 uomini su un equipaggio di 230).\nArtigliere.\nIl 30 luglio 1943, in seguito alla caduta del fascismo, venne ribattezzato \"Artigliere\" in onore del gemello affondato nello scontro di Capo Passero.\nAlla proclamazione dell'armistizio, la nave salp\u00f2 da La Spezia con il resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Giuseppe Garibaldi\", \"Attilio Regolo\", \"Duca degli Abruzzi\", \"Eugenio di Savoia\", \"Duca d\u2019Aosta\", \"Montecuccoli\", cacciatorpediniere \"Velite\", \"Fuciliere\", \"Mitragliere\", \"Carabiniere\", \"Legionario\", \"Grecale\", \"Oriani\") consegnandosi agli Alleati a Malta, dove giunse l'11 settembre, ormeggiandosi a Marsa Scirocco. Il 12 settembre si riforn\u00ec di carburante alla Valletta ed il 14 settembre lasci\u00f2 l'isola, insieme a parte della squadra (\"Italia\", \"Vittorio Veneto\", \"Eugenio di Savoia\", \"Duca d'Aosta\", \"Montecuccoli\", \"Cadorna\", \"Da Recco\", \"Velite\", \"Grecale\") e si trasfer\u00ec ad Alessandria d'Egitto, ove giunse il 16.\nDal giugno 1940 al settembre 1943 il \"Camicia Nera\" aveva svolto 180 missioni. Durante la cobelligeranza con gli alleati effettu\u00f2 altre 122 missioni, anche di trasporto truppe e materiali. \nLa cessione all'Unione Sovietica.\nAl termine del conflitto, in base alle clausole del trattato di pace la nave nel 1949 venne ceduta, in conto riparazione danni di guerra, all'Unione Sovietica.\nLa consegna delle navi ai sovietici sarebbe dovuto avvenire in tre fasi a partire da dicembre 1948 per concludersi nel giugno successivo. Le unit\u00e0 principali erano quelle del primo e del secondo gruppo. L'\"Artigliere\" faceva parte del primo gruppo insieme alla corazzata \"Cesare\". Per tutte le navi la consegna sarebbe avvenuta nel porto di Odessa. Il trasferimento sarebbe dovuto avvenire con equipaggi civili italiani sotto il controllo di rappresentanti sovietici e con le navi battenti bandiera della Marina Mercantile, con le autorit\u00e0 governative italiane responsabili delle navi sino all'arrivo nei porti dove era prevista la consegna. Per prevenire possibili sabotaggi, le navi dei primi due gruppi sarebbero state condotte ai porti di destinazioni senza munizioni a bordo, che sarebbero state trasportate successivamente a destinazione con normali navi da carico.\nL'\"Artigliere\" venne trasferito ad Augusta dove il 15 dicembre 1948 insieme alle unit\u00e0 facenti parte del primo gruppo. La nave fu la prima unit\u00e0 ad essere consegnata ai sovietici e con la sigla \"Z 12\" raggiunse Odessa il 21 gennaio con un equipaggio della marina mercantile, entrando a far parte della Marina Sovietica dal 23 gennaio, quando la bandiera della Marina Sovietica venne per la prima volta innalzata a bordo dell'unit\u00e0.\nLa nave mut\u00f2 pi\u00f9 volte il nome assegnato. Inizialmente rinominata \"Neulovimyi\" e poi \"Bezposhtchadnyi\", ebbe il nome definitivo di \"Lovkij\" (in russo: \"\u041b\u043e\u0432\u043a\u0438\u0439\") dopo la consegna.\nLa nave, al cui comando venne designato il capitano di 2\u00b0 rango Ivan Miro\u0161ni\u010denko, venne inquadrata nella Flotta del Mar Nero .\nIl 30 dicembre 1954, la nave venne privata del suo armamento e classificata nave bersaglio con la denominazione \"CL 61\".\nNell'ottobre 1955 la nave venne convertita in unit\u00e0 per le telecomunicazioni e per il controllo aereo e denominata \"KWN-II\"; dal marzo 1958 venne utilizzata come nave di addestramento statico ed assegnata alla 78\u00aa Brigata di addestramento, per essere poi radiata nel febbraio 1960.\nFu poi demolita."}
{"id": "2395948", "revid": "1543377", "url": "https://it.wikipedia.org/wiki?curid=2395948", "title": "Fuciliere (cacciatorpediniere 1937)", "text": "Il Fuciliere \u00e8 stato un cacciatorpediniere della Regia Marina.\nCaratteristiche tecniche.\nPropulsione.\nL'apparato motore, molto potente, era costituito da due gruppi turboriduttori tipo Belluzzo/Parsons alimentate da tre caldaie a tubi d'acqua tipo Yarrow, che scaricava la propria potenza su due eliche; sviluppava una potenza di 49000 cavalli e consentiva alla nave di raggiungere la velocit\u00e0 molto elevata di quasi 39 nodi, ma non aveva per contro un'elevata autonomia.\nArmamento.\nL'armamento principale era costituito da quattro cannoni Ansaldo da 120/50 mm, in due torrette binate, che, a partire dagli anni trenta, ha equipaggiato tutte le classi di cacciatorpediniere costruiti per la Regia Marina.\nL'armamento antiaereo era costituito da otto mitragliere da 20/65\u00a0mm Mod. 1935, in quattro impianti binati, ed era inoltre presente un obice illuminante.\nL'armamento antisommergibile era costituito da sei tubi lanciasiluri da 533\u00a0mm in due impianti tripli, da due lanciabombe laterali, bombe di profondit\u00e0 e mine.\nStoria.\nIl servizio durante la seconda guerra mondiale.\nAll'inizio della seconda guerra mondiale faceva parte della XIII Squadriglia Cacciatorpediniere, che formava insieme ai gemelli \"Bersagliere\", \"Granatiere\" ed \"Alpino\".\nIl 7 luglio 1940, alle 12.35, lasci\u00f2 Palermo insieme alle unit\u00e0 sezionarie ed alla VII Divisione incrociatori (\"Eugenio di Savoia\", \"Duca d\u2019Aosta\", \"Attendolo\" e \"Montecuccoli\"), congiungendosi poi con il resto della II Squadra Navale (incrociatore pesante \"Pola\", Divisioni incrociatori I, II e III per un totale di 7 unit\u00e0 e squadriglie cacciatorpediniere IX, X, XI e XII) che, dopo aver funto da forza di appoggio ad un'operazione di convogliamento per la Libia, si un\u00ec alla I Squadra e partecip\u00f2 alla battaglia di Punta Stilo del 9 luglio; tuttavia la VII Divisione (e con essa la XIII Squadriglia) si congiunse in ritardo con il resto della formazione italiana, a scontro gi\u00e0 in corso, avendo cos\u00ec un ruolo solo marginale nella battaglia.\nIn seguito alla Notte di Taranto dell'11 novembre-12 novembre 1940, in cui le corazzate \"Duilio\" \"Conte di Cavour\" e \"Littorio\" vennero gravemente danneggiate, la X e XIII Squadriglia vennero trasferite a Napoli per la scorta delle navi da battaglia \"Doria\" e \"Vittorio Veneto\" e \"Cesare\" uscite indenni dall'attacco inglese alla base di Taranto.\nIntorno a mezzogiorno del 27 novembre salp\u00f2 da Napoli insieme alle corazzate \"Giulio Cesare\" e \"Vittorio Veneto\", al resto della XIII Squadriglia ed alla VII Squadriglia cacciatorpediniere (\"Freccia\", \"Dardo\", \"Saetta\"), prendendo poi parte all'inconclusiva battaglia di capo Teulada.\nL'8 febbraio 1941 salp\u00f2 da La Spezia insieme alle altre unit\u00e0 della XIII Squadriglia, alla X Squadriglia (\"Maestrale\", \"Grecale\", \"Libeccio\", \"Scirocco\") ed alle corazzate \"Vittorio Veneto\", \"Cesare\" e \"Doria\" per intercettare la formazione britannica diretta a Genova per bombardare tale citt\u00e0; l'indomani la squadra italiana si congiunse alla III Divisione incrociatori (\"Trento\", \"Trieste\", \"Bolzano\") che con i cacciatorpediniere \"Carabiniere\" e \"Corazziere\" era partita da Messina, ma non riusc\u00ec n\u00e9 ad impedire il bombardamento, n\u00e9 ad individuare le navi inglesi.\nNella mattina del 27 marzo rimpiazz\u00f2, con il resto della XIII Squadriglia, la X Squadriglia (\"Maestrale\", \"Grecale\", \"Libeccio\", \"Scirocco\") nella scorta della corazzata \"Vittorio Veneto\", che con varie altre unit\u00e0 \u2013 Divisioni incrociatori I (\"Zara\", \"Pola\", \"Fiume\"), III (\"Trento\", \"Trieste\", \"Bolzano\") e VIII (\"Garibaldi\" e \"Duca degli Abruzzi\"), Squadriglie cacciatorpediniere IX (\"Alfieri\", \"Oriani\", \"Gioberti\", \"Carducci\"), XVI (\"da Recco\", \"Pessagno\"), XII (\"Corazziere\", \"Carabiniere\", \"Ascari\") \u2013 destinata a partecipare all'operazione \u00abGaudo\u00bb, poi sfociata nella disastrosa battaglia di Capo Matapan, conclusasi con la perdita di tutta la I Divisione e dei cacciatorpediniere \"Alfieri\" e \"Carducci\". Durante tale battaglia le navi della XIII Squadriglia scortarono la \"Vittorio Veneto\", danneggiata da un aerosilurante, difendendola con il proprio fuoco contraereo.\nL'11 maggio parte della scorta indiretta, insieme agli incrociatori leggeri \"Bande Nere\", \"Cadorna\", \"Duca degli Abruzzi\" e \"Garibaldi\" ed ai cacciatorpediniere \"Bersagliere\", \"Alpino\", \"Scirocco\", \"Maestrale\", \"da Recco\", \"Pancaldo\", \"Pessagno\" ed \"Usodimare\", a un convoglio formato dai mercantili \"Preussen\", \"Wachtfels\", \"Ernesto\", \"Tembien\", \"Giulia\" e \"Col di Lana\" e che fruiva della scorta diretta dei cacciatorpediniere \"Dardo\", \"Aviere\", \"Geniere\", \"Grecale\" e \"Camicia Nera\": salpate da Napoli, le navi giunsero a Tripoli il 14.\nIl 3 giugno prese il mare da Palermo per far parte, insieme a \"Granatiere\", \"Alpino\" e \"Bersagliere\" ed agli incrociatori \"Duca degli Abruzzi\" e \"Garibaldi\", della scorta indiretta del convoglio \u00abAquitania\u00bb (mercantili \"Aquitania\", \"Caffaro\", \"Nirvo\", \"Montello\", \"Beatrice Costa\" e la nave cisterna \"Pozarica\", in rotta Napoli-Tripoli con la scorta dei cacciatorpediniere \"Dardo\", \"Aviere\", \"Geniere\" e \"Camicia Nera\" e della torpediniera \"Missori\"); il 4 giugno, mentre le navi si trovavano ad una ventina di miglia dalle isole Kerkennah, furono attaccate da aerei che colpirono il \"Montello\", che esplose senza lasciare superstiti, e la \"Beatrice Costa\", che, irrimediabilmente danneggiata, dovette essere abbandonata ed affondata dal \"Camicia Nera\".\nIl 14 luglio scort\u00f2 da Tripoli a Napoli, insieme ai cacciatorpediniere \"Malocello\" ed \"Alpino\" ed alle torpediniere \"Orsa\", \"Procione\" e \"Pegaso\", i trasporti \"Rialto\", \"Andrea Gritti\", \"Sebastiano Venier\", \"Barbarigo\" ed \"Ankara\": il sommergibile britannico \"P 33\" silur\u00f2 ed affond\u00f2 il \"Barbarigo\" in posizione 36\u00b027' N e 11\u00b054' E, venendo poi gravemente danneggiato dalla reazione della scorta, mentre il resto del convoglio giunse a Napoli il 16.\nIl 21 luglio salp\u00f2 da Palermo di scorta alla nave cisterna \"Brarena\" (scorta poi rinforzata dal cacciatorpediniere \"Folgore\") per aggregarsi alla scorta di un convoglio \u2013 piroscafi \"Maddalena Odero\", \"Nicol\u00f2 Odero\", \"Caffaro\" e \"Preussen\" scortati dai cacciatorpediniere \"Folgore\", \"Euro\", \"Saetta\" e \"Fulmine\", cui poi si aggiunsero l\u2019\"Alpino\" e la torpediniera \"Pallade\" (quest'ultima proveniente da Tripoli) \u2013 diretto a Tripoli, ma il 22 il convoglio fu assalito da aerosiluranti Swordifsh dell'830\u00b0 Squadron che affondarono il \"Preussen\" e la \"Brarena\".\nIl 24 settembre, inquadrato lasci\u00f2 Napoli insieme al resto della XIII Squadriglia (\"Granatiere\" e \"Bersagliere\" cui era stato temporaneamente aggregato un altro cacciatorpediniere, il \"Gioberti\"), alle corazzate \"Vittorio Veneto\" e \"Littorio\" ed alla XIV Squadriglia Cacciatorpediniere (\"Folgore\", \"Da Recco\", \"Pessagno\") per intercettare un convoglio britannico, ma non vi riusc\u00ec.\nL'8 ottobre, alle 22.20, salp\u00f2 da Napoli per scortare in Libia, insieme a \"Granatiere\", \"Alpino\" e \"Bersagliere\" (sui poi si aggiunse la vecchia torpediniera \"Cascino\" proveniente da Trapani), il convoglio \u00abGiulia\u00bb, composto dalla nave cisterna \"Proserpina\" e dai trasporti \"Giulia\", \"Bainsizza\", \"Nirvo\", \"Zena\" e \"Casaregis\"; il \"Bainsizza\" ed il \"Nirvo\", colti da avarie, dovettero per\u00f2 riparare a Trapani mentre il 12 ottobre, alle 22.25, aerosiluranti inglesi dell'830\u00b0 Squadron attaccarono il convoglio ed affondarono lo \"Zena\" ed il \"Casaregis\" (rispettivamente in 34\u00b052' N e 12\u00b022' E e 34\u00b010' N e 12\u00b038' E): il convoglio \u00abGiulia\u00bb fu il primo convoglio a cadere vittima delle decrittazioni operate dall'organizzazione Ultra.\nNella mattinata dell'8 novembre 1941 il \"Fuciliere\" salp\u00f2 da Messina insieme alla III Divisione (\"Trento\" e \"Trieste\") e a \"Granatiere\", \"Alpino\" e \"Bersagliere\" per fungere da scorta indiretta del convoglio \u00abDuisburg\u00bb: tale convoglio, formato dai trasporti \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (con a bordo in tutto 34.473 t di rifornimenti, 389 automezzi, 243 uomini) era diretto a Tripoli con la scorta dei cacciatorpediniere \"Maestrale\", \"Grecale\", Libeccio, \"Fulmine\", \"Euro\" ed \"Alfredo Oriani\". Nella notte successiva il convoglio fu attaccato e distrutto dalla \"Force K\" britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): vennero affondati tutti i mercantili e il \"Fulmine\", mentre il \"Grecale\" riport\u00f2 gravi danni. L\u2019\"Alpino\" non ebbe alcuna parte nel combattimento e, al termine di questo, non pot\u00e9 che partecipare, assieme a \"Maestrale\", \"Oriani\", \"Euro\", \"Bersagliere\" ed \"Alpino\", al salvataggio dei 704 superstiti.\nIl 21 novembre 1941 usc\u00ec in mare per scortare a Messina, insieme all'incrociatore leggero \"Garibaldi\", ai cacciatorpediniere \"Vivaldi\", \"da Noli\", \"Granatiere\", \"Alpino\", \"Corazziere\" e \"Carabiniere\" ed alla torpediniera \"Perseo\", l'incrociatore leggero \"Duca degli Abruzzi\", gravemente danneggiato da aerosiluranti durante una missione di scorta indiretta a due convogli per la Libia.\nIl 16 dicembre fece parte, insieme alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Maestrale\", \"Alpino\", \"Bersagliere\", \"Corazziere\", \"Carabiniere\", \"Oriani\", \"Gioberti\" ed \"Usodimare\", della forza di appoggio all'operazione di convogliamento per la Libia \u00abM 42\u00bb (due convogli composti in tutto dai mercantili \"Monginevro\", \"Napoli\", \"Ankara\" e \"Vettor Pisani\" scortati dai cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l\u2019\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi giunsero indenni a destinazione il 18, mentre il gruppo d'appoggio prese parte ad un inconclusivo scontro con una formazione britannica che prese il nome di prima battaglia della Sirte, nella quale comunque il \"Fuciliere\" non ebbe un particolare ruolo.\nAlle 10.15 del 3 gennaio 1942 salp\u00f2 da Messina unitamente ai cacciatorpediniere \"Bersagliere\", \"Vivaldi\", \"Da Recco\" ed \"Usodimare\" per scortare a Tripoli, nell'ambito dell'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere), un convoglio composto dalle moderne motonavi \"Nino Bixio\", \"Lerici\" e \"Monginevro\": tutti i mercantili giunsero a destinazione il 5 gennaio.\nIl 22 gennaio fece parte \u2013 insieme agli incrociatori \"Attendolo\", \"Duca degli Abruzzi\" e \"Montecuccoli\" ed ai cacciatorpediniere \"Bersagliere\", \"Carabiniere\" ed \"Alpino\" \u2013 della forza per l'appoggio ravvicinato all'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto \u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con un carico di 15.000 tonnellate di materiali, 97 carri armati, 271 automezzi, 1467 uomini e la scorta dei cacciatorpediniere \"Vivaldi\", \"Malocello\", \"Da Noli\", \"Aviere\", \"Geniere\" e \"Camicia Nera\" e delle torpediniere \"Orsa\" e \"Castore\"); il convoglio arriv\u00f2 a Tripoli il 24, subendo per\u00f2 la perdita della \"Victoria\", affondata da due attacchi di aerosiluranti.\nAll'una di notte del 22 marzo 1942, insieme al resto XIII Squadriglia Cacciatorpediniere (\"Bersagliere\" ed \"Alpino\", cui era stato temporaneamente aggregato anche il cacciatorpediniere \"Lanciere\"), lasci\u00f2 Messina unitamente agli incrociatori \"Trento\", \"Gorizia\" e \"Bande Nere\". Congiuntasi con il resto della squadra navale italiana, la formazione partecip\u00f2 quindi alla seconda battaglia della Sirte, nella quale il \"Fuciliere\" non ebbe un ruolo di rilievo.\nPartecip\u00f2 alle grandi battaglie aeronavali di Mezzo giugno (12-16 giugno 1942) e Mezzo agosto (11-13 agosto 1942).\nNel corso del 1942 la nave fu sottoposta a lavori che videro l'eliminazione del pezzo illuminante e l'imbarco di 4 mitragliere da 20\u00a0mm e di un ecogoniometro.\nNel 1943 sub\u00ec altre modifiche: il complesso lanciasiluri poppiero fu sostituito con 2 mitragliere da 37/54\u00a0mm e venne imbarcato un radar EC3/ter \u00abGufo\u00bb.\nAlla proclamazione dell'armistizio, la nave salp\u00f2 da La Spezia con il resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Giuseppe Garibaldi\", \"Attilio Regolo\", \"Duca degli Abruzzi\", \"Eugenio di Savoia\", \"Duca d\u2019Aosta\", \"Montecuccoli\", cacciatorpediniere \"Artigliere\", \"Mitragliere\", \"Legionario\", \"Carabiniere\", \"Velite\", \"Grecale\", \"Oriani\") per consegnarsi agli Alleati a Malta. Alle 15.15 del 9 settembre, tuttavia, la formazione fu attaccata da bombardieri Dornier Do 217 tedeschi: dapprima fu leggermente danneggiata la corazzata \"Italia\" (da una bomba caduta vicino allo scafo), poi, alle 15.42, la corazzata \"Roma\" fu raggiunta da una bomba-razzo che, perforati tutti i ponti, scoppi\u00f2 sotto la chiglia provocando gravi danni tra i quali una falla nello scafo, danni alle artiglierie contraeree e un locale macchine fuori uso (con riduzione della velocit\u00e0 a 16 nodi); dieci minuti pi\u00f9 tardi la stessa nave fu centrata da una seconda bomba in corrispondenza di un deposito munizioni: devastata da una colossale deflagrazione, la \"Roma\" si capovolse ed affond\u00f2, spezzandosi in due, in 19 minuti, portando con s\u00e9 1393 uomini. Alle 16.07 la XII Squadriglia cui apparteneva il \"Fuciliere\" (comandato dal capitano di fregata Uguccione Scroffa) insieme a \"Mitragliere\" e \"Carabiniere\", venne mandata a soccorrere la nave in affondamento; i tre cacciatorpediniere trassero in salvo in tutto 503 uomini (altri 119 furono salvati dall'incrociatore leggero \"Attilio Regolo\" e dalle torpediniere \"Orsa\", \"Pegaso\" ed \"Impetuoso\"); il \"Mitragliere\" e le altre unit\u00e0 diressero quindi per Porto Mahon nelle Baleari, ove giunsero alle 8.30 sbarcando i naufraghi della \"Roma\".\nIl 10 settembre 1943 \"Mitragliere\", \"Fuciliere\", \"Carabiniere\" e \"Regolo\" vennero internati nella rada di Porto Mahon, ove rimasero sino al 21 gennaio 1945, quando poterono rientrare in Italia (analoga sorte ebbe l\u2019\"Orsa\", mentre \"Pegaso\" ed \"Impetuoso\" preferirono autoaffondarsi).\nComandanti.\nCapitano di fregata Francesco Luigi Padolecchia \"(nato a Massa Carrara il 6 novembre 1899)\" (10 gennaio 1939 - febbraio 1940)\nCapitano di fregata Alfredo Viglieri \"(nato a Sarzana il 2 luglio 1900)\" (febbraio 1940 - 28 giugno 1941)\nCapitano di fregata Giulio Cerrina Feroni \"(nato a Firenze l'11 marzo 1900)\" (luglio 1941 - febbraio 1942)\nCapitano di fregata Umberto Del Grande \"(nato a Freiburg il 12 marzo 1900)\" (febbraio - ottobre 1942)\nCapitano di fregata Uguccione Scroffa \"(nato a Ferrara il 20 giugno 1899)\" (10 giugno 1943 - giugno 1944)\nLa cessione all'Unione Sovietica.\nFinita la guerra, il trattato di pace previde l'assegnazione del \"Fuciliere\" all'Unione Sovietica come risarcimento dei danni di guerra.\nLa consegna dell'unit\u00e0 e di quasi tutte le altre navi destinate ai sovietici sarebbe dovuto avvenire nel porto di Odessa. Il trasferimento sarebbe dovuto avvenire con equipaggi civili italiani sotto il controllo di rappresentanti sovietici e con le navi battenti bandiera della Marina Mercantile, con le autorit\u00e0 governative italiane responsabili delle navi sino all'arrivo nei porti dove era prevista la consegna. Per prevenire possibili sabotaggi, le navi dei primi due gruppi sarebbero state condotte ai porti di destinazioni senza munizioni a bordo, che sarebbero state trasportate successivamente a destinazione con normali navi da carico.\nDenominato \"Z 20\", il cacciatorpediniere raggiunse Odessa con un equipaggio della marina mercantile, entrando a far parte della Marina Sovietica il 10 (o 31) gennaio 1950.\nL'ex \"Fuciliere\" cambi\u00f2 pi\u00f9 volte il nome assegnato: inizialmente rinominata \"Nastoitchivyi\" e poi \"Byedovyi\", ebbe il nome definitivo di \"Legkij\" (in russo: \u041b\u0435\u0433\u043a\u0438\u0439) dopo la consegna.\nLa nave nella Marina sovietica venne inquadrata nella Flotta del Mar Nero e al cui comando venne designato il Capitano di 2\u00ba rango Kostantin Staricyn.\nIl 30 dicembre 1954, la nave venne privata del suo armamento e classificata nave bersaglio con la denominazione \"CL 57\".\nNel marzo 1958 venne utilizzata come nave di addestramento statico ed assegnata alla 78\u00aa Brigata di addestramento per essere poi radiata il 21 gennaio 1960. Fu successivamente avviata alla demolizione.\nIl cofano della bandiera di guerra del \"Fuciliere\" \u00e8 conservato a Roma al Sacrario delle bandiere del Vittoriano ed \u00e8 lo stesso cofano in cui era conservata la bandiera di guerra del precedente omonimo cacciatorpediniere varato nel 1909."}
{"id": "2395963", "revid": "298171", "url": "https://it.wikipedia.org/wiki?curid=2395963", "title": "ARP Pro Soloist", "text": ""}
{"id": "2395964", "revid": "88740", "url": "https://it.wikipedia.org/wiki?curid=2395964", "title": "Maretta Scoca", "text": "Biografia.\nFiglia del politico calitrano Salvatore Scoca e sorella del giurista Franco Gaetano Scoca, si laure\u00f2 in giurisprudenza con il massimo dei voti. Divenne avvocato civilista specializzandosi nel diritto di famiglia. Sposata con Giorgio Assumma (presidente della SIAE sino al 2010), ebbe due figlie e una nipote. Patrocinante in Cassazione, era nota al grande pubblico per la sua partecipazione alla trasmissione televisiva Forum.\nAttivit\u00e0 politica.\nIn occasione delle politiche del 1994 \u00e8 eletta deputata nelle liste di Forza Italia in rappresentanza del CCD; dal 1994 al 1996 \u00e8 componente del consiglio direttivo del gruppo parlamentare centrista.\nNel 1994 partecipa, in qualit\u00e0 di rappresentante dei cattolici italiani, alla Conferenza delle religioni pan-islamica tenutasi a Khartum.\nAlle politiche del 1996 \u00e8 rieletta alla Camera nelle liste del CCD-CDU; successivamente aderisce all'UDEUR.\nDall'ottobre 1998 al dicembre 1999 ricopre l'incarico di Sottosegretario al Ministero di grazia e giustizia nel governo D'Alema I, per poi passare al Ministero per i beni e le attivit\u00e0 culturali nel governo D'Alema II. Dal 26 aprile 2000 al 26 febbraio 2001 \u00e8 Vicepresidente della Commissione permanente Affari Costituzionali della Camera dei deputati. Il 26 febbraio 2001 rassegna le dimissioni da deputata per ragioni di incompatibilit\u00e0, essendo stata eletta dal Parlamento come componente laico del consiglio di presidenza della Corte dei Conti.\nAttivit\u00e0 professionale.\nDal 2005 al 2008 \u00e8 stata consigliere d'amministrazione della Consip, la centrale acquisti dello Stato.\nHa affiancato alla professione di avvocato l'attivit\u00e0 di docenza in alcuni corsi di specializzazione presso due atenei romani: La Sapienza e la LUMSA.\nAttivit\u00e0 televisiva.\nDal 10 settembre 2007 ha partecipato alla Sessione Pomeridiana Tribunale di Forum della trasmissione TV Forum, in qualit\u00e0 di giudice arbitro. Dal 3 settembre 2012 ha partecipato non solo alla Sessione Pomeridiana Tribunale di Forum su Rete 4, che cambia nome in Lo Sportello di Forum, ma anche alla puntata di Forum su Canale 5.\nMorte.\nMalata da tempo, \u00e8 morta a Roma il 25 marzo 2018 all'et\u00e0 di 79 anni."}
{"id": "2395967", "revid": "287204", "url": "https://it.wikipedia.org/wiki?curid=2395967", "title": "Dafydd ap Gwilym", "text": "La vita.\nTradizionalmente si ritiene che il suo luogo di nascita sia stato Brogynin, Penrhyn-coch (all'epoca il sobborgo di Llanbadarn Fawr), Ceredigion. Suo padre, Gwilym Gam, e sua madre, Ardudfyl, erano entrambi appartenenti a famiglie nobili locali. La data della sua morte \u00e8 incerta: secondo R. Geraint Gruffydd mor\u00ec nel 1350, vittima della Peste nera. Altri suoi contemporanei collocano la sua morte in un periodo successivo, intorno al 1370. \nSi ritiene che il suo luogo di sepoltura sia il l'abbazia cistercense di Strata Florida, nella regione di Ceredigion.\nLa poetica.\nDafydd ap Gwilym giunse a contatto durante i suoi viaggi con la cultura normanna e francese. A partire da queste esperienze apprese la maniera dei trovatori, di cui riprodusse in gallese temi e forme nelle sue composizioni poetiche. Quella di Dafydd ap Gwilym tuttavia non fu una semplice imitazione: rigett\u00f2 le convenzionali tematiche meramente sentimentali, e poet\u00f2 con gusto realistico e sensuale, concreto, con una forte vena umoristica. Dal punto di vista formale poi, elabor\u00f2 la sua poesia fino al virtuosismo. \nLa poesia di Dafydd ap Gwilym \u00e8 considerata tra le pi\u00f9 alte espressioni della tradizione medievale trovatorica gallese."}
{"id": "2395971", "revid": "767487", "url": "https://it.wikipedia.org/wiki?curid=2395971", "title": "La doppia voce", "text": "La doppia voce (\"The Double Tongue\") \u00e8 l'ultimo romanzo di William Golding, pubblicato postumo nel 1995. \nIl romanzo \u00e8 la storia di una sacerdotessa di Apollo, Arieka, una delle ultime rimaste a Delfi, negli anni in cui l'impero romano stava facendo sentire la sua presenza nelle citt\u00e0 greche. Semplice figlia di un signore locale, si salva dal disprezzo e dall'incuria della famiglia grazie al suo ruolo a Delfi. La sua attitudine verso il dio e la sua fede in lui, espresso ambiguamente, sembra muoversi parallelamente al declino del dio stesso. \nLa rappresentazione che Golding fa della narratrice (calpestata e oppressa, ma comunque indipendente) mostra il suo intraprendere una nuova direzione al termine della sua vita, seppur nel contesto della fascinazione per i Greci e la Grecia, che lo accompagn\u00f2 per tutta la vita.\nStoria editoriale.\nNel giugno 1993, al momento della sua morte improvvisa, Golding stava lavorando a questo romanzo da sei mesi, ne aveva realizzato due stesure preliminari, dattiloscritte personalmente, senza mostrarle a nessuno, e stava per cominciarne una terza, con l'intenzione di consegnare il romanzo all'editore quell'autunno.\nIl titolo \"The Double Tongue\" \u00e8 stato scelto dai curatori editoriali tra i diversi appuntati dall'autore sulle due stesure e nel proprio diario."}
{"id": "2395975", "revid": "729019", "url": "https://it.wikipedia.org/wiki?curid=2395975", "title": "Jim Love", "text": "Biografia.\nNativo di Blenheim, cittadina nella provincia neozelandese di Marlborough, Jim Love milit\u00f2 per tutta la carriera, dal 1975 al 1985, nella rappresentativa provinciale omonima che disputava il National Provincial Championship scendendo in campo in 142 incontri di Lega.\nMilit\u00f2 anche nella selezione \"coloured\" dei New Zealand M\u0101ori per 50 volte, tra il 1970 e il 1983.\nDopo il ritiro dall'attivit\u00e0 agonistica pass\u00f2 alla carriera tecnica, guidando lo stesso Marlborough alla promozione in seconda divisione della NPC; dal 1998 al 2001 ebbe la sua prima esperienza di selezionatore dei ; nel 1999 fu tra i fondatori della \"New Zealand Sports Academy\" a Rotorua, scuola di formazione di giovani leve rugbistiche.\nNel settembre 2001 prese in carico la gestione della Nazionale di , in vista della ; nel corso di tale competizione riport\u00f2 4 sconfitte su 4 incontri (, , e ), guadagnando un punto di bonus per la sconfitta di misura (20-27) contro i gallesi.\nTornato alla guida dei M\u0101ori per il biennio 2004-05, and\u00f2 poi negli Stati Uniti per allenare una delle due franchigie federali di quel Paese, gli USA Falcons; dal campionato 2006/07, infine, guida il club italiano del Viadana, con cui ha guadagnato la Coppa Italia nel 2007 ed \u00e8 giunto in finale di campionato nel 2009."}
{"id": "2395976", "revid": "24328515", "url": "https://it.wikipedia.org/wiki?curid=2395976", "title": "Lingue dell'Alto Adige", "text": ""}
{"id": "2395982", "revid": "599013", "url": "https://it.wikipedia.org/wiki?curid=2395982", "title": "Raffaella Calloni", "text": "Biografia.\nSi avvicina inizialmente alla danza; gioca anche a pallavolo, dopo essersi appassionata al cartone animato Mila e Shiro - Due cuori nella pallavolo, nella squadra dell'oratorio.\nCarriera.\nClub.\nLa carriera di Raffaella Calloni inizia nelle giovanili dell'; nella stagione 2000-01 entra a far parte del progetto federale del .\nNella stagione 2001-02 esordisce in Serie A1, ingaggiata dall'. Per il campionato 2002-03 veste la maglia di , in Serie A2, dove resta tre annate. Nella stagione 2005-06 torna nella massima divizione nazionale, questa volta all' di Novara, con cui vince la Supercoppa italiana e la Top Teams Cup.\nNell'annata 2006-07 si accasa al : al club di Jesi \u00e8 legata per quattro stagioni, conquistando la Coppa CEV 2008-09. Nella stagione 2010-11 difende i colori del , sempre in Serie A1, con cui si aggiudica la Coppa Italia.\nSi trasferisce in Azerbaigian per disputare il campionato 2011-12 con il , militante in Superliqa. Ritorna in Italia nella stagione 2012-13 firmando per l', in Serie A1: rimane a Conegliano per due campionati, risultato la miglior giocatrice a muro al termine della \"reguar season\" 2012-13, con 59 punti realizzati, per poi saltare quasi completamente la stagione successiva a seguito di un infortunio.\nNella stessa categoria milita a partire dall'annata 2014-15 con il neopromosso , restando per tre stagioni: \u00e8 ancora la miglior giocatrice a muro al termine della regular season 2014-15 con 72 punti realizzati. Per il campionato 2017-18 \u00e8 al di Piacenza, ancora in Serie A1: al termine della stagione annuncia il suo ritiro dall'attivit\u00e0 agonistica.\nNazionale.\nNel 1999 \u00e8 convocata nella nazionale italiana Under-18. Nel 2000 \u00e8 nella nazionale Under-19, con cui conquista la medaglia d'argento al campionato europeo. Nel 2001 fa parte della nazionale Under-20.\nOttiene le prime convocazioni nella nazionale maggiore nel 2005, anno in cui conquista il bronzo ai XV Giochi del Mediterraneo. Ottiene le ultime convocazioni nel 2015 durante i I Giochi europei, arrivando all'undicesimo posto: durante la competizione, nella quale indossa la fascia di capitano, subisce un infortunio alla caviglia."}
{"id": "2395983", "revid": "1494169", "url": "https://it.wikipedia.org/wiki?curid=2395983", "title": "Archives", "text": ""}
{"id": "2395985", "revid": "124982684", "url": "https://it.wikipedia.org/wiki?curid=2395985", "title": "ECM Prague Open", "text": "L' ECM Prague Open \u00e8 un torneo di tennis che si disputa a Praga, capitale della Repubblica Ceca (l'edizione del 1996 si \u00e8 svolta a Karlovy Vary quella del 1999 a Prost\u011bjov). Fin dal 1992 con una interruzione tra il 1999 e il 2005, questo evento ha fatto parte della categoria International e giocato sulla terra rossa. Dal 1996 si gioca anche un torneo maschile che fa parte della categoria ATP Challenger Series.\nCollegamenti esterni.\n "}
{"id": "2395988", "revid": "228587", "url": "https://it.wikipedia.org/wiki?curid=2395988", "title": "Chronicles", "text": ""}
{"id": "2395991", "revid": "1305772", "url": "https://it.wikipedia.org/wiki?curid=2395991", "title": "Different Stages", "text": ""}
{"id": "2395992", "revid": "124034862", "url": "https://it.wikipedia.org/wiki?curid=2395992", "title": "Armance", "text": "Armance \u00e8 il primo romanzo dello scrittore francese Stendhal, pubblicato originalmente nell'agosto del 1827 presso l'Editore \"Canel\" sotto anonimato.\nTrama.\nIl romanzo, ambientato all'epoca della Restaurazione, descrive come una serie di fraintendimenti tengono separati i due amanti Armance e Octave. Octave de Malivert, un giovane brillante ma taciturno appena uscito dall'\u00c9cole polytechnique nasconde un segreto. Una serie di indizi lascia intuire che Octave \u00e8 impotente a causa di un incidente piuttosto grave.\nQuando finalmente si sposano, le maldicenze di un rivale convincono Octave che Armance si \u00e8 sposata solo per egoismo. Octave parte per combattere in Grecia, e l\u00ec si suicida mascherando le proprie intenzioni in modo che la morte possa essere attribuita a cause naturali.\n\"Armance\" \u00e8 basato sul romanzo \"Olivier, ou le Secret\" della duchessa Claire de Duras. La scabrosit\u00e0 del tema dell'impotenza, abnegata dal dilagante maschilismo dell'epoca, \u00e8 il motivo per il quale la duchessa decide di non pubblicare mai la sua opera, oltre alla delusione del vedersi attribuita una mistificazione prodotta da Latouche. Ma Stendhal risulta essere ben pi\u00f9 discreto e riesce a far intendere la natura della condizione di Octave senza mai parlarne apertamente. D'altronde, la creazione di \"Armance\" germoglia dall'attitudine di osservatore acuto dell'autore, il quale si prefigge di dare al protagonista e agli scenari (i \"milieux\") la stessa importanza all'interno di tutta la sua produzione. Il suo intento di rappresentare uno spicchio di societ\u00e0 \u00e8 perfettamente manifestato dal sottotiolo: \"Quelques sc\u00e8nes d'un Salon de Paris en 1827\".\nCritica.\nPur riprendendo temi cari al filone romantico allora in voga, l'opera venne accolta con freddezza dai contemporanei ai quali si presentava secondo una definizione di Sainte-Beuve \"enigmatico\" nei contenuti; il motivo, come fece notare Andr\u00e9 Gide nella sua celebre \"preface\" del 1925 \u00e8 da ricercare nello stesso tema trattato dal romanzo: \"L'impotenza sessuale del protagonista, impotenza che non \u00e8 mai esplicitamente dichiarata ma, anzi, sapientemente nascosta\""}
{"id": "2395993", "revid": "1271401", "url": "https://it.wikipedia.org/wiki?curid=2395993", "title": "Gruppo di lavoro per gli orti botanici e i giardini storici", "text": "Il Gruppo di lavoro per gli orti botanici e i giardini storici fa parte della Societ\u00e0 botanica italiana, ed \u00e8 stato fondato da un gruppo di suoi soci circa 40 anni fa.\n\u00c8 un organismo riconosciuto dal Ministero dell'Ambiente e della Tutela del Territorio e del Mare e svolge funzioni di coordinamento in ambito nazionale e di rappresentanza in ambito internazionale. Aderisce all'International Association of Botanic Gardens (IABG) ed al Botanic Gardens Conservation International (BGCI).\nAd esso partecipano oltre 200 aderenti e oltre settanta fra orti botanici universitari, il nucleo di base, e strutture gestite da enti locali, tra cui spiccano i giardini alpini, spesso pi\u00f9 recenti rispetto agli orti universitari.\nNe fanno parte anche orti botanici forestali e arboreti.\n48 orti botanici e arboreti dei 58 attualmente esistenti in Italia che siano ufficialmente riconosciuti dal Ministero sono rappresentati in seno al Gruppo di lavoro per gli orti botanici e giardini storici; il Gruppo si attesta quindi come il principale organo ufficiale di riferimento per quanto riguarda gli orti botanici in Italia.\nIl Gruppo di lavoro pubblica un notiziario aperiodico, \"Fatti nostri\" e promuove le attivit\u00e0 degli orti botanici: per esempio, propone riunioni scientifiche o escursioni sulle collezioni botaniche, sulla Convenzione sul commercio internazionale delle specie minacciate di estinzione (trattato CITES), sulla storia e l'architettura dei giardini.\nIl consiglio direttivo che gestisce il Gruppo di lavoro \u00e8 lo stesso della Societ\u00e0 botanica italiana e viene eletto ogni tre anni.\nAlcuni orti del gruppo sono di antichissima istituzione, come l'orto botanico universitario di Padova, del 1545: per la sua importanza, la sua planimetria \u00e8 stata ripresa nel logo del Gruppo di lavoro.\nGli orti botanici e i giardini storici aderenti al Gruppo di lavoro.\nIn ordine cronologico, gli orti aderenti al Gruppo di Lavoro sono:"}
{"id": "2395995", "revid": "125687296", "url": "https://it.wikipedia.org/wiki?curid=2395995", "title": "Lingue della Valle d'Aosta", "text": "Le lingue parlate in Valle d'Aosta sono quattro:\nStoria.\nLa Valle d'Aosta fu la prima amministrazione al mondo ad adottare la lingua francese come idioma ufficiale (1536), tre anni prima della Francia stessa.\nL'italiano divenne ufficiale nel 1861 a seguito della costituzione del Regno d'Italia.\nIl francese fu bandito durante il fascismo. Secondo l'ultimo censimento della popolazione italiana, messo in atto nel 1921, l'88% dei Valdostani \u00e8 classificato come francofono.\nDopo la Seconda guerra mondiale (1946) e a seguito della proclamazione dello statuto speciale (1948), il francese e l'italiano sono co-ufficiali e parificati in tutti gli ambiti, eccettuata l'Amministrazione della Giustizia in cui i provvedimenti dell'autorit\u00e0 giudiziaria vengono redatti unicamente in italiano (art. 38 dello Statuto di Autonomia). Esiste tuttavia l'obbligo di assicurare la traduzione in lingua francese nel caso in cui una o pi\u00f9 parti interessate non conoscano la lingua italiana.\nRipartizione linguistica.\nIl sondaggio della fondazione Chanoux, effettuato su 7.500 questionari nel 2001, ha fatto emergere la dominanza dell'italiano in tutti i contesti, l'uso del francese in ambiti istituzionali e culturali, e la stabilit\u00e0 del francoprovenzale (\"patois\") nella comunicazione intra-familiare e locale, soprattutto nelle zone rurali.\nIn virt\u00f9 del fatto che l'istruzione \u00e8 in prevalenza impartita in italiano, contrariamente a quanto disposto dallo Statuto speciale della Regione, i dati riguardanti la lingua madre sono largamente in favore di questa lingua:\nI dati riguardanti la competenza linguistica della popolazione valdostana mostrano una realt\u00e0 pi\u00f9 eterogenea:\nAll'inizio del XXI secolo, di fatto la lingua predominante in Valle d'Aosta \u00e8 quasi sempre l'italiano, anche se in limitati ambiti, sono preponderanti il francese e/o il francoprovenzale.\nToponomastica.\nI toponimi in Valle d'Aosta sono unicamente in francese, ad eccezione di Aosta, che prevede due nomi ufficiali (Aosta / Aoste).\nI toponimi dei comuni di Gressoney-Saint-Jean e di Gressoney-La-Trinit\u00e9 sono ufficialmente espressi in \"Titsch\", e prevedono una versione non ufficiale in tedesco standard.&lt;br&gt;\nNel comune di Issime, la toponomastica \u00e8 bilingue francese/\"T\u00f6itschu\".\nSegnaletica stradale.\nLa segnaletica stradale, autostradale e cittadina \u00e8 espressa sia in lingua italiana sia francese, con l'aggiunta del tedesco nelle aree walser.\nMezzi di informazione.\nIl TG regionale di Rai Vd'A va in onda in italiano, francese e francoprovenzale senza obbligo di sottotitoli.&lt;br&gt;\nLe emittenti francofone France 2, RTS, France 24 e TV5 Monde sono disponibili gratuitamente in Valle d'Aosta secondo degli accordi internazionali.\nLingua francese.\nIn Valle d'Aosta fu redatto il primo documento notarile in lingua francese al mondo nel 1532, quando a Parigi si usava ancora il latino, mentre nel 1536 il Conseil des Commis adotta come lingua di lavoro il francese, divenendo la prima amministrazione al mondo ad usarlo, 3 anni prima della Francia stessa. Il francese divenne lingua ufficiale della Valle d'Aosta con la promulgazione dell'Editto di Rivoli da parte di Emanuele Filiberto I il 22 settembre 1561. In Valle d'Aosta si svilupp\u00f2 da allora un bilinguismo francese-francoprovenzale: la prima lingua era quella dell'amministrazione e della Chiesa, mentre la seconda quella del popolo, frammentata in una moltitudine di dialetti. Un simile fenomeno si riscontra anche nei territori d'oltralpe che insieme con la Valle d'Aosta avevano costituito il Regno di Borgogna (Savoia, Svizzera romanda e altri territori a nord-ovest).\nIl ruolo rivestito dal francese sono in questo contesto, in contrasto con l'uso a livello locale, dominato dal \"patois\". Le competenze attive sono generalmente attribuite agli strati agiati della societ\u00e0, in particolare in citt\u00e0, oltre ai mercanti, ai notai, ai funzionari e al clero. A partire dall'inizio del XVI secolo, una importante \u00ab Eschole \u00bb a Aosta permette agli istitutori rurali di imparare il francese. Il collegio Saint-B\u00e9nin, un istituto classico di studi superiori, svolge un ruolo fondamentale nella diffusione del francese in Valle d'Aosta. \u00c8 infine attraverso l'istituzione, a partire dalla met\u00e0 del XVII secolo, di una fitta rete di \"\u00c9coles de hameau\" (\"scuole di villaggio\") che il francese si diffonde stabilmente anche nelle campagne. Una conseguenza di questo processo \u00e8 un tasso di alfabetizzazione degli strati bassi della popolazione in controtendenza rispetto al resto d'Italia all'inizio del XX secolo, dove si registrava una percentuale media molto pi\u00f9 bassa. Queste scuole, dirette prevalentemente dal clero, beneficiano di sovvenzioni private.\nIl bilinguismo francese-francoprovenzale continu\u00f2 immutato fino al 1861 quando, con l'Unit\u00e0 d'Italia e la cessione della Savoia alla Francia, la Valle d'Aosta si ritrov\u00f2 a essere l'unica regione francofona del regno d'Italia.\nDurante il periodo fascista fu proibito l'uso del francese e avviato un processo forzato di italianizzazione, attraverso la chiusura delle \"\u00e9cole de hameau\" (\"scuole di villaggio\") e dei periodici francofoni locali, la traduzione dei toponimi in italiano e l'immigrazione in massa di forza lavoro da tutte le regioni italiane, in particolare dalla Calabria e dal Triveneto.\nDopo la seconda guerra mondiale, la situazione cambi\u00f2 in maniera sensibile. Il 26 febbraio 1948, la Valle d'Aosta fu costituita in Regione Autonoma a Statuto Speciale, ottenendo l'ufficializzazione del bilinguismo italiano-francese e la soppressione dei toponimi in italiano imposti dal regime fascista. La politica di bilinguismo perfetto applicata in Valle d'Aosta prevede l'insegnamento parificato delle lingue italiana e francese a tutti i livelli, confermato dalla legge regionale n. 53 del 1994.\nIl francese valdostano \u00e8 marcato a tutti i livelli: ortografico, fonetico, morfologico, sintattico e lessicale.\nEsiste un ufficio per la promozione della lingua francese in Valle d'Aosta, l\"'Office de promotion de la langue fran\u00e7aise\".\nIl francese \u00e8 utilizzato in tutti gli ambiti pubblici.\nLa toponomastica \u00e8 unicamente in francese, tranne per Aosta/Aoste e Breuil-Cervinia, che presentano rispettivamente due versioni dello stesso toponimo e un toponimo doppio.\nSecondo la legge regionale n.53 del 1994, l'educazione scolastica viene impartita in italiano e francese a tutti i livelli.\nLa Valle d'Aosta \u00e8 membro dell'Association internationale des r\u00e9gions francophones (\"Associazione Internazionale delle Regioni Francofone\" - AIRF).\nTutti i partiti politici regionali hanno solo un nome in francese (il pi\u00f9 importante \u00e8 l'Union Vald\u00f4taine) e pubblicano anche giornali in francese.\nLingua francoprovenzale (\"Patois vald\u00f4tain\").\nIl francoprovenzale costituisce uno strumento di comunicazione attiva in Valle d'Aosta, nella sua variante locale, dov'\u00e8 conosciuto e parlato dalla maggior parte della popolazione e gode di tutela.\nLa regione ha istituito il \"Bureau r\u00e9gional pour l'ethnologie et la linguistique\" (\"BREL\"), che sviluppa e coordina le ricerche etnografiche e linguistiche in Valle d'Aosta. Il \"Centre d'\u00e9tudes francoproven\u00e7ales Ren\u00e9 Willien\" (\"CEFP\"), che trae il suo nome dallo scrittore valdostano Ren\u00e9 Willien, si occupa in particolare dello studio della lingua francoprovenzale.\nA partie dagli anni 1970, numerosi tentativi sono stati messi in atto da parte di alloglotti per imparare il francoprovenzale. Il numero di questi \"nouveaux patoisants\" (\"nuovi locutori del \"patois\"\") si stima a qualche migliaia, con lingua madre scandinava, araba, inglese e albanese, oltre all'italiano e al francese, tra le altre.\nSi sono svolti, nella primavera 2013, i primi 83 corsi facoltativi di francoprovenzale nelle scuole valdostane. Il progetto pilota che ha coinvolto 36 istituzioni scolastiche valdostane, di ogni ordine e grado, distribuite su tutto il territorio regionale, ha riscosso un buon successo tra i partecipanti.\nLingua italiana.\nL'italiano regionale valdostano presenta influenze provenienti dal francese valdostano e dal \"patois\", soprattutto a livello fonetico e lessicale.\nPer esempio, l'uso di \"parenti\" invece di \"genitori\", che corrisponde alla bisemia del francese \"parents\" e del francoprovenzale \"par\u00e8n\", oppure di locuzioni del tipo \"fermare la porta\" invece di \"chiudere la porta\", influenzate dal falso amico \"fermer\" (francese) e \"frem\u00e9\" (patois).\nSul piano fonetico, l'italiano regionale valdostano \u00e8 caratterizzato dalla pronuncia ovulare (\"alla francese\") della vibrante /r/ (es. \"allora\" [al\u02c8lo\u0280a, al\u02c8lo\u0281a]), che pu\u00f2 talvolta essere aspirata [h] ([al\u02c8loha]) o sincopata in posizione intervocalica ([al\u02c8loa]). Per quanto riguarda le vocali, esse sono pronunciate normalmente come in patois, il che genera delle differenze rispetto all'italiano standard, come per \"cosa\" ('o' chiusa).\nUn \"jod\" \u00e8 spesso presente prima delle consonanti occlusive velari sorde, come per es. \"anche\" [ankj\u0259].\nLingua walser.\nLa lingua walser \u00e8 parlato in tre comuni della Valle del Lys: Issime, Gressoney-Saint-Jean e Gressoney-La-Trinit\u00e9. I dialetti walser valdostani sono definiti \"Titsch\" nei due Gressoney e \"T\u00f6itschu\" a Issime.\n\u00c8 protetto dalla legge n. 482 del 1999 e dalla legge regionale n. 47 del 1998. Dal 2001 anche lo statuto speciale della Valle d'Aosta riconosce i diritti dei walser e garantisce, tra l'altro l'insegnamento dell'idioma: la lingua walser, nelle due varianti locali \"Titsch\" (a Gressoney) e \"T\u00f6itschu\" (a Issime), viene insegnata nelle scuole dei 3 comuni accanto al tedesco, al francese e all'italiano.\nDue associazioni culturali sono attive all'interno dell'Unit\u00e9 des Communes vald\u00f4taines Walser (ted. \"Union der Aostataler Walsergemeinden\") per la salvaguardia della cultura walser: il \"Walser Kulturzentrum\" di Gressoney-Saint-Jean e l'Associazione \"Augusta\" di Issime, che organizzano inoltre corsi rispettivamente di \"Titsch\" e \"T\u00f6itschu\".\nNel 1992, il 53,8% degli alunni conosceva il walser.\nGli abitanti di questi tre comuni germanofoni possono disporre di competenze linguistiche quintuple, in particolare delle lingue walser, francese, francoprovenzale, piemontese e italiano.\nDi seguito sono presentati i dati riguardanti le competenze linguistiche della lingua walser :\nDi seguito sono presentati i dati riguardanti le competenze linguistiche del dialetto walser di Gressoney-Saint-Jean e Gressoney-La-Trinit\u00e9 (\"titsch\"):\nLingua piemontese.\nNella bassa valle, \u00e8 conosciuto anche il piemontese nella sua variante canavesana, in virt\u00f9 dei rapporti storici e commerciali con il Canavese. Limitatamente ai comuni di Pont-Saint-Martin, Verr\u00e8s e Bard, il piemontese canavesano \u00e8 stato in certi casi anche praticato in famiglia, sebbene questa tendenza si sia invertita in favore del francoprovenzale o dell'italiano nella seconda met\u00e0 del XX secolo.\nFino alla met\u00e0 del '900, il piemontese ha inoltre svolto un ruolo di \"lingua franca\" a livello regionale per la comunicazione tra parlanti francoprovenzali e/o walser in situazioni di contatto a larga distanza, come mercati e fiere regionali."}
{"id": "2395997", "revid": "1305772", "url": "https://it.wikipedia.org/wiki?curid=2395997", "title": "Grace Under Pressure", "text": ""}
{"id": "2396003", "revid": "1305772", "url": "https://it.wikipedia.org/wiki?curid=2396003", "title": "Hemispheres", "text": ""}
{"id": "2396005", "revid": "1305772", "url": "https://it.wikipedia.org/wiki?curid=2396005", "title": "Moving Pictures", "text": ""}
{"id": "2396008", "revid": "729019", "url": "https://it.wikipedia.org/wiki?curid=2396008", "title": "Tomas Oppus", "text": "Tomas Oppus \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nTomas Oppus \u00e8 formata da 29 barangay:"}
{"id": "2396017", "revid": "697352", "url": "https://it.wikipedia.org/wiki?curid=2396017", "title": "Rush", "text": ""}
{"id": "2396022", "revid": "599013", "url": "https://it.wikipedia.org/wiki?curid=2396022", "title": "Hiram Fuller", "text": ""}
{"id": "2396030", "revid": "716642", "url": "https://it.wikipedia.org/wiki?curid=2396030", "title": "Brian Laws", "text": "Attualmente \u00e8 alla guida dello Shamrock Rovers. Nel 2010 era stato ingaggiato dal Burnley in seguito alle dimissioni di Owen Coyle, a sua volta ingaggiato dal Bolton: la dirigenza del Burnley ha dichiarato che la scelta di Laws \u00e8 stata motivata dal suo pi\u00f9 alto rapporto tra punti conquistati e sterline spese, a livello di Championship. Il suo impatto in Premier, tuttavia, non \u00e8 stato altrettanto efficace: trovatosi alla guida di una squadra ampiamente in zona salvezza e imbattuta al Turf Moor, ha perso 14 delle sue prime 17 partite, retrocedendo matematicamente con due giornate d'anticipo. Nonostante questo \u00e8 stato confermato dalla dirigenza dei \"Clarets\", con l'obiettivo di risalire immediatamente in Premier.\nDopo aver ceduto i giocatori migliori, tra i quali Steven Fletcher ai \"Wolves\", il Burnley inizia bene il campionato. Tuttavia, una serie di risultati negativi sul finire dell'anno portano i \"Clarets\" al nono posto in campionato e la dirigenza decide di esonerare Laws il 29 dicembre.\nNel Settembre 2012 viene ingaggiato, fino al termine della stagione, come Director of Football, dagli Shamrock Rovers.\nIl 29 ottobre dello stesso anno torna in panchina con lo Scunthorpe United dopo l'esonero di Alan Knill."}
{"id": "2396034", "revid": "1136319", "url": "https://it.wikipedia.org/wiki?curid=2396034", "title": "Duilio Magnani", "text": "Per oltre quindici anni ha presieduto la Internacia Katolika Unui\u011do Esperantista (IKUE), l'organizzazione mondiale dell'esperantismo cattolico. \u00c8 stato presidente onorario dell'IKUE e membro onorario dell'Associazione universale esperanto.\nMagnani mor\u00ec il 20 aprile 2010 dopo una battaglia contro un tumore\nLa carriera ecclesiastica.\nFiglio di poveri contadini, fu costretto in giovent\u00f9 ad elemosinare per potersi sostenere nel corso dei suoi studi. Durante la seconda guerra mondiale frequent\u00f2 la scuola media a Trento, quindi il ginnasio a Rimini. Studi\u00f2 quindi teologia a Bologna, e il 28 giugno 1953 prese servizio come sacerdote, di nuovo a Rimini.\nDopo tre anni, nel 1956, divenne parroco in un villaggio di campagna presso Rimini, San Savino. Nel 1964 divenne parroco a Rimini, nel quartiere di San Giuliano Mare, e abbandon\u00f2 la carica solo nel 2003, al compimento dei settantacinque anni di et\u00e0, come prescritto dal diritto canonico.\nPer molti anni fu figlio spirituale di padre Pio, che conosceva personalmente; guid\u00f2 numerosi pellegrinaggi a San Giovanni Rotondo. Fu l'unico sacerdote non francescano ad essere concelebrante delle esequie di padre Pio.\nMagnani e il movimento esperantista.\nMagnani super\u00f2 l'esame di primo grado di lingua esperanto nel 1969, e divenne presto attivo all'interno del movimento esperantista. Nel 1976 divenne segretario generale dell'Unione esperantista cattolica italiana, e nel 1979 presidente dell'Internacia Katolika Unui\u011do Esperantista (Unione cattolica esperantista internazionale, o IKUE). Rieletto diverse volte, mantenne tale carica sino al 1995, anno in cui present\u00f2 le proprie dimissioni.\nMagnani guid\u00f2 l'IKUE in un periodo chiave dei rapporti fra esperanto e Chiesa cattolica. Durante la sua segreteria, l'IKUE fu ufficialmente riconosciuta dalla Santa Sede come associazione privata internazionale di fedeli; furono approvati ufficialmente dal Vaticano il lezionario ed il messale in lingua esperanto; il papa inizi\u00f2 la tradizione, tuttora vigente, di rivolgere i propri saluti a piazza San Pietro in esperanto a Natale e Pasqua.\nDon Duilio Magnani fond\u00f2 l'associazione onlus Cer-es tuttora attiva, vedi il sito internet: www.ceresonlus.it"}
{"id": "2396037", "revid": "120057206", "url": "https://it.wikipedia.org/wiki?curid=2396037", "title": "Episodi di Melrose Place (prima stagione)", "text": "In America, i trentadue episodi che costituiscono la prima stagione della serie sono stati trasmessi dall'8 luglio 1992 al 26 maggio 1993 sul canale FOX.\nIn Italia, la serie debutta il 7 ottobre 1993 su Italia 1 e si conclude il 12 maggio 1994.\nAl cast iniziale si aggiungono le attrici Daphne Zuniga, nel ruolo di Jo Beth Reynolds, a partire dal quindicesimo episodio e, come special guest star, Heather Locklear che, dall'episodio ventuno, interpreta Amanda Woodward.\nAmy Locane (Sandy Louise Harling) lascia la serie dopo le prime tredici puntate, mentre Vanessa A. Williams (Rhonda Blair), presente in tutta la prima stagione, non venne riconfermata nella successiva.\nAppaiono in piccole partecipazioni anche Laura Leighton (in due puntate) e Marcia Cross (in nove), rispettivamente nel ruolo di Sydney Andrews e in quello della Dr.ssa Kimberly Shaw; dalla stagione successiva entrambi i personaggi avranno una maggiore rilevanza all'interno dell'intreccio della serie.\nCondominio con vista.\nTrama.\nNel cuore della notte, la coinquilina di Alison Parker fugge di nascosto dal condominio al 4616 di Melrose Place, a Los Angeles. La scadenza dell'affitto \u00e8 vicina e Alison ha bisogno di trovare un nuovo coinquilino in tempi brevi; tra i tanti candidati si presenta Billy Campbell, un giovane disoccupato con aspirazioni da scrittore. Nonostante qualche diffidenza iniziale Alison lo accetta come convivente.\nAlison \u00e8 una centralinista alla D&amp;D Advertising e vorrebbe fare carriera nel settore pubblicitario.\nMichael Mancini \u00e8 il gestore della palazzina in cui abita Alison ed \u00e8 un dottore; \u00e8 sposato con Jane che lavora come commessa in una boutique.\nNel condominio abitano anche Matt Fielding (un omosessuale dichiarato che si occupa di emarginati dalla societ\u00e0, soprattutto minorenni) e Rhonda Blair, insegnante di aerobica che condivide l'appartamento con Sandy Louise Harling, aspirante attrice che per sbancare il lunario fa la barista da \"Shooters\".\nL'ultimo abitante del condominio \u00e8 Jake Hanson, un disoccupato. Jake torna a casa con Kelly Taylor con la quale ha una relazione che suscita le gelosie di Sandy e le preoccupazioni da parte di David, Steve e Donna, amici e compagni di scuola di Kelly, che hanno seguito la ragazza da Beverly Hills, dove vivono, per convincerla a tornare a casa e ad abbandonare un uomo troppo grande per lei.\nAmici e amanti.\nTrama.\nBilly ottiene un lavoro come tassista. Sul suo taxi conosce Marcy Garrett e i due iniziano ad uscire suscitando la gelosia di Alison. Ben presto Marcy, per\u00f2, si rivela molto possessiva e non nasconde i dettagli piccanti della sua vita sessuale con Billy ai ragazzi del condominio; il ragazzo decide allora di far cessare la loro relazione.\nJake, in cerca di lavoro, d\u00e0 il via ad una rissa presso l'ufficio di collocamento. La sua cauzione viene pagata da Kelly che scopre cos\u00ec i precedenti penali dell'amato.\nJane dubita dell'amore di Michael.\nOstacoli.\nTrama.\nBilly finisce di scrivere la sua prima sceneggiatura e la fa leggere ad Alison che non l'apprezza particolarmente.\nJane si sente sola dal momento che Micheal \u00e8 molto impegnato col lavoro; Rhonda decide quindi di portare l'amica da Shooters, dove incontrano due ragazzi. Durante la serata Jane nasconde la fede e la perde.\nJake capisce che la differenza d'et\u00e0 tra lui e Kelly \u00e8 un limite insormontabile e, con la complicit\u00e0 di un'amica di Sandy, fa credere a Kelly di non essere un tipo affidabile. Kelly decide allora di abbandonare definitivamente Los Angeles.\nPer amore o per denaro.\nTrama.\nA cena con un collega, Alison condivide alcune idee su una campagna pubblicitaria. Il giorno dopo, scopre che l'uomo \u00e8 il figlio del vicepresidente di una societ\u00e0 che lavora con la D&amp;D e che ha presentato le idee di Alison come se fossero sue. Alison riferisce l'accaduto a Lucy Cabot, il suo supervisore, che decide di far fare la campagna ad entrambi.\nJake incontra un'ex, Perry Morgan, che lo convince ad abbandonare il suo lavoro alla tavola calda per seguirla nella vendita di opere d'arte fraudolenti, ma la scoperta dei problemi di droga di Perry spinge Jake ad abbandonare la \"societ\u00e0\" e a trovare lavoro come meccanico.\nRhonda si offre come volontaria in cucina nella comunit\u00e0 in cui lavora Matt, ma una lezione di aerobica in palestra le impedisce di tener fede all'impegno preso, scatenando un litigio tra i due amici.\nUn salto nel buio.\nTrama.\nJane scopre di aspettare un bambino, ma preferisce non dirlo a Michael perch\u00e9 sa che il marito \u00e8 sempre stato contrario ad allargare la famiglia nei primi anni di matrimonio; decide quindi d'interrompere la gravidanza e Alison e Sandy si offrono di accompagnarla in clinica per darle il loro supporto. Sandy rivela di aver abortito a sedici anni.\nBilly ottiene una rubrica in un quotidiano locale; non sapendo di cosa raccontare, convince Jake e Matt ad andare a fare bungee jumping assieme a lui.\nLa mia strada.\nTrama.\nTeresa, una ballerina professionista, \u00e8 in citt\u00e0 per una data della sua tourn\u00e9e teatrale ed invita l'amica Rhonda ad assistere allo spettacolo per poi proporle un provino per unirsi alla compagnia. Anni prima, entrambe erano in lizza per un posto da professionista, ma un attacco di panico aveva bloccato Rhonda; ora sembra essere giunto il suo momento di rivalsa.\nJake chiede ad Alison di aiutarlo nella preparazione di un esame che gli permetta di prendere la maturit\u00e0. Dal momento che Jake si vergogna di essere l'unico senza un diploma nel condominio, chiede ad Alison di mantenere segreto il motivo dei lori incontri; questa situazione, per\u00f2, genera pettegolezzi che sembrano ferire Sandy e Billy.\nUna scelta importante.\nTrama.\nBilly con un tranello convince Alison a passare alcuni giorni a casa dei suoi genitori e la presenta come sua fidanzata. Il padre di Billy vorrebbe che il ragazzo abbandonasse ogni aspirazione a diventare scrittore e si unisse a lui nel mobilificio di famiglia.\nSandy ottiene il ruolo da protagonista in un film horror e pensa di essere finalmente arrivata, ma le particolari scelte registiche la riporteranno alla dura realt\u00e0.\nCuori solitari.\nTrama.\nSandy, durante una giornata di shopping con Rhonda, conosce Paul Brubecker che la invita a cena. Al ristorante, Sandy si accorge di non essere attratta dal ragazzo e lo respinge gentilmente. Nei giorni successivi, per\u00f2, Paul inizia a comportarsi come se fosse il suo fidanzato, nonostante i continui rifiuti da parte di Sandy. Mentre Rhonda \u00e8 fuori citt\u00e0, Sandy, di rientro dal lavoro, trova l'appartamento pieno di rose e dagli innumerevoli messaggi in segreteria capisce che Paul \u00e8 entrato nella sua casa. Jake si offre di aiutare l'amica.\nAlison vorrebbe cambiare auto perch\u00e9 la sua vecchia \"Betsy\" inizia a darle dei problemi, ma i legami affettivi che la legano alla macchina glielo impediranno.\nVoglia di arrivare.\nTrama.\nBilly aiuta Dawn Bonds, rimasta in panne con l'auto, a raggiungere un club dove la donna si esibisce come cabarettista emergente. I due iniziano a frequentarsi e Billy scopre che Dawn ha un bambino di otto anni. Inizialmente, il bambino non accetta la presenza di Billy, ma poi il ragazzo riesce a conquistarne la fiducia. Un discorso con l'ex marito di Dawn, per\u00f2, fa comprendere a Billy di non essere pronto ad assumersi le responsabilit\u00e0 di genitore.\nSandy e Jake provano ad instaurare una relazione platonica, ma l'impresa si rivela pi\u00f9 ardua del previsto.\nL'ospite inatteso.\nTrama.\nDurante una festa a sorpresa per il suo compleanno, Jake riceve la visita della madre che non vedeva da diversi anni a causa della dipendenza della donna dall'alcool. Sandy cerca di far riavvicinare i due, ma molti dissapori del passato sembrano riaffiorare.\nBilly, durante un turno notturno in un quartiere malfamato della citt\u00e0, viene aggredito da un gruppo di teppisti di colore e cerca di farsi giustizia da solo con l'aiuto di Jake. Un pregiudizio razzista di Billy fa infuriare Rhonda, che cerca di mostrare al ragazzo la complessit\u00e0 della condizione razziale a Los Angeles.\nUna promessa non mantenuta.\nTrama.\nDurante un'ecografia di routine, Jane scopre di aver perso il bambino. Per provare a consolarla, Sandy le regala un cucciolo di cane, ma l'animale scappa durante una passeggiata in spiaggia. Michael accusa la moglie della fuga del cane e di essere responsabile della perdita del bimbo perch\u00e9 aveva pensato all'aborto in un primo tempo.\nAlison litiga con Billy dopo averlo visto scherzare con un suo reggiseno.\nSar\u00e0 l'uomo giusto?\nTrama.\nAlison inizia ad uscire con Keith Gray, un brillante biologo marino, ma scopre che l'uomo \u00e8 sposato e che intende lasciare la moglie.\nBilly scopre di non aver mai pagato un debito contratto all'universit\u00e0 e deve estinguerlo in tempi brevi.\nJane \u00e8 ossessionata dall'idea di perdere il peso che aveva accumulato durante la gravidanza.\nRabbia.\nTrama.\nDopo una serata galante, Matt viene aggredito e picchiato da un gruppo di omofobici. Il ragazzo viene interrogato durante l'orario di lavoro da due agenti della polizia; il suo datore di lavoro ne scopre cos\u00ec l'omosessualit\u00e0 e con una banale scusa lo licenzia. Inizialmente, Matt non sembra intenzionato ad una causa per discriminazione, ma Rhonda e Jake lo convincono del contrario.\nAlison continua a frequentare Keith nonostante le critiche dei suoi amici, di Billy e di Jane in particolare.\nA Sandy viene proposto un provino per una soap opera, \"Domani e per sempre\", a New York. La ragazza viene presa ed il giorno stesso si trasferisce nella grande mela dove potr\u00e0 realizzare i suoi sogni di attrice.\nTutto ha un limite.\nTrama.\nLa relazione tra Alison e Keith \u00e8 fonte di tensione tra la donna e Jane che non accetta che l'amica frequenti un uomo sposato, seppur in fase di separazione. La moglie di Keith, intanto, arriva in citt\u00e0 per alcuni giorni e l'uomo si trasferisce momentaneamente da Alison. I due decidono di andare in campeggio, ma Alison non riesce a godersi la vacanza perch\u00e9 rosa dai sensi di colpa. Ritornati a casa, Alison lascia Keith definitivamente: non pu\u00f2 tollerare di vivere una situazione sentimentale simile a quella che il padre fedifrago faceva vivere alla madre.\nMatt decide di fare causa per discriminazione ai suoi ex datori di lavoro e chiede un aiuto finanziario ai genitori, ma il padre si rifiuta di prestargli del denaro perch\u00e9 non ha mai accettato i gusti sessuali del figlio. Matt, allora, accetta un lavoro come cameriere per poter pagare l'avvocato.\nNel frattempo, Rhonda ospita una nuova coinquilina, Carrie, ma le manie di pulizia e di ordine della nuova arrivata rendono impossibile una serena convivenza.\nL'arrivo di Jo.\nTrama.\nNella palazzina di Melrose c'\u00e8 ancora un monolocale da affittare, il numero 4; Jo Reynolds, un'aspirante fotografa di New York, si presenta per vederlo. Rhonda le chiede se interessata a vivere con lei condividendo le spese, ma Jo preferisce stare da sola. Le due, allora, decidono di scambiarsi gli appartamenti quella stessa giornata. Uno a uno, gli altri inquilini si presentano alla nuova arrivata, ma Jo riesce a stringere amicizia solo con Alison a causa dei problemi di cuore in comune: Alison pensa ancora a Keith e Jo ha appena lasciato il marito. Billy sembra interessato a Jo, ma la donna flirta con Jake. Nel frattempo i coniugi Mancini iniziano a frequentare un collega di Michael e la moglie; Jane, per\u00f2, scopre che la donna viene ripetutamente picchiata dal marito e cerca di convincerla a lasciarlo.\nBugie.\nTrama.\nJo vuole vendere un braccialetto sul quale \u00e8 inciso il nome \"Beth\" cercando la complicit\u00e0 di Jake, il quale, per\u00f2, sospetta che il gioiello sia stato rubato. Messa alle strette, la donna rivela che \"Beth\" \u00e8 il suo secondo nome con il quale era conosciuta a New York da dove se ne \u00e8 andata per scappare dai problemi di alcolismo del marito; \"Jo\", invece, era il nome con il quale veniva chiamata dalla madre, morta suicida quando Jo aveva solo sette anni.\nLa boutique presso la quale lavora Jane fallisce e viene acquistata da Kay Bacon, una brillante quanto acida stilista, che offre un lavoro a Jane.\nMatt accetta un patteggiamento, torna a lavorare al centro di recupero minorile ed intasca un assegno di 10.000 dollari di risarcimento.\nBilly fa un sogno erotico su Alison.\nJake contro Jake.\nTrama.\nDi passaggio in citt\u00e0 per motivi di lavoro, Colleen Patterson rivela a Jake, con il quale aveva avuto una relazione cinque anni prima, di essere il padre di suo figlio David e gli chiede di firmare alcuni documenti per rinunciare alla patria potest\u00e0, in modo da permettere all'attuale marito di adottare il bambino; Jake non sembra intenzionato ad accettare.\nAlison scopre di avere un fibroma; poich\u00e9 non ha stipulato una polizza sanitaria, la ragazza \u00e8 costretta a coprire da sola l'intero costo dell'operazione, che non pu\u00f2 permettersi. Una persona inaspettata le verr\u00e0 incontro.\nRondha conosce in modo piuttosto burrascoso Terrence Haggard, affascinante proprietario di un ristorante.\nNatale a Melrose Place.\nTrama.\nL'operazione di Alison riesce perfettamente e la ragazza torna a casa sotto le cure di Billy, il quale decide di regalarle per Natale una collana che viene giudicata troppo preziosa da Jo e da Jake per essere il regalo di un semplice amico.\nJo aiuta Jake a scegliere un abete per le feste e il ragazzo invia al figlio una macchina telecomandata in regalo. Jake vorrebbe una maggiore intimit\u00e0 con Jo, ma la donna dice di non voler correre troppo dopo le sue recenti disavventure amorose.\nRhonda passa le vacanze a sciare ad Aspen con Terrence.\nMatt si riappacifica con il padre e prepara il cenone di Natale per il condominio, aiutato da Alison.\nDi turno in pronto soccorso il giorno di Natale, Michael deve prima comunicare la morte di un bambino ai genitori, poi aiuta una donna a partorire, insieme alla dottoressa Kimberly Shaw. Michael invita Kimberly a passare la serata insieme ai suoi amici a Melrose.\nAlison e Billy ammettono di essere confusi a proposito dei sentimenti che provano l'uno verso l'altra.\nUn ciclone di sorella.\nTrama.\nSydney, sorella minore di Jane, si presenta a Los Angeles dopo aver interrotto gli studi al college e chiede ospitalit\u00e0 alla sorella. Dopo una giornata passata insieme a Jane nel suo posto di lavoro, Sydney decide d'intraprendere la carriera di stilista e riesce a farsi assumere come assistente di Kay Beacon, suscitando la gelosia della sorella.\nAlison viene invitata dalla suo supervisore ad un party di lavoro e deve portare con s\u00e9 un accompagnatore; Billy le presenta un suo amico, Tom Brooks, ma assistere al corteggiamento fra i due lo rende geloso e manda all'aria l'appuntamento. Per scusarsi, si offre di accompagnare lui stesso Alison al party.\nRhonda e Terrence litigano a causa degli amici classisti di lui; per farsi perdonare, l'uomo si presenta sotto l'appartamento di Rhonda con tre cantanti e le chiede di sposarlo.\nJake compra una nuova motocicletta e vorrebbe regalare la sua a Jo, che per\u00f2 rifiuta per non sentirsi in debito. Jo, inoltre, inizia a ricevere lettere e telefonate dal marito che, infine, si presenta a Melrose, ma Jake gli fa credere che nessuna Jo Beth Reynolds abbia mai vissuto nello stabile.\nBurro di arachide e gelosia.\nTrama.\nVenuta a conoscenza della presenza in citt\u00e0 del marito Charles, Jo decide d'incontrarlo un'ultima volta. L'uomo sembra cambiato, ha smesso di bere e vuole fare ammenda, ma l'ammissione da parte di Jo di frequentare un altro uomo mette in luce gli aspetti peggiori del carattere del marito.\nSydney \u00e8 a un passo dal mandare all'aria la festa a sorpresa per il compleanno di Jane a causa di un litigio tra le due sorelle che porta Jane a chiedere a Sydney di lasciare il suo appartamento.\nAlison e Billy vanno insieme al party aziendale della D&amp;D, ma Alison lascia Billy per concludere la serata con un altro ragazzo.\nI preparativi di nozze di Rhonda mettono in crisi Matt.\nAppuntamento al buio.\nTrama.\nAlison riceve una promozione ed inizia a lavorare al fianco di Amanda Woodward, art director alla D&amp;D. Come primo incarico le due colleghe si debbono occupare di una pubblicit\u00e0 di biancheria intima maschile per la quale \u00e8 stato chiamato un famoso tennista come modello; l'unico problema \u00e8 la mancanza di un fotografo ed Alison propone Jo.\nMichael organizza un appuntamento al buio tra un'infermiera che lavora nel suo stesso ospedale e Billy.\nTerrence trova una lussuosa villa dove andare ad abitare una volta sposato con Rhonda, ma la ragazza inizia ad avere dei ripensamenti sul loro futuro insieme.\nRelazione difficile.\nTrama.\nAmanda invita Alison e Billy a fare dello sci d'acqua nella casa dei suoi genitori vicino al lago. Nonostante Alison chieda a Billy di non iniziare una relazione con Amanda perch\u00e9 teme ripercussioni sulla sua vita professionale nel caso di rottura, i due iniziano a frequentarsi.\nMatt viene contattato da Terrence che gli chiede di aiutarlo a riconquistare Rhonda.\nJo e Jake passano la loro prima notte insieme.\nNuovi investimenti.\nTrama.\nAlison riceve al lavoro un mazzo di fiori da parte di un anonimo ammiratore che la invita a bere qualcosa da Shooters quella sera stessa. Credendo che si tratti di Billy, la ragazza si presenta all'appuntamento decisa a chiarire i suoi sentimenti per il coinquilino; il corteggiatore, per\u00f2, si rivela essere Keith che le chiede di riprendere la loro relazione, dal momento che ha ufficialmente divorziato dalla moglie.\nNel frattempo, Jo rifiuta una buona uscita di 50.000 dollari offertale dall'avvocato del marito e viene criticata per questo da Jake, il quale rimane senza lavoro poich\u00e9 Rusty, il proprietario dell'officina dove lavora, va in bancarotta. Jake vorrebbe rilevare l'attivit\u00e0, ma gli viene rifiutato un prestito dalla banca; Jo, allora, decide di mettere da parte l'orgoglio, di accettare il denaro del marito e di diventare socia di Jake, dando cos\u00ec vita al Jake's Bikes.\nCiao ciao Billy.\nTrama.\nIl padre di Amanda conosce Billy e non lo considera adatto per la figlia.\nDopo che Billy rinuncia al suo biglietto all'ultimo minuto, Alison va a teatro da sola, ma due aggressori l'aspettano nel parcheggio, le puntano una pistola alla tempia e la derubano. Sentendosi impaurita e senza il supporto di Billy, Alison cerca conforto tra le braccia di Keith, il quale le chiede di andare a vivere insieme.\nJo porta Alison al poligono di tiro, le rivela di possedere una pistola da quando il marito ha iniziato a picchiarla e le consiglia di acquistarne una, ma Alison rifiuta l'idea.\nTerrence chiede a Rhonda di dare una mano all'arredatrice che ha assunto per la casa appena acquistata; Rhonda accetta e scopre che l'arredatrice in questione \u00e8 Carrie Fellows, la sua ex coinquilina, che non nasconde la sua attrazione per Terrence.\nBilly si trasferisce a casa di Amanda.\nKeith chiede ad Alison di seguirlo a Seattle dove ha appena ricevuto un'allettante proposta di lavoro.\nErrori irrimediabili.\nTrama.\nAlison decide di seguire Keith a Seattle, ma mette subito in chiaro che non vuole rinunciare alla sua emancipazione e che si trover\u00e0 un lavoro una volta trasferiti.\nBilly finisce il trasloco portando via dall'appartamento di Melrose i suoi ultimi oggetti personali, compresa una vecchia poltrona con le rotelle che diventa motivo di discussione con Amanda. Quest'ultima non nasconde la gelosia nei confronti di Alison e le confessa che la sua partenza per Seattle \u00e8 \"la notizia pi\u00f9 bella della settimana\".\nSam Towler, un caro amico di Jane e Michael, invita i due ad una cena, ma a causa del lavoro in ospedale, Michael non pu\u00f2 andarci; a fine serata, Sam bacia Jane che lo respinge. Sam, qualche giorno dopo, si scusa con Michael per il suo comportamento senza sapere che Jane non aveva rivelato nulla dell'accaduto al marito per evitare di innervosirlo.\nLucy confessa ad Alison di essere molto delusa dal fatto che la donna lasci il lavoro e la citt\u00e0 per un uomo; inoltre, le rivela che gi\u00e0 in passato un'altra collega aveva lasciato la D&amp;D per colpa di Amanda. Gli amici organizzano una festa d'addio per Alison sulla spiaggia e la ragazza, salutando Billy, gli dice che Amanda non si merita il suo amore. Dopo l'ennesima discussione con Amanda, Billy decide di rompere con lei e di tornare al suo appartamento. Tornando a Melrose incontra Alison e Keith che stanno aspettando la navetta per l'aeroporto e decide di accompagnarli. Salutando Alison, Billy le chiede di non partire, ma ormai \u00e8 troppo tardi.\nIl filo invisibile.\nTrama.\nProprio mentre sta facendo vedere il suo appartamento a Kimberly per un'eventuale coabitazione, Billy riceve una telefonata dalla madre che lo informa del ricovero del padre a causa di un grave infarto. Il ragazzo corre in ospedale, ma i medici gli danno poche speranze. Billy capisce che \u00e8 arrivato il momento di assumersi delle responsabilit\u00e0 e decide di occuparsi della gestione del negozio di mobili di famiglia; la madre e la sorella Celeste, arrivata dal Minnesota per prendere parte al funerale, non condividono la scelta di Billy. La madre gli consegna una lettera del marito a lui indirizzata ma mai spedita nella quale il padre dichiara tutto l'orgoglio che nutre per il figlio. Al funerale partecipano anche Amanda, che cerca di riavvicinarsi all'ex fidanzato, ed Alison, tornata da Seattle per l'occasione.\nMichael si offre di riparare il rubinetto di Kimberly, dicendo a Jane di essere in ospedale; Kimberly cerca di sedurlo, ma lui la respinge.\nRhonda litiga con Terrence sempre a causa di Carrie.\nMatt cena con il padre.\nBilly accompagna Alison all'aeroporto, ma all'ultimo momento la ragazza decide di non partire perch\u00e9 sente la nostalgia di Los Angeles.\nGli errori si pagano.\nTrama.\nJake riceve di nuovo la visita della sua ex ragazza Perry Morgan che gli rivela di aver contratto l'AIDS. Jake, preoccupato, decide di fare il test insieme a Jo e, non riuscendo a sopportare l'attesa dei risultati, prendono la moto e passano la notte nel deserto. I test, infine, risultano negativi, e Jake si offre di supportare emotivamente Perry.\nBilly, con la complicit\u00e0 di Alison, scrive un falso curriculum e riesce a farsi assumere come giornalista presso l'Escapade Magazine.\nAlison torna da Lucy per chiederle di poter riprendere a lavorare alla D&amp;D, ma \u00e8 Amanda ad occuparsi della selezione del personale. Inizialmente, Amanda offre ad Alison il suo vecchio lavoro come centralinista, ma a causa delle pressioni di Lucy, sar\u00e0 costretta a riassumerla.\nIl coraggio di rischiare.\nTrama.\nNonostante Billy - che aveva dichiarato di aver preso un master in giornalismo alla Columbia University pur di ottenere il lavoro all'Escapade Magazine - venga smascherato, il suo superiore, Nancy Donne, decide di non licenziarlo, anzi, lo incarica di scrivere il suo primo articolo. L'articolo piace a Nancy che assegna a Billy una rubrica fissa. Per festeggiare la promozione, Billy invita i ragazzi del condominio ad una cena, alla quale si presenta anche Amanda che aveva precedentemente origliato una conversazione tra Billy ed Alison. Quest'ultima sospetta che la repentina promozione di Billy sia solo un tentativo di seduzione da parte di Nancy; timore che si rivela fondato.\nMatt esce con un avvocato, ma i punti i comune tra i due sono pochi.\nMichael e Kimberly iniziano una relazione clandestina.\nIl piacere dell'onest\u00e0.\nTrama.\nAl termine di una visita di controllo, Alison vede Michael baciare appassionatamente Kimberly. Indecisa se riferire o meno l'accaduto a Jane, Alison affronta Michael che la liquida dicendole che non \u00e8 il caso che la donna rovini un secondo matrimonio, come aveva fatto con quello di Keith.\nLucy organizza un party per festeggiare il suo fidanzamento; Alison vi partecipa con Billy, ma poi sorprende il ragazzo mentre bacia Amanda.\nJake deve pagare 8400 dollari di tasse sul suo negozio di motociclette; Jo lo convince a falsificare il fatturato, ma i sensi di colpa gli fanno cambiare idea.\nKimberly, inizialmente riluttante, accetta di continuare a vivere la sua relazione con Michael, anche a costo di far soffrire Jane.\nAlison confessa a Jo di aver deciso di rivelare a Billy i suoi sentimenti, ma il ragazzo, dopo aver ricevuto una telefonata da parte di Amanda, corre da lei. Al suo ritorno, tre ore dopo, sveglia Alison e le confessa di non essere andato a letto con l'ex, mettendo un freno ai suoi istinti. I due finalmente si baciano.\nIl primo appuntamento.\nTrama.\nBilly ed Alison organizzano un picnic serale come primo appuntamento, ma i pensieri della ragazza sono rivolti al tradimento di Michael, finendo col rovinare l'uscita galante.\nLucy organizza un workshop a Palm Springs, durante il quale Alison e Amanda riescono a superare alcune delle loro incomprensioni.\nDurante una cena per festeggiare il suo anniversario con Jane, Michael si fa chiamare da Kimberly al cercapersone e, con una scusa di lavoro, va dall'amante. Jane affronta Michael dicendogli che Alison, prima di partire per Palm Springs, le aveva rivelato il tradimento del marito, ma quest'ultimo nega addossando la colpa alla gelosia di Alison nei loro confronti. Michael dice di andare al lavoro, ma pi\u00f9 tardi Jane lo cerca e un'infermiera gli dice che il dottore Mancini non \u00e8 di guardia. Jane, allora, si presenta a casa di Kimberly e la trova con il marito.\nJo fa amicizia con una modella, Karen, ed inizia a frequentare il suo giro d'amicizie suscitando la gelosia di Jake.\nBilly raggiunge Alison a Palm Springs e, nonostante i tentativi di Amanda di non farli incontrare, i due passano la notte insieme.\nUna coppia in crisi.\nTrama.\nAmanda scopre di essere incinta e, nonostante non chieda nulla a Billy, il ragazzo \u00e8 combattuto tra le sue responsabilit\u00e0 di padre e i suoi sentimenti per Alison.\nMichael decide di troncare la sua relazione con Kimberly e cerca l'aiuto di Alison per riavvicinarsi a Jane, la quale manda via il marito dall'appartamento e gli chiede di iniziare a frequentare un consulente coniugale.\nKaren invita a ballare Jake e Jo; una volta in discoteca, per\u00f2, cerca una maggiore intimit\u00e0 prima con uno, poi con l'altra.\nCambio di propriet\u00e0.\nTrama.\nI ragazzi scoprono che il condominio \u00e8 in vendita e che, con molta probabilit\u00e0, dovranno abbandonare lo stabile. Jake coglie l'occasione per chiedere a Jo di andare a vivere insieme, ma la ragazza \u00e8 dubbiosa.\nLucy si dimette dal suo posto di vicepresidente alla D&amp;D ed annuncia che Amanda ed il collega Brett Nelson sono in lizza per il posto vacante; Alison, invece, ha buone possibilit\u00e0 di coprire il ruolo di Amanda. A cena con Brett, Alison si ubriaca e rivela al ragazzo che Amanda \u00e8 incinta; Brett parla della gravidanza durante una riunione, ma Amanda nega di aspettare un bambino e cerca la collaborazione di Alison promettendole la promozione nel caso che diventi vicepresidente. Nel frattempo, Alison inizia a riceve messaggi e lettere moleste; credendo che l'autore sia Brett, lo affronta.\nMentre si trova al lavoro da sola con Alison, una sera Amanda subisce un aborto spontaneo; ricoverata in ospedale, Billy si offre di aiutarla.\nJo si reca da sola con la motocicletta nelle zone pi\u00f9 malfamate della citt\u00e0 per realizzare un servizio fotografico e porta con s\u00e9 la pistola di cui Jake le aveva chiesto di sbarazzarsi mesi prima; un poliziotto la ferma per un fanalino rotto e, vedendo l'arma, l'arresta.\nMichael organizza un'uscita galante con Jane e i due passano la notte insieme in un hotel.\nRhonda invita Terrence a cenare in un ristorante cinese e gli chiede di sposarla.\nKeith torna in citt\u00e0 per riavvicinarsi ad Alison, ma, quando la vede abbracciata a Billy, scoppia in lui una morbosa gelosia che lo spinge ad aggredire il ragazzo, che viene ricoverato. In ospedale, Billy viene raggiunto da tutti gli amici del condominio e da Amanda.\nJane affronta Kimberly che le confessa che la sua relazione con Michael non si \u00e8 mai interrotta.\nDi ritorno dall'ospedale, Alison e Billy trovano ad aspettarli Amanda ed il padre sulle scale di Melrose: la donna rivela di essere la nuova proprietaria dello stabile e di aver intenzione di trasferirsi in tempi brevi."}
{"id": "2396039", "revid": "390364", "url": "https://it.wikipedia.org/wiki?curid=2396039", "title": "Khayel Arslan", "text": ""}
{"id": "2396041", "revid": "1573940", "url": "https://it.wikipedia.org/wiki?curid=2396041", "title": "Zephyrosaurus", "text": "Lo zefirosauro (Zephyrosaurus ) \u00e8 stato un dinosauro ritrovato in Montana.\nI reperti erano costituiti da resti craniali e da alcune ossa sparse. Nuovi resti sono tuttavia riemersi recentemente: si tratta di almeno sette individui che conservano ossa pi\u00f9 o meno di tutte le parti del corpo. Questi nuovi fossili di \"Zephyrosaurus\" sono allo studio dal 2003 presso il Sam Noble Oklahoma Museum of Natural History. Nel 2004 sono anche venute alla luce, negli stati del Maryland e della Virginia, delle orme fossili che, sulla base delle proporzioni delle mani e dei piedi, sembrerebbero appartenere a \"Zephyrosaurus\". \"Zephyrosaurus\" era un dinosauro bipede di piccole dimensioni. aveva il cranio di forma particolare e denti nella parte anteriore della bocca. Le zampe posteriori erano lunghe e snelle, quelle anteriori pi\u00f9 corte. \"Zephyrosaurus\" era erbivoro ed \u00e8 vissuto nel Cretacico inferiore (119-113 milioni di anni fa). Appartiene alle classi: Hypsilophodontidae, Ornithopoda e Ornithischia; fu scoperto nel 1980 dal paleontologo H. D. Sues e lo chiam\u00f2 \"Zephyrosaurus\" che significa \"rettile di Zeffiro\", il dio del vento dell'ovest nella mitologia greca. Lo stato di usura dei denti ha suggerito agli studiosi che \"Zephyrosaurus\" avesse la possibilit\u00e0 di muovere le mascelle, non solo in alto e in basso, ma anche lateralmente a destra e a sinistra. In questo modo riusciva a \"masticare\" il cibo anche se non con i complessi movimenti e l'efficienza dei ruminanti attuali."}
{"id": "2396043", "revid": "118229800", "url": "https://it.wikipedia.org/wiki?curid=2396043", "title": "River Plate Football Club", "text": "Il River Plate Football Club, meglio noto come River Plate, \u00e8 stato una societ\u00e0 calcistica di Montevideo (Uruguay) esistita tra il 1897 e il 1929.\nStoria.\nIl futuro River Plate fu fondato nel 1897 da alcuni impiegati del porto di Montevideo. Inizialmente fu scelto il nome di \"Cagancha Football Club\", ma, imponendo la \"Uruguay Association Foot-ball League\" (antenata dell'attuale \"Asociaci\u00f3n Uruguaya de F\u00fatbol\") un nome inglese per l'iscrizione, i soci scelsero, dapprima, la denominazione \"London Football Club\".\nSuccessivamente, per\u00f2, si opt\u00f2 per \"River Plate Football Club\". Il nome \"River Plate\" \u00e8 la traduzione in inglese di R\u00edo de la Plata, l'ampio estuario dei fiumi Uruguay e Paran\u00e1 su cui si affacciano Montevideo e Buenos Aires. Analogamente a come avvenne nel caso dell'omonimo club argentino, i fondatori del River Plate si ispirarono ad un container poggiato lungo la darsena (da qui il soprannome \"Darseneros\") del porto di Montevideo, in cui figurava il nome \"River Plate\" (probabilmente relativo a una delle molteplici compagnie, fondate o appartenenti a inglesi, esistenti all'epoca in Uruguay e in Argentina).\nNel 1906, il River Plate conquist\u00f2 la promozione nella prima serie uruguaiana, divenendo uno dei principali club del Paese. Visse il suo massimo periodo di gloria tra il 1908 e il 1914, quando conquist\u00f2 per ben quattro volte il campionato nazionale, all'epoca amatoriale.\nUn episodio emblematico del prestigio del River Plate in quegli anni si ebbe nel 1910. I \"darseneros\", freschi vincitori del loro secondo titolo nazionale, sconfissero in amichevole, allo Stadio Gran Parque Central di Montevideo, il leggendario club argentino dell'Alumni Athletic Club (capace di vincere ben 10 titoli nazionali su 12 campionati, dal 1900 al 1911). La vittoria dette un tale prestigio al calcio uruguaiano che l\"'Asociaci\u00f3n Uruguaya de Foot-ball\" (AUF) decise di adottare la divisa utilizzata in quella partita dal River Plate (l'uniforme da trasferta, costituita da maglietta celeste e pantaloncini neri) come maglia ufficiale della nazionale di calcio.\nNel 1923 il River Plate fu tra i 32 club dissidenti che si staccarono dall'AUF, creando una nuova federazione, la \"Federaci\u00f3n Uruguaya de Foot-ball\" (FUF). Nel primo campionato FUF, disputato tra le 32 suddette squadre, il River Plate giunse solo 26\u00b0, venendo cos\u00ec relegato nella seconda divisione istituita dall'anno seguente.\nNel 1925 il governo uruguaiano soppresse la FUF, restituendo all'AUF il ruolo di unica federazione calcistica del Paese. Il River Plate fu pertanto inserito nella Divisional Intermedia (la seconda divisione dell'epoca), ma gi\u00e0 nel 1929 il club si sciolse.\nNel 1932 fu fondato a Montevideo il Club Atl\u00e9tico River Plate, il cui nome fu ripreso proprio dalla societ\u00e0 estinta nel 1929. Nonostante abbia adottato una divisa identica a quella del vecchio club omonimo, il nuovo River Plate non dev'essere considerato una societ\u00e0 derivata da quest'ultimo, essendo nata, al contrario, dalla fusione dei due club dell'Olimpia e del Capurro.\nAnche i calciatori del Club Atl\u00e9tico River Plate di Montevideo hanno assunto il soprannome di \"darseneros\"."}
{"id": "2396051", "revid": "767487", "url": "https://it.wikipedia.org/wiki?curid=2396051", "title": "Luke Witte", "text": ""}
{"id": "2396054", "revid": "121634571", "url": "https://it.wikipedia.org/wiki?curid=2396054", "title": "Episodi di Melrose Place (seconda stagione)", "text": "La seconda stagione venne trasmessa per la prima volta negli Stati Uniti dall'8 settembre 1993 al 16 maggio 1994 sul canale FOX. In Italia, \u00e8 stata trasmessa da Italia 1 a partire dal 19 maggio 1994.\nDal primo episodio di questa stagione, Heather Locklear viene aggiunta ai titoli di testa con la dicitura \"Special guest star as Amanda\"; d'ora in avanti sar\u00e0 presente in tutti gli episodi della serie fino alla sua conclusione.\nLaura Leighton riprende il ruolo di Sydney Andrews e sar\u00e0 presente in ben trenta episodi della stagione, diventandone a tutti gli effetti una delle protagoniste.\nMarcia Cross riprende il ruolo della dottoressa Kimberly Shaw, il cui percorso \u00e8 parecchio particolare. Per i primi dodici episodi, Kimberly resta il personaggio conosciuto nella prima stagione fino a quando subisce un incidente automobilistico al seguito del quale rimane apparentemente uccisa. Tuttavia i produttori decisero di reinserire il personaggio della dottoressa Shaw e ci\u00f2 avviene nell'episodio \"Occhio per occhio\" (2x27), ma in maniera profondamente differente. In seguito all'incidente avvenuto in precedenza, Kimberly ha un grosso taglio sul lato della testa (che nasconde con una parrucca) ed ha riportato evidenti danni alla sua salute psichica; d'ora in avanti il personaggio sar\u00e0 infatti fondamentalmente uno psicopatico. Dopo il suo ritorno, Kimberly appare fino alla fine della stagione.\nVendetta d'amore.\nTrama.\nAmanda organizza una festa per celebrare il suo acquisto di Melrose ed il suo trasferimento nella palazzina. Alison, costretta al lavoro fino a tardi proprio da Amanda, riceve l'ennesima telefonata dal molestatore; Keith, presentandosi a sorpresa alla D&amp;D, trova la ragazza mentre tenta la fuga e l'accompagna alla festa. Alison e Billy si ripromettono di dichiarare a Keith e ad Amanda di essere una coppia stabile da un paio di mesi; Amanda accetta la notizia con spirito - le sue attenzioni, infatti, sono ora rivolte verso Jake, suscitando cos\u00ec la gelosia di Jo - anche Keith non si dimostra turbato dalla novit\u00e0. In realt\u00e0 il maniaco che tormenta Alison \u00e8 proprio lui e, per eliminare ogni sospetto su s\u00e9 stesso, denuncia un'aggressione alla polizia, dopo essersi inflitto da solo una ferita alla testa. Inoltre, offre del denaro ad un criminale affinch\u00e9 faccia una telefonata anonima ad Alison in sua presenza, eliminando cos\u00ec ogni dubbio nella ragazza, ma un dettaglio che Keith racconta della sua aggressione \u00e8 fonte di sospetto da parte di Billy.\nKimberly e Michael prendono in affitto una casa sulla spiaggia proprio quando Jane, su consiglio di Amanda, assume un avvocato per riuscire ad ottenere maggiore profitto dal divorzio.\nJake si trasferisce nell'appartamento di Jo.\nLo sconosciuto.\nTrama.\nBilly \u00e8 sempre pi\u00f9 convinto che il molestatore sia Keith; Alison, invece, ne esclude anche la sola idea.\nMatt rimane disoccupato dopo che la comunit\u00e0 presso la quale lavorava perde le sovvenzioni statali ed \u00e8 costretta alla chiusura; decide quindi di proporsi come assistente sociale presso l'ospedale in cui lavora Michael, il quale si offre di dargli una mano per ottenere il posto.\nJo e Amanda assistono ad una gara di motocross alla quale partecipa anche Jake.\nSydney torna a Los Angeles per offrire conforto alla sorella, ma Michael ne cerca la complicit\u00e0. Quest'ultimo, inoltre, suggerisce a Kimberly di negare ogni loro legame in tribunale in modo da poter screditare Jane ed ottenere un divorzio meno dispendioso per Michael stesso.\nAlison si reca da Keith per accompagnarlo all'aeroporto alla volta di Seattle, ma Keith ha organizzato una cena intima per loro due e, di fronte ad un rifiuto, cerca di violentarla. Riuscita a scappare, Alison denuncia Keith che per\u00f2 viene rilasciato per mancanza di prove. Keith nega ogni responsabilit\u00e0, anzi, accusa Alison; infine, torna a Seattle senza accorgersi di essere seguito da Billy. \nMorte al telefono.\nTrama.\nBilly, arrivato a Seattle, si presenta a casa di Keith e, poich\u00e9 nessuno gli apre la porta, forza la serratura e trova l'abitazione in totale disordine, eccetto per un numero sconsiderato di fotografie che ritraggono Alison. Billy si presenta, quindi, sul posto di lavoro di Keith e lo prende a pugni.\nSydney confessa a Jane di aver pranzato con Michael e, nonostante la sorella le chieda di non frequentare pi\u00f9 l'ex cognato, Sydney non solo si presenta alla casa sulla spiaggia con una teglia di lasagne, ma si offre anche di lavargli la biancheria. Portando indietro la biancheria pulita, Sydney conosce Kimberly, ma Michael le chiede di non riferire nulla alla sorella.\nAmanda, con una scusa di lavoro, riesce a tenere occupata Jo per la serata in modo da poter invitare a cena Jake e da chiedergli se interessato ad un lavoro come modello per una pubblicit\u00e0 di una birra.\nAlison viene raggiunta al lavoro da una telefonata di Keith, il quale, in profonda crisi, si spara alla testa. Alison sfoga la sua frustrazione e i suoi dolori nell'alcool.\nMalintesi.\nTrama.\nJake acquista ad un'asta una serie di motociclette senza rendersi conto di non avere sufficienti soldi per potersele permettere.\nAlison si presenta ad un pranzo di lavoro ubriaca ed Amanda decide di toglierle alcuni importanti clienti, ma Billy le riferisce della tentata violenza e del suicidio di Keith ed Amanda si mostra pi\u00f9 indulgente con la collega.\nSydney comunica a Michael che Jane ha cenato con Sam Towler e Michael cerca invano di picchiare l'ex amico nel cantiere presso il quale lavora.\nMatt inizia il lavoro di assistente sociale all'ospedale e conosce la dottoressa di origini russe Katya Petrova.\nAmanda si presenta in officina da Jake e lo invita a cena per discutere di nuovo del lavoro come modello; prima di uscire dal negozio, per\u00f2, fa cadere inavvertitamente una fiamma ossidrica lasciata aperta dal ragazzo, causando cos\u00ec l'incendio del locale. Jo arriva quando ormai le fiamme sono divampate e, temendo che Jake sia all'interno del negozio, mette a rischio la vita facendosi largo tra il fuoco.\nAlison decide di smettere di bere.\nSospetti.\nTrama.\nIl perito dell'assicurazione che ha il compito di occuparsi dell'incendio del Jake's Bikes \u00e8 convinto che non si sia trattato di un incidente ed inizia ad investigare su Jake e sulla situazione economica del negozio. Anche Jo sospetta del fidanzato, il quale confessa di non essere sicuro di aver spento la fiamma ossidrica prima di uscire dal locale. L'assicurazione, infine, risarcisce Jake per una somma di 35.000 dollari che il ragazzo consegna a Jo come un anticipo di quei 50.000 che la fidanzata aveva investito per diventare sua socia. In uno scatto d'ira, Jake distrugge la cucina di Jo, la quale lo allontana temendo che le faccia del male fisicamente.\nAlla prima udienza di divorzio, Michael accusa Jane di aver avuto una relazione extraconiugale con Sam negli ultimi mesi del loro matrimonio e afferma che \u00e8 stata questa la causa scatenante della loro separazione. In seguito, Michael chiede a Kimberly di mentire e di non rivelare di essere amanti; Kimberly \u00e8 d'accordo ma nella successiva udienza i suoi nervi crollano e confessa la verit\u00e0.\nBilly deve scrivere un articolo su di un proprietario di un albergo e si reca nell'hotel per poterlo intervistare portando di nascosto Alison con s\u00e9, ma la figlia dell'albergatore non nasconde il suo interesse per il ragazzo.\nKatya invita Matt a casa sua per una cena; il ragazzo accetta ma, di fronte alle attenzioni della donna, le rivela la sua omosessualit\u00e0. Katya gli dice di avere una figlia di cinque anni.\nJake rompe con Jo dopo che la ragazza ha dimostrato di non aver fiducia in lui e chiede ad Amanda di poter tornare nel suo vecchio appartamento; accetta, inoltre, il lavoro da modello.\nCuori, fiori, picche e amori.\nTrama.\nBilly ed Alison cercano di far riappacificare Jake e Jo invitandoli ad una cena a sorpresa, ma il tentativo fallisce. Jo, inoltre, vorrebbe interrompere il rapporto di lavoro con la D&amp;D per non dover essere la fotografa addetta alla campagna pubblicitaria che vede come modello Jake, ma Amanda le ricorda che non \u00e8 possibile annullare il contratto che ha firmato; tuttavia, durante il set fotografico, le tensioni tra i due ex riaffiorano.\nA Katya non viene rinnovato il contratto all'ospedale ed \u00e8 costretta al rimpatrio in Russia con la figlia Nikki; propone quindi un accordo economico a Matt per un matrimonio di convenienza.\nDopo l'ufficializzazione del divorzio da Jane, Michael organizza una festa alla quale partecipano anche Billy, Matt, Jake, accompagnato da Amanda, e Sydney. Quest'ultima, dopo essersi ubriacata, s'addormenta sul divano di Michael. Nel frattempo, Alison convince Jane a trascorrere la serata con lei e Jo da Shooters; Jane, per\u00f2, interrompe l'uscita per raggiungere il suo avvocato, Robert Wilson, e passare la notte con lui.\nGiochi pericolosi.\nTrama.\nAd Alison viene assegnato il suo primo cliente, Steve McMillan, un imprenditore che lavora nel settore informatico e che svolge una vita dimessa all'interno del suo ranch in campagna; raggiungerlo ed ottenere la sua fiducia si riveler\u00e0 per la ragazza un'impresa pi\u00f9 ardua del previsto.\nJane, scoperto che Sydney ha partecipato alla festa di Michael, allontana dalla sua abitazione la sorella; quest'ultima, tuttavia, riesce a convincere Amanda (grazie al contribuito di Michael che accetta di farle da garante) ad affittarle l'appartamento al numero sette di Melrose.\nMatt acconsente a sposare Katya e, al party che organizzano per i loro amici, un'ubriaca Amanda cerca maggiore intimit\u00e0 con Jake, mentre Michael si presenta a sorpresa ma viene allontanato.\nMentre Kimberly \u00e8 fuori citt\u00e0 per un convegno di lavoro, Sydney ne approfitta per sedurre Michael.\nGuai in vista.\nTrama.\nBilly \u00e8 geloso di Steve e del suo rapporto di lavoro con Alison, la quale nega ogni coinvolgimento sentimentale ma non si tira indietro dal flirtare con il suo cliente.\nIl padre di Amanda offre a Jake un lavoro ben pagato come capo meccanico all'interno di un'officina di auto usate di sua propriet\u00e0; il ragazzo inizialmente rifiuta, ma poi accetta dopo essere andato a letto con Amanda. Jake riceve un anticipo di 15.000 dollari che utilizza per sdebitarsi definitivamente con Jo.\nMichael continua a vedere Sydney, che minaccia di raccontare tutto a Kimberly e a Jane quando l'amante le dice che vorrebbe troncare la loro relazione.\nRobert chiede a Jane di passare il weekend a pescare, ma la ragazza rifiuta perch\u00e9 teme di bruciare troppo in fretta le tappe della loro storia.\nJo accetta di uscire con Steve.\nTensioni incontrollabili.\nTrama.\nSydney riesce a fare in modo che Kimberly la trovi a letto con Michael; Kimberly rompe definitivamente con Michael, riferisce l'accaduto a Jane e se ne va dalla casa sulla spiaggia.\nJane organizza una cena con i genitori di Robert, ma Michael irrompe ubriaco nell'appartamento e Robert \u00e8 costretto ad allontanarlo con la forza.\nProprio quando Matt inizia ad uscire con Joel Walker, un giovane proprietario di una galleria d'arte, l'ufficio immigrazione avvia un'indagine per verificare l'autenticit\u00e0 delle nozze con Katya, la quale si trasferisce temporaneamente nell'appartamento del marito assieme alla figlia per fugare ogni dubbio.\nSydney ottiene un impiego da cameriera da Shooters.\nAlison e Jake sono gelosi della nascente relazione tra Steve e Jo.\nUna fase critica.\nTrama.\nSteve invita Alison, Billy e Jo nel suo ranch per il weekend. Jo dice a Steve che non vuole passare la notte con lui perch\u00e9 si sente ancora legata a Jake; anche Steve le confessa di sentirsi attratto da un'altra donna e, tornati in citt\u00e0, pone fine alla loro relazione.\nKimberly vorrebbe tornare a Cleveland; Michael prova a convincerla a rimanere all'interno dell'ospedale, anche se la loro unione sentimentale \u00e8 finita.\nBilly inizia a lavorare con una nuova redattrice, Celia Morales.\nJake apre casualmente una busta indirizzata a Palmer Woodward e si accorge che i fatturati dell'officina sono stati gonfiati. Jake, inoltre, cerca di approfondire la sua conoscenza di Amanda, la quale gli confessa di soffrire ancora per l'abbandona della madre, avvenuto quando la ragazza era in tenera et\u00e0.\nAmanda riferisce a Jo che \u00e8 Alison la donna da cui \u00e8 attratto Steve; Jo affronta l'amica e si ripromette di riferire la novit\u00e0 a Billy.\nLa sera, mentre Billy deve incontrarsi con Celia per reperire informazioni a proposito di un articolo, Alison vede Steve e i due si baciano.\nTragica fatalit\u00e0.\nTrama.\nKimberly accetta di cenare con Michael per un chiarimento. Durante la serata Michael le propone di sposarlo; inizialmente Kimberly rifiuta, una volta in macchina, tuttavia, accetta, ma Michael, in preda all'euforia prodotta dall'eccessivo vino bevuto, perde il controllo dell'automobile. Arrivati in ospedale, i due vengono assistiti da Katya, ma le loro condizioni si rivelano piuttosto gravi: Michael rischia la paralisi alle gambe e Kimberly riporta una serie di danni cerebrali che inducono la donna ad uno stato d'incoscienza.\nEllen, una cameriera di Shooters, invita Sydney ad un party esclusivo ad Hollywood tenuto dall'amica Lauren Ethridge; quest'ultima si offre di organizzare un appuntamento tra Sydney ed il famoso regista Carl Canin. Sydney entusiasta accetta ma fraintende le finalit\u00e0 dell'appuntamento.\nI rapporti tra Jo ed Alison rimangono tesi a causa di Steve; anche Jane, venuta a sapere del bacio, si schiera contro Alison. Billy legge per caso una e-mail di Steve e viene cos\u00ec informato dell'attrazione tra la sua fidanzata e il magnate dei computer.\nMichael, preoccupato di essere incriminato per guida in stato d'ebbrezza e per tentato omicidio, chiede a Matt di falsificare i risultati del tasso alcolemico prima che la polizia ne venga in possesso, ricordandogli che \u00e8 per merito suo se ha ottenuto il lavoro come assistente sociale.\nAria di festa.\nTrama.\n\u00c8 il giorno del ringraziamento. Sydney vorrebbe passarlo con la sorella, ma Jane ha in progetto di stare con Robert e la sua famiglia; Sydney accetta allora di unirsi alla festa che Lauren ha organizzato a casa sua insieme alle venti prostitute delle quali \u00e8 la protettrice.\nDopo aver scoperto che il padre di Amanda falsifica i certificati di propriet\u00e0 delle autovetture che mette in vendita, spacciandole per originali, Jake viene contattato da due agenti dell'FBI che gli propongono un accordo per incastrare il signor Woodward in cambio dell'impunibilit\u00e0 (tutti i documenti di propriet\u00e0 risultano, infatti, firmati da Jake).\nA causa di un imprevisto della campagna pubblicitaria con Steve, Alison \u00e8 costretta a recarsi a San Francisco per completare l'organizzazione della conferenza stampa del giorno dopo, ma Billy le d\u00e0 un ultimatum: o rinuncia all'incarico lavorativo o rinuncia alla loro relazione; il ragazzo \u00e8 infatti convinto che Steve abbia in programma di raggiungere Alison, una volta arrivata a San Francisco.\nLa madre di Kimberly decide di riportare la figlia, ancora in stato comatoso, a Cleveland.\nBarriere.\nTrama.\nAl ritorno da San Francisco, Alison scopre che Billy si \u00e8 trasferito nell'appartamento di Jake.\nMatt comunica a Michael che la madre di Kimberly ha chiamato l'ospedale per informare della sopraggiunta morte della figlia.\nMichael, su una sedia a rotelle, viene trasferito in una fatiscente clinica dove potr\u00e0 iniziare la riabilitazione, ma Jane si lascia impietosire dalla nuova condizione dell'ex marito e accetta di occuparsene in prima persona, riportandolo nel suo appartamento a Melrose, ma mettendo prima in chiaro che in nessun modo Michael dovr\u00e0 interferire nella sua vita, soprattutto nel suo rapporto con Robert.\nSydney inizia a lavorare come prostituta. Uno dei suoi primi \"clienti\" vorrebbe utilizzare dei giochi sadomaso con lei; di fronte al suo rifiuto, l'uomo si lamenta con Lauren la quale rimprovera Sydney e la minaccia; Lauren, inoltre, offre della cocaina a Sydney per riuscire ad affrontare al meglio situazioni simili.\nJo si accorge che Sydney sta spendendo pi\u00f9 soldi di quelli che si potrebbe permettere con la paga da cameriera e l'affronta; Sydney mente dicendo di aver trovato un lavoro remunerativo come modella, ma i dubbi di Jo continuano ad aumentare.\nJake inizia a collaborare con l'FBI per incastrare Palmer, nonostante i sensi di colpa verso Amanda.\nKatya parte per la Russia per raggiungere il capezzale della madre gravemente malata e lascia che sia Matt ad occuparsi di Nikki in sua assenza.\nCuori solitari.\nTrama.\nAlison scopre che Steve ha intenzione di trasferirsi a Parigi per lavoro; prima di cambiare citt\u00e0, per\u00f2, l'uomo le regala una jeep e la invita nel suo ranch per fare chiarezza sui loro sentimenti. Alison accetta, tuttavia confessa di sentirsi ancora legata a Billy.\nL'FBI riesce ad arrestare Palmer grazie alla complicit\u00e0 di Jake che gli estorce una confessione e la registra attraverso una microspia nascosta sotto i vestiti. Amanda paga la cauzione del padre e crede alla versione che quest'ultimo le fornisce: il suo arresto sarebbe un complotto di Jake per far ricadere su di lui i suoi traffici illeciti. Amanda d\u00e0 a Jake un preavviso di sfratto ed interrompe la loro relazione.\nA Billy e alla sua collega Celia viene offerta la possibilit\u00e0 di scrivere l'articolo di copertina per il prossimo numero dell'Escapade Magazine, il cui tema saranno le agenzie matrimoniali.\nMichael cade a terra nel tentativo di spostarsi dal letto alla carrozzina; viene trovato in queste condizioni da Sydney che, prima di soccorrerlo, ne approfitta per cercare delle scuse dall'ex amante.\nTutta colpa del Natale.\nTrama.\n\u00c8 la vigilia di Natale e Matt \u00e8 intenzionato ad organizzare una festa per Nikki ed invita per l'occasione tutti i suoi vicini.\nJo, Alison, Jake e Billy si ritrovano casualmente insieme a scegliere l'abete da portare a Melrose.\nAlison cerca di riavvicinarsi a Billy, senza sapere che il ragazzo ha passato la notte con Amanda.\nJane, che trascorrer\u00e0 le feste con Robert e la sua famiglia, riesce a trovare un'infermiera che si occupi di Michael durante la sua assenza.\nSydney continua a lavorare per Lauren e a far uso di cocaina, ma dopo aver confessato i suoi peccati ad un prete, decide di cambiar vita.\nBilly prova a partire per raggiungere la madre e la sorella; non trovando un volo disponibile, si presenta alla festa di Nikki vestito da Babbo Natale e decide di dare una seconda chance alla sua relazione con Alison.\nDurante la festa, Katya informa Matt che ha deciso di non tornare pi\u00f9 in America e gli chiede di accompagnare Nikki in aeroporto.\nInattese confessioni.\nTrama.\nBilly chiede ad Amanda di non raccontare ad Alison della loro notte di passione; Amanda accetta, tuttavia rimuove la collega dalla campagna pubblicitaria di Steve invocando come scusa il coinvolgimento sentimentale di Alison con il cliente. Amanda, inoltre, chiede a Jo di testimoniare contro Jake per facilitare l'azione di sfratto.\nSeppur restia, Jo partecipa ad una festa per i decennale del suo diploma a San Francisco; qui ha modo di riallacciare i rapporti con Reed Carter, un ex compagno di classe che le confessa di aver scontato due anni in carcere con l'accusa di traffico di droga, nonostante fosse innocente. Jo \u00e8 disposta a concedergli il beneficio del dubbio e Reed, a sorpresa, la raggiunge a Melrose.\nSydney viene adescata da un agente della buon costume sotto copertura; dal carcere, la ragazza telefona a Michael, il quale si offre di pagarle la cauzione in cambio di un favore futuro.\nLa convalescenza di Michael arriva ad un'importante svolta tanto che il medico riesce a muovere i primi passi con il solo ausilio delle stampelle.\nPalmer, prima di darsi alla latitanza, confessa alla figlia tutte le sue responsabilit\u00e0; Amanda cerca quindi di scusarsi con Jake.\nInsidie e perfidie.\nTrama.\nDopo che l'FBI si presenta alla D&amp;D per chiederle dell'improvvisa sparizione del padre, Amanda \u00e8 costretta dal suo capo a prendersi due giorni di ferie; ne approfitta quindi per un breve viaggio con Jake alle Hawaii, ma i due sono obbligati ad un ritorno anticipato dal momento che Amanda scopre che Alison ha tentato di rubarle un cliente storico.\nMichael chiede a Sydney di ingaggiare una prostituta per sedurre Robert, a San Diego per lavoro, e di registrare su pellicola il loro incontro sessuale; pi\u00f9 tardi, Michael invia in forma anonima il video a Jane, la quale allontana definitivamente Robert dalla sua vita.\nReed, passata la notte con Jo, le comunica di aver deciso di occuparsi di noleggio d'imbarcazioni.\nIl sospetto crescente.\nTrama.\nRifiutata da Michael per l'ennesima volta, Sydney rivela a Jane della sua breve carriera come prostituta e dell'imminente processo a suo carico e, soprattutto, racconta alla sorella del piano di Michael per incastrare Robert. Jane le promette di starle vicina e, in tribunale, Sydney viene assolta in quanto incensurata.\nMichael torna ad abitare nella sua casa sulla spiaggia e, a causa dei dolori alla schiena, assume un numero notevole di farmaci antidolorifici.\nJo non riesce ad accettare che Reed voglia chiedere ad Amanda di entrare in societ\u00e0 con lui nel noleggio della sua barca.\nBilly ospita Celia per qualche giorno dal momento che l'appartamento della collega \u00e8 inagibile per via di una disinfestazione. Inoltre Nancy comunica loro che entrambi sono in lizza per un posto di caporedattore.\nMatt inizia a frequentare Jeffrey Lindley, un tenente di Marina che non ha mai dichiarato la propria omosessualit\u00e0 n\u00e9 ai familiari n\u00e9 tantomeno all'interno del suo ambiente di lavoro.\nIl punto d'incontro.\nTrama.\nMichael, completamente annebbiato dall'abuso di pillole, inizia a molestare Jane al telefono; l'ex moglie \u00e8 costretta quindi a chiedere al tribunale un'ordinanza restrittiva. Sydney si dimostra solidale con la sorella, ma sar\u00e0 lei a trovare Michael disteso nel suo bagno a terra privo di coscienza e a portarlo in ospedale per un primo soccorso.\nReed riesce ad ottenere un finanziamento sia da Jo sia da Amanda e convince Jake a lavorare per lui come meccanico all'interno della sua imbarcazione; la neonata societ\u00e0 a quattro, per\u00f2, deve affrontare diversi problemi.\nJo accetta di custodire una valigia chiusa a chiave per Reed, ma teme che possa contenere della droga.\nAlison decide di non trasferirsi con Billy a New York - citt\u00e0 nella quale il ragazzo deve traslocare una volta ottenuta la promozione all'Escapade Magazine - preferendo una relazione a distanza, nonostante i dubbi di Billy.\nMatt non riesce ad accettare di vivere una storia clandestina con Jeffrey.\nViaggio a sorpresa.\nTrama.\nAmanda e Jake si tirano fuori dal business con Reed; Jake scopre inoltre che la barca acquistata da Reed non risulta registrata e lo rivela a Jo, la quale per\u00f2 non \u00e8 disposta a credergli.\nJo decide di accompagnare Reed in un viaggio in barca; durante la notte, per\u00f2, Reed acquista un carico di droga da un motoscafo con il quale si era dato appuntamento. Scoperta la droga, Jo viene picchiata da Reed e rinchiusa in una botola comandata a distanza.\nSydney ascolta Michael in preda al delirio e viene cos\u00ec a sapere di come il dottore abbia convinto Matt a falsificare i risultati del tasso alcolico dell'incidente.\nAlison decide di partire per New York per fare una sorpresa a Billy, ma sar\u00e0 lei a rimanere sorpresa dal ragazzo.\nJeffrey, grazie all'appoggio di Matt, dichiara la propria omosessualit\u00e0 alla Marina e, per questo, viene trasferito presso una base nella costa orientale del paese.\nTravolto dalla nostalgia.\nTrama.\nReed progetta di rifarsi una vita con Jo in Messico dopo l'ennesimo carico di droga; la donna si mostra accondiscendete, ma alla prima occasione riesce a spingere il suo aguzzino in acqua e cerca di fuggire, ma Reed non ha difficolt\u00e0 a tornare a bordo della sua imbarcazione.\nAlison si accorge di aver agito troppo istintivamente a New York ed \u00e8 propensa ad accettare la versione dei fatti raccontata da Billy, tuttavia la loro riappacificazione non si rivela duratura: lui \u00e8 ancora dell'idea di trasferirsi definitivamente nella grande mela, di opinione opposta lei.\nSydney inizia a ricattare Michael, si trasferisce nella sua casa sulla spiaggia e dice a tutti di essersi fidanzata con il dottore.\nMessa alle strette da Reed che le punta una pistola contro, Jo \u00e8 costretta a fare fuoco con un fucile. La guardia costiera recupera il panfilo e, trovato il cadavere di Reed, arresta Jo per omicidio.\nBilly sorprende Alison tornando a Los Angeles e proponendole di sposarlo.\nSenza parole.\nTrama.\nIn prigione, Jo prova a spiegare di aver ucciso per autodifesa, ma n\u00e9 il giudice n\u00e9 il suo stesso avvocato nominato d'ufficio sono disposti a crederle. Jake vorrebbe che Amanda si occupasse della difesa di Jo in prima persona, ma Amanda teme ulteriori complicazioni sia finanziarie sia penali in quanto ex socia di Reed. Alla prima udienza in tribunale, quando la situazione sembra ormai a sfavore di Jo, si presenta un avvocato ingaggiato da Amanda - per la cui parcella ha messo un'ipoteca su Melrose - e riesce ad ottenere il proscioglimento delle accuse.\nBilly dice ad Amanda di voler raccontare ad Alison della notte che hanno passato insieme, ma all'ultimo momento si tira indietro. Amanda, invece, ne parla con Jake, il quale, al party di fidanzamento dei due amici, prende a pugni Billy dopo che quest'ultimo gli aveva chiesto di fargli da testimone di nozze. Alison, dal canto suo, non si dimostra particolarmente infastidita dalla rivelazione e rimane sempre intenzionata a sposarsi.\nSydney spende diversi soldi nell'arredo della casa sulla spiaggia e, presentandosi in ospedale, riesce a socializzare con i colleghi di Michael e a convincere il suo primario, il dottor Levin, a restituirgli l'incarico come chirurgo dopo che, a causa dell'abuso di antidolorifici, era stato retrocesso a lavori d'ufficio.\nFiori d'arancio.\nTrama.\nIl capo di Amanda ed Alison invita le due donne ad una cena in compagnia dei loro fidanzati. Alison si sente sminuita da Amanda e vorrebbe che Billy le comprasse un anello di brillanti da sfoggiare la sera dell'invito, anche se il costo \u00e8 proibitivo per le loro finanze. Jake non si presenta alla cena perch\u00e9 decide di sostenere l'amica Jo, la quale ha appena scoperto di aspettare il figlio di Reed e non sa come comportarsi.\nSydney, sempre intenzionata a sposarsi, invia le partecipazioni e s'intrufola di nascosto nell'appartamento di Jane per sottrarle il vestito di nozze appartenuto alla nonna; Jane, tuttavia, la sorprende e le due sorelle finiscono per lottare e cadere nella piscina.\nNonostante Jane cerchi la complicit\u00e0 della madre arrivata da Chicago per impedire l'unione di Sydney e Michael, il matrimonio si celebra ugualmente sulla spiaggia di fronte ad un unico partecipante, Matt.\nUna strana luna di miele.\nTrama.\nJo \u00e8 ossessionata dai sensi di colpa e dal fantasma di Reed; su consiglio di Alison, decide di cercarne la tomba nella speranza di trovare pace e di voltare pagina, ma Jake ha intenzione di occuparsi della \"Pretty Lady\", la barca di Reed, e di sfruttarla noleggiandola, suscitando la collera di Jo.\nAlison decide di non copulare con Billy fino alla prima notte di nozze.\nIn luna di miele nelle montagne del nord California, prima per annegamento, poi col veleno, infine cercando di spingerla in un burrone, Michael tenta di uccidere Sydney ma cambia idea quando si accorge dei reali sentimenti della moglie. Matt, preoccupato da una frase sibillina detta da Michael prima di partire (\"Di' addio a Sydney\"), corre in montagna dai novelli sposi e contatta la polizia locale per avvertire del possibile omicidio.\nTornato in citt\u00e0, Matt confessa a Jane di come abbia aiutato Michael a non essere incriminato per la morte di Kimberly. Con una dichiarazione firmata da Matt stesso, Jane si presenta alla casa sulla spiaggia e minaccia i due sposi di denunciarli in caso di separazione.\nSorelle e rivali.\nTrama.\nNonostante le proteste di Alison, Billy la segue nel Wisconsin per partecipare al compleanno del padre. Alison presenta Billy come \"un amico\", ma alla festa di compleanno Adam, fidanzato con Alison ai tempi del liceo, dedica alla ragazza una serenata suscitando la gelosia di Billy che, in un impulso d'orgoglio, rivela ai presenti di essere in procinto di sposare Alison.\nJo ha un appuntamento con un modello, ma quando quest'ultimo scopre della gravidanza della ragazza si tira indietro.\nMichael affronta Matt per via della confessione fatta a Jane; i due finiscono per fare a botte.\nLa nonna di Jane muore improvvisamente; secondo alcune indiscrezioni la donna avrebbe lasciato in eredit\u00e0 a Jane 100.000 dollari e nulla a Sydney. Jane decide, quindi, di lasciare il lavoro presso Kay e di aprire una boutique tutta sua iniziando a contrarre debiti e confidando nel lascito della nonna, ma, alla lettura del testamento, scopre di essere proprietaria solo della met\u00e0 dei soldi, in quanto la nonna aveva lasciato scritto che i 100.000 dollari dovessero appartenere \"ai coniugi Jane e Michael Mancini\".\nAffari sporchi.\nTrama.\nDal suo ritorno dal Wisconsin Alison continua a passare notti insonni a causa di alcuni incubi nei quali si rivede da bambina segregata in cantina. Decide, quindi, d'iniziare un percorso di psicoterapia seguita dal dottor Daniel Miller, tenendo Billy all'oscuro in quanto contrario. Dopo la prima entusiastica seduta, Alison ne parla con Jo, la quale teme un coinvolgimento sentimentale da parte dell'amica con il terapista.\nAmanda assume Ted Ramsey come addetto alla manutenzione del condominio e gli permette di alloggiare nell'ex appartamento di Sydney. Nell'arco di pochi giorni, Ted viene sorpreso a curiosare nel suo appartamento da Alison e da Jake in quello di Amanda, la quale \u00e8 costretta a licenziarlo. Ted, tuttavia, conserva una copia della chiave del suo appartamento a Melrose dal quale spia Amanda nella sua intimit\u00e0.\nSydney scopre che Lauren \u00e8 stata arrestata e si presenta in carcere da lei con una proposta inattesa.\nAmanda interviene nella diatriba a proposito dell'eredit\u00e0 della nonna di Jane e convince Michael ad investire la sua quota nella boutique dell'ex moglie, diventandone socio silente; Jane, tuttavia, chiede al suo commercialista di redigere due registri, uno con i guadagni reali e l'altro solo con i passivi da dare a Michael e Sydney.\nOcchio per occhio.\nTrama.\nDalla rubrica di Lauren - nelle mani di Sydney che ha deciso di prendere le redini del business dell'amica finch\u00e9 questa \u00e8 in carcere - Michael scopre che il dottor Levin \u00e8 un cliente abituale delle sue protette; decide, quindi, di ricattarlo per ottenere l'incarico di viceprimario per s\u00e9 e una promozione per Matt.\nIl dottor Miller dice ad Alison che tende a portare alla distruzione l'uomo che le sta a fianco; Billy, venuto a conoscenza delle sedute, affronta il dottore e gli chiede di non interferire nella loro relazione, Alison, tuttavia, ha gi\u00e0 deciso d'interrompere la terapia.\nBilly e Jake si riappacificano e decidono di passare un weekend a pescare insieme, proprio quando Jo sorprende Ted all'interno dell'appartamento di Amanda. Le due donne riescono a bloccarlo e a legarlo; Jo vorrebbe chiamare la polizia, ma Amanda ha in mente un altro programma per il suo lurker.\nRelazioni dal passato.\nTrama.\nAlla casa sulla spiaggia si presenta Kimberly che rivela di essere stata in coma per diversi mesi in seguito all'incidente stradale e che la madre, all'epoca, diffuse la voce della sua morte nella speranza di tener lontano Michael dalla sua vita. Kimberly, intenzionata a tornare nella vita di Michael, soffre di continue emicranie a causa di una profonda ferita alla testa. Michael caccia Sydney dalla sua casa e chiede il divorzio; quando Sydney si presenta in ospedale con un agente della polizia per denunciare il marito per l'omicidio colposo di Kimberly, quest'ultima si rivela causando uno svenimento di Sydney.\nAmanda licenzia una modella, Sarah Owens, quando scopre che l'agenzia per cui lavora \u00e8 la Models Inc. e per questo viene rimproverata dal suo capo Bruce, costretta a riassumere la ragazza e a chiedere scusa direttamente alla proprietaria dell'agenzia, Hillary Michaels, che si scopre essere la madre di Amanda che aveva abbandonato la figlia vent'anni prima. Hillary vorrebbe riallacciare i rapporti con Amanda, ma la figlia si rifiuta; interviene allora Jake.\nI genitori di Alison assumono un'organizzatrice di matrimoni che propone ai futuri sposi dei preparativi di nozze piuttosto costosi e ricercati che non trovano il consenso di Billy ed Alison, i quali decidono di licenziare la donna e di officiare il rito a Melrose Place.\nGelosie.\nTrama.\nSydney si trasferisce nel suo vecchio appartamento a Melrose e continua ad occuparsi dell'attivit\u00e0 di Lauren. Una volta rilasciata, tuttavia, Lauren pretende indietro il suo lavoro e chiede 15.000 dollari a Sydney per i guadagni in sua assenza. Non avendo a disposizione tale somma e non trovando l'appoggio di Jane, Sydney inizia a lavorare come spogliarellista con il nome d'arte \"Jane della giungla\".\nAmanda chiede ad Alison di aiutarla nei colloqui per l'assunzione di una persona che l'affianchi nel lavoro; tuttavia, dopo una richiesta esplicita di Hillary, Amanda assume Chas Russell, il giovane fidanzato della madre, senza dire nulla ad Alison.\nJo realizza un altro servizio fotografico con Sarah sulla Pretty Lady, la barca di Jake, ma, a causa di un guasto tecnico, i tre sono costretti a rimanere sull'imbarcazione per diverse ore, scatenando le ira di Hank, il fidanzato di Sarah. Tornati a riva, Jo si offre di ospitare la ragazza per qualche giorno temendo per la sua salute, ma nel cuore della notte Hank si presenta a Melrose con l'intenzione di picchiare Sarah; Jo, frapponendosi tra i due, viene colpita e cade rovinosamente dalle scale.\nAddio al celibato.\nTrama.\nJake rimane vicino a Jo per tutta la degenza in ospedale: la caduta non ha causato particolari danni n\u00e9 alla donna n\u00e9 al suo bambino.\nAlison dice a Billy di aver visto Amanda e Chas baciarsi e che intende riferire l'accaduto a Jake; Billy, tuttavia, la convince a non farlo, ma dopo essersi ubriacato al suo addio al celibato organizzato dagli amici, Billy stesso racconta del tradimento a Jake, il quale rompe con Amanda. Quest'ultima licenzia Chas e promette di vendicarsi su Alison.\nKimberly scopre dal registro contabile di Jane che la donna sta truffando l'ex marito ed ottiene un assegno di 5.000 dollari come risarcimento; con quei soldi vorrebbe ingaggiare un killer per uccidere Michael, ma il criminale gliene chiede molti di pi\u00f9; Kimberly decide allora di fare il lavoro sporco da sola e, come prima mossa, riesce a togliere a Michael l'incarico di viceprimario con un'accusa di negligenza.\nMichael organizza l'addio al celibato di Billy in uno strip club, lo stesso dove lavora Sydney; quando la ragazza esce sul palco per fare il suo spettacolo, viene immediatamente scoperta e inseguita da Michael. Umiliata, Sydney rinuncia al lavoro e chiede a Lauren di tornare ad essere una sua ragazza; Lauren le ride in faccia.\nL'uomo dei sogni (prima parte).\nTrama.\nChas fa causa ad Amanda per molestie sessuali e chiede un risarcimento di 10 milioni di dollari alla D&amp;D; n\u00e9 Bruce n\u00e9 Hillary sono disposti a credere all'innocenza della donna. Anche dal punto di vista sentimentale la situazione sembra degenerare quando Amanda si accorge di un riavvicinamento tra Jake e Jo; Jake, tuttavia, \u00e8 pronto a darle il suo appoggio durante l'arbitrato che vede Alison come testimone chiave.\nSydney inizia a battere i marciapiedi per potersi sdebitare da Lauren, ma viene brutalmente picchiata da un gruppo di prostitute. Kimberly si prende cura della ragazza e le offre una somma di denaro, in cambio le chiede di partecipare al piano per uccidere Michael.\nJane viene contattata da un fornitore australiano, Chris Marchette, disposto a vendere un'intera linea dei capi da lei firmati all'interno della sua catena di negozi. Jane \u00e8 entusiasta, ma ha bisogno del consenso di Michael per poter accettare.\nPer il matrimonio arrivano in citt\u00e0 i genitori di Alison e Rob, compagno di studi di Billy e suo testimone di nozze; Meredith, sorella di Alison, invece comunica che non vi parteciper\u00e0. Billy rimane sconvolto quando sorprende Rob intento a baciarsi con Matt, ignaro dell'omosessualit\u00e0 dell'amico.\nL'uomo dei sogni (seconda parte).\nTrama.\nJake passa la notte con Amanda; il mattino dopo viene sorpreso da Jo che rinuncia definitivamente alla loro relazione, nonostante le proteste del ragazzo.\nAmanda cerca di fare l'accomodante con Alison nella speranza che testimoni a suo favore, tuttavia la ragazza non intende mentire. La causa viene infine vinta da Chas, ma Hillary interviene in difesa della figlia e rivela di aver sentito un dialogo tra Amanda e lo stesso Chas nel quale l'uomo confessava di essersi inventato tutto per denaro. Le accuse vengono prosciolte, ma Amanda non vuole riallacciare i rapporti con la madre.\nSydney e Kimberly progettano di uccidere Michael facendolo passare per un suicidio: Kimberly stordisce Michael con un potente sedativo e insieme lo portano nell'auto all'interno del garage e ne accendono il motore. Nel frattempo, Jane e Chris, che aspettano l'arrivo di Michael per firmare alcuni documenti, decidono di presentarsi alla casa sulla spiaggia, salvando cos\u00ec la vita al dottore.\nAl matrimonio di Billy ed Alison, Michael si rifiuta di firmare i documenti e Jane lo minaccia di morte davanti a tutti i presenti. Kimberly le ruba le chiavi della macchina.\nPoco prima di raggiungere l'altare, Alison ha un colloquio con il padre e una frase da lui detta scatena in lei ricordi infantili ed improvvisamente si rende conto che gl'incubi che l'avevano tormentata per mesi altro non erano che momenti realmente vissuti: da piccola il padre aveva ripetutamente abusato di lei. Presa dal panico, scappa dalla finestra della sua stanza e si dirige a San Francisco dalla sorella Meredith.\nAll'ospedale un'infermiera avvisa Michael che Jane lo aspetta nel parcheggio per un'emergenza; una volta uscito, il dottore viene investito da una macchina alla cui guida c'\u00e8 Kimberly che indossa una parrucca bionda.\nJane viene arrestata per il tentato omicidio dell'ex marito."}
{"id": "2396057", "revid": "1305772", "url": "https://it.wikipedia.org/wiki?curid=2396057", "title": "Villa Algarotti-Berchet", "text": "Villa Algarotti, Berchet, Marcello \u00e8 una villa veneta di Carpenedo (periferia nord di Mestre) nel Comune di Venezia affacciata al lato orientale del Terraglio.\nStoria.\nCostruita nel 1740, fu ricavata da un casino secentesco acquistato nel 1718 dal padre dei committenti, i fratelli Francesco e Bonomo Algarotti, l'uno noto letterato, l'altro uomo d'affari. Ai tempi della rivoluzione francese ospit\u00f2 vari esuli tra cui alcuni membri della famiglia Polignac. Nel 1805, vi soggiorn\u00f2 per una notte il generale Andrea Massena e, nel 1810, fu residenza del governatore militare francese di Venezia, il gen. Jacques Fran\u00e7ois Menou, che qui mor\u00ec. Durante i moti del 1848/9 fu occupata dagli Austriaci e ospit\u00f2 il generale Mitis nel giorno della sortita di Forte Marghera (27 ottobre 1848). Durante la terza guerra di indipendenza divenne il comando del gen. Efisio Cugia e vi fu firmato l'accordo che stabiliva la linea armistiziale intorno a Venezia. Di propriet\u00e0 della famiglia Berchet dal 1858, ospit\u00f2 fino alla morte (1913) il patriota e storico veneziano Guglielmo Berchet. Durante la prima guerra mondiale, fu adibita ad ospedale della Croce Rossa Americana; fu poi ceduta ai Marcello, nel 1922 fu sede del comando fascista nei giorni della marcia su Roma. Occupata da truppe tedesche nel 1943, nel secondo dopoguerra fu acquistata dalla Montevecchio, azienda del gruppo Montedison. Nel 1969 fu venduta alle figlie di San Giuseppe che la adibirono a scuola, funzione che svolge tutt'oggi.\nAltri ospiti illustri furono il cardinale C\u00e9sar-Guillaume de La Luzerne (1811), Edmondo De Amicis (1866) ed Ernest Hemingway (1918).\nL'edificio.\nLa costruzione si discosta dallo schema tipico delle ville venete e il suo sviluppo, prevalentemente orizzontale, ricorda piuttosto i casoni rurali. In effetti, presenta solo un piano rialzato e un sottotetto. Su ogni lato \u00e8 presente una facciata: pi\u00f9 interessante quella che d\u00e0 sul giardino, costituita da elementi con mattoni a vista che creano un certo contrasto. L'interno si articola in una grande sala che conserva busti classici, vasi e affreschi, questi ultimi attribuiti a Giovanni Battista Crosato. Notevole anche la scuderia, simile a un tempietto (in quanto in origine oratorio) e decorata da bassorilievi attribuiti ad Antonio Bonazza. La cappella d\u00e0 invece sul Terraglio.\nNel parco sorge un padiglione circolare, affiancato da due statue del Bonazza e ora \u00e8 adibito ad abitazione privata. Tale parco che un tempo era molto pi\u00f9 vasto, arrivando a lambire le attuali via trezzo e via del tinto, fu, verso la fine degli anni 60 del XX secolo, in buona parte distrutto per consentire la costruzione dell'attuale Villaggio Sartori e della chiesa della SS. Trinit\u00e0 di Mestre. Il complesso risente anche della vicinissima tangenziale."}
{"id": "2396058", "revid": "123980633", "url": "https://it.wikipedia.org/wiki?curid=2396058", "title": "Ironman (sport)", "text": "L'Ironman \u00e8 la definizione usata dalla Ironman Inc., azienda detentrice del marchio registrato, per indicare una delle distanze standard del triathlon, sport caratterizzato dall'insieme di tre discipline, nuoto, ciclismo e corsa.\nDefinita dalla World Triathlon come distanza triathlon super lungo \u00e8 la pi\u00f9 dura competizione di tale sport, caratterizzata da 3,86\u00a0km di nuoto, 180,260\u00a0km in bicicletta e 42,195\u00a0km di corsa (cio\u00e8 la distanza della maratona). La distanza \u00e8 ben pi\u00f9 lunga del triathlon olimpico, che misura invece 1500\u00a0m di nuoto, 40\u00a0km in bicicletta e 10\u00a0km di corsa. Nelle gare le distanze sono le stesse sia per il maschile che per il femminile.\nCaratteristiche.\nNel triathlon (nuoto, ciclismo e corsa) questa distanza \u00e8 la pi\u00f9 lunga tra quelle previste dal regolamento della World Triathlon, ben maggiore ad esempio rispetto al triathlon olimpico.\nDifatti le tre frazioni sono cos\u00ec divise:\nWorld Triathlon Series.\nLa World Triathlon organizza i campionati mondiali di triathlon, dal 2009 sotto forma di World Triathlon Series, mentre prima venivano organizzati come evento unico annuale. Questi campionati prevedono la distanza del super lungo cos\u00ec come le altre distanze previste dal regolamento della federazione internazionale: sprint, olimpico e medio.\nIronman Hawaii.\nDal 1978 alle Hawaii si disputano, a cura della Ironman Inc., i campionati del mondo Ironman con cadenza annuale. Questi campionati non coincidono con i mondiali organizzati dalla World Triathlon, anche se come le altre gare del circuito Ironman sono regolarmente elencati nei calendari ufficiali delle federazioni di triathlon mondiale (World Triathlon), europea (ETU) e nazionale (per l'Italia la FITri).\nGli atleti possono accedervi partecipando ad una delle competizioni della serie previste nel mondo ed ottenendo una delle qualifiche messe in palio.\nLa gara inaugurale di KONA\u2122 si \u00e8 tenuta nel 1978 come un modo per sfidare gli atleti che avevano visto il successo nel nuoto di endurance e negli eventi di corsa. Judy e John Collins, coppia di marinai di Honolulu, hanno proposto di combinare le tre gare di resistenza pi\u00f9 impegnative alle Hawaii: il Waikiki Roughwater Swim da 2,4 miglia, 112 miglia tra l'Around-O'ahu Bike Race e la maratona di Honolulu da 26,2 miglia in un unico evento. La gara fu vinta dallo statunitense Gordon Haller.\nIl record della competizione \u00e8 detenuto dal tedesco Jan Frodeno che ha vinto l'Ironman Hawaii 2019, con un tempo di 7 ore 51 minuti e 13 secondi, mentre tra le donne \u00e8 stato stabilito dall'elvetica Daniela Ryf nel 2018 con un tempo di 8 ore 26 minuti e 16 secondi."}
{"id": "2396065", "revid": "364890", "url": "https://it.wikipedia.org/wiki?curid=2396065", "title": "Holliwood", "text": ""}
{"id": "2396066", "revid": "24329950", "url": "https://it.wikipedia.org/wiki?curid=2396066", "title": "Lady Marianna Guillonk", "text": ""}
{"id": "2396068", "revid": "767487", "url": "https://it.wikipedia.org/wiki?curid=2396068", "title": "Il caro estinto", "text": "Il caro estinto \u00e8 un romanzo breve di Evelyn Waugh del 1948, una satira sul business dei funerali a Los Angeles, la comunit\u00e0 di espatriati britannici a Hollywood, e l'industria cinematografica. L'anno successivo \u00e8 uscita la traduzione italiana di Maria Stella Ferrari presso Bompiani.\nTrama.\nDennis Barlow, un giovane poeta inglese, si trasferisce a Los Angeles per vivere con lo zio, Sir Francis Hinsley, che lavora in uno studio cinematografico. Quando viene licenziato dallo studio, Sir Francis si uccide, e Dennis si reca nell'imponente impresa funebre Whispering Glades per organizzare il funerale. Fa conoscenza con Aimee Thanatogenos, un'estetista, e si trova a competere per la sua attenzione con il sinistro imbalsamatore Joyboy.\nAdattamenti.\nIl romanzo \u00e8 stato adattato da Terry Southern nel film omonimo del 1965, non particolarmente fedele al libro."}
{"id": "2396069", "revid": "118214393", "url": "https://it.wikipedia.org/wiki?curid=2396069", "title": "Applicazione della cicloide", "text": "Le applicazioni della cicloide nella pratica, hanno il fine di sfruttare una o entrambe le propriet\u00e0 principali di questa curva ovvero:\nQueste propriet\u00e0, accanto ad altre della cicloide, fanno s\u00ec che questa curva abbia un ruolo chiave in vari congegni e accorgimenti scientifici utilizzati in vari campi come quello della fisica, della meccanica e dell'idraulica. Accanto a questi troviamo applicazioni della cicloide anche in alcuni sport, ad esempio nella creazione di piste e trampolini per il ciclocross lo skateboard e lo sci. Inoltre non \u00e8 raro vedere applicazioni della cicloide in attivit\u00e0 spettacolari e circensi basati su motocross e simili e nella costruzione di montagne russe.\nIl pendolo cicloidale.\nLa propriet\u00e0 della tautocronia \u00e8 stata alla base della costruzione di \"cronometri\" per misurare i tempi di fenomeni scientifici ed astronomici agli albori della scienza moderna.\nChristiaan Huygens nella sua opera \"Horologium oscillatorium\" presenta, appunto, la descrizione di un \"pendolo cicloidale\". Questo pendolo \u00e8 basato anche su un'altra propriet\u00e0 della cicloide e cio\u00e8 sul fatto che \"l'evoluta di una cicloide \u00e8 a sua volta una cicloide\". Quindi, se si fa pendere il filo del pendolo dalla cuspide di una cicloide e lo si lascia oscillare lungo il piano di questa, il filo, durante l'oscillazione, si adager\u00e0 sulla cicloide, facendo compiere al peso un percorso cicloidale e, quindi, facendo s\u00ec che le oscillazioni del pendolo abbiano un periodo indipendente dall'ampiezza.\nIl tubo a U.\nIsaac Newton, nei suoi \"Philosophiae Naturalis Principia Mathematica\", dimostra che le oscillazioni di un pendolo cicloidale e quelle di un liquido non viscoso in un tubo ad U possono essere descritti da un'identica equazione di moto\nConfronto tra sistemi di riferimento.\nSupponiamo di avere due sistemi di riferimento: uno fisso e l'altro solidale con l'asse di una ruota che rotola senza strisciare. Un punto che nel secondo sistema di riferimento compie un moto circolare intorno all'asse della ruota, nel primo sistema di riferimento percorre una traiettoria cicloidale."}
{"id": "2396070", "revid": "767487", "url": "https://it.wikipedia.org/wiki?curid=2396070", "title": "Tom Kropp", "text": "Carriera.\nDi ruolo guardia nel Kearney State College, ha giocato due stagioni (dal 1975 al 1977) nella National Basket Association (NBA) come membro dei Washington Bullets e dei Chicago Bulls, con una media di 2,5 punti a partita.\nSuccessivamente Kropp ha passato pi\u00f9 di 30 anni come allenatore presso la sua alma mater, ora nota come Universit\u00e0 del Nebraska a Kearney."}
{"id": "2396072", "revid": "729019", "url": "https://it.wikipedia.org/wiki?curid=2396072", "title": "Bagumbayan", "text": "Bagumbayan \u00e8 una municipalit\u00e0 di Terza classe delle Filippine, situata nella Provincia di Sultan Kudarat, nella regione di SOCCSKSARGEN.\nBagumbayan \u00e8 formata da 19 baranggay:"}
{"id": "2396078", "revid": "120039149", "url": "https://it.wikipedia.org/wiki?curid=2396078", "title": "Bal Gangadhar Tilak", "text": "Biografia.\nIl grande scrittore marathi Bal Gangadhar Tilak, considerato nell'India contemporanea uno dei padri fondatori della nazione, se non il combattente per eccellenza nella lotta per la libert\u00e0, secondo in tal senso solo a Gandhi (tanto da esser qualificato a differenza degli avversari politici col titolo onorifico di \"Lokamanya\", che significa \"popolare\", lett. \"munito del sostegno del mondo\"), nacque a Ratnagiri (Maharashtra) nel 1856 dal padre Gangadharpant, che a sua volta discendeva dal pi\u00f9 vecchio di due fratelli, Ramchandra Tilak. Pi\u00f9 ancora di Gandhi, il quale provenendo da famiglia di commercianti era un vishnuita abbeveratosi alla Bhagavadg\u012bt\u0101 ma con mentalit\u00e0 affine a quella jaina (i genitori erano giainisti), come insegna il Keer, B.G. fu allevato secondo canoni ind\u00f9 di tipo shivaita, cio\u00e8 di brahmano dedito alle rigide pratiche rituali ed alle strette osservanze cultuali dei suoi antenati. Fond\u00f2 2 giornali: uno, in lingua vernacolare, (il \"Kesari\") e l'altro in inglese (il \"Mahratta\"), svolgendo in entrambi un'azione attiva di propaganda antibritannica. Sostiene L.Bianco che la posizione politica di Tilak era diversificata non soltanto nei confronti di quella di Gandhi, ma anche rispetto all'ideologia moderata del conterraneo Gopal Krishna Gokhale (1866-1915), un riformista modernista sebbene di casta brahmanica come il pi\u00f9 anziano compagno di lotta. Gokhale infatti riteneva che l'India dovesse imparare a poco a poco dai colonizzatori l'arte dell'autogoverno. Mentre Tilak, seguace dell'antislamico \"\u0100rya Sam\u0101j\", promuoveva una sorta di neoinduismo politicamente imperniantesi sul nazionalismo indiano. Ecco perch\u00e9 venerava la figura storica di Shivaji. Per le proprie idee politiche estreme, il politico marathi fu imprigionato tuttavia nel 1908 e scont\u00f2 in carcere all'incirca 6 anni. Dopo la liberazione, avvenuta nel 1914 ed appoggiata con foga dallo studioso tedesco Friedrich Max M\u00fcller, Tilak fu accolto trionfalmente dal Congresso. Tuttavia le insanabili differenze religiose e sociali fra ind\u00f9 e mussulmani, stavano pian piano conducendo l'India a quelle posizioni politiche contrapposte che in seguito, dopo la proclamazione dell'indipendenza il 15 agosto del 1947, condussero la nazione indiana sul baratro della guerra civile, con la conseguente spartizione del Deccan fra le due fazioni religiose contrapposte.\nScomparso nel 1920, Tilak non visse tanto da veder le conseguenze disastrose della sua politica estremistica; tuttavia, col giudizio del poi viene oggi considerato giustamente ancor pi\u00f9 di M.K. Gandhi (1869-1948) il padre della lotta dell'India, soprattutto quella maggiormente legata al tradizionalismo induista, per il proprio affrancamento dall'Impero Britannico. Il suo biografo, D.Keer, ricorda che Tilak \u00e8 stato il creatore del Congresso Nazionale Indiano ed uno degli abili architetti dell'India attuale. Il credo politico da lui professato ha avuto inoltre vaste ripercussioni sull'Indian Independence Movement e, pi\u00f9 in generale, sull'Asian Freedom Movement. Non \u00e8 possibile per\u00f2 ridurre l'importanza di tale pensatore semplicemente al ruolo di militante antibritannico, sul piano storico, misconoscendo i validi contributi di tale figura a livello intellettuale. La storiografia russa sostiene che Tilak - che era non per niente ammiratore di Lenin, pur dalla sponda politica opposta - avesse ideato ed organizzato una rivolta armata contro il dominio coloniale inglese; ma tale giudizio \u00e8 chiaramente limitativo, visto che Tilak - un ind\u00f9 poco incline verso il mondo contemporaneo, forse per questo inviso all'Occidente tecnologizzato - \u00e8 stato lodato e citato soprattutto per le sue opere pi\u00f9 famose da orientalisti autorevoli sia in campo spirituale (Ren\u00e9 Gu\u00e9non, \"Formes traditionnelles et cycles cosmiques\", Parigi 1970) che in campo accademico (Stella Kramrisch, \"The Presence of \u015aiva\", Princeton 1981). Per una precisa collocazione di Tilak nell'ambito della cultura indiana e mondiale del suo tempo, vedi la prefazione di Renato Del Ponte all'ed.ital. di \"Orion\"; riguardo ad una sintesi invece delle posizioni politiche di Tilak, con un diverso approccio al problema, vedi l'Enciclopedia Britannica, \"sub voce\" [Bal Gangadhar Tilak].\nOpere.\nNell'ambito degli studi vedici la prima importante opera di Tilak, scritta nel 1893, fu \"The Orion or Researches into the Antiquity of the Vedas\".\nL'opera fondamentale di Tilak, \"The Arctic Home in the Vedas\", usc\u00ec nel 1903, sebbene gi\u00e0 approntata cinque anni prima. Nel 1971, a Poona, \u00e8 stata ripubblicata una riedizione del libro.\nNel 1925 fu pubblicata a Pune una serie incompleta di articoli, \"Vedic Chronology and Vedanga Jyotisha\" fu pubblicata postuma dalla Tilak Bros.\n\"Gita Rahasya\" (\"\u015ari Bhagavadg\u012bt\u0101-rahasya or Karma-Yoga-\u015aastra\"), l'opera della maturit\u00e0 concernente l'esoterismo della B.Gita, \u00e8 preceduta da una lunga prefazione dell'autore (56 pagine) e contiene un \"Indice delle espressioni terminologiche\" incluse. L'opera fu stesa originariamente in marathi, la lingua del Maharashtra; col contributo di S.Sukthankar, in occasione del quindicesimo anniversario della morte di Tilak, fu in breve tradotta e pubblicata postuma in inglese, in base all'espressa volont\u00e0 dell'autore.\nUn esempio dei numerosi contributi di Tilak a livello pubblicistico pi\u00f9 immediato \u00e8 dato dall'articolo \"Discorso politico\", tradotto da L.P. Mishra nell'\"Antologia della letteratura indiana\", edita dalla Fabbri, Milano 1971."}
{"id": "2396083", "revid": "599013", "url": "https://it.wikipedia.org/wiki?curid=2396083", "title": "Bryan Herta", "text": "Corse nella serie CART dal 1994 al 2003, ottenendo 2 vittorie e terminando il campionato all'ottavo posto nelle edizioni 1996 e 1998.\n\u00c8 ricordato per il sorpasso subito ad opera di Alex Zanardi a Laguna Seca nel 1996, quando all'ultimo giro di gara venne sopravanzato dal pilota bolognese alla temibile chicane \"Cavatappi\".\nNella seconda parte del campionato di Formula 1 del 2002 dopo vari accordi con il manager Paul Stoddart sembr\u00f2 destinato a sostituire per due GP il malese Alex Yoong nella scuderia Minardi, preferendogli alla fine Anthony Davidson. \nAlla 500 Miglia di Indianapolis 2005 si classific\u00f2 terzo a bordo di una Dallara del team Andretti Green Racing.\nAttualmente gestisce il suo team Bryan Herta Autosport nel campionato Indy Lights Series.\nSuo figlio Colton (nato nel 2000), ha vinto ad Austin il secondo round della stagione IndyCar 2019, diventando cos\u00ec il pi\u00f9 giovane vincitore nella storia della categoria. "}
{"id": "2396089", "revid": "149485", "url": "https://it.wikipedia.org/wiki?curid=2396089", "title": "Columbio (Sultan Kudarat)", "text": "Columbio \u00e8 una municipalit\u00e0 di Seconda classe delle Filippine, situata nella Provincia di Sultan Kudarat, nella regione di Soccsksargen.\nColumbio \u00e8 formata da 16 baranggay:"}
{"id": "2396093", "revid": "767487", "url": "https://it.wikipedia.org/wiki?curid=2396093", "title": "Lady Bird Lake", "text": "Il Lady Bird Lake \u00e8 un lago artificiale sul fiume Colorado, situato presso la citt\u00e0 di Austin, in Texas.\nIl bacino si form\u00f2 nel 1960 in conseguenza della costruzione di una diga sul fiume Colorado per regimentare il flusso delle acque e per creare una riserva idrica per la citt\u00e0 di Austin. Ha un'area di 189 ha e una profondit\u00e0 massima di 5,5 metri.\nIntorno al lago \u00e8 stata costruita la \"Hike and Bike Trail\", una pista ciclabile e pedonabile lunga 16,3\u00a0km, molto frequentata dagli abitanti di Austin per fare jogging, passeggiate e giri in bicicletta.\nIl lago si chiamava inizialmente \"Town Lake\", in luglio 2007 il \"City Council\" di Austin ha approvato una delibera per cambiare il nome del lago, dedicandolo a Lady Bird Johnson, moglie di Lyndon Johnson, 39\u00ba Presidente degli Stati Uniti."}
{"id": "2396100", "revid": "373316", "url": "https://it.wikipedia.org/wiki?curid=2396100", "title": "Hans \u00d8rberg", "text": ""}
{"id": "2396101", "revid": "373316", "url": "https://it.wikipedia.org/wiki?curid=2396101", "title": "Hans Orberg", "text": ""}
{"id": "2396102", "revid": "729019", "url": "https://it.wikipedia.org/wiki?curid=2396102", "title": "Esperanza (Sultan Kudarat)", "text": "Esperanza \u00e8 una municipalit\u00e0 di Terza classe delle Filippine, situata nella Provincia di Sultan Kudarat, nella regione di SOCCSKSARGEN.\nEsperanza \u00e8 formata da 19 baranggay:"}
{"id": "2396103", "revid": "599013", "url": "https://it.wikipedia.org/wiki?curid=2396103", "title": "Tim Kempton", "text": ""}
{"id": "2396107", "revid": "1718925", "url": "https://it.wikipedia.org/wiki?curid=2396107", "title": "Ascensione di san Giovanni Evangelista", "text": "L'Ascensione di San Giovanni Evangelista \u00e8 uno stucco policromo di Donatello che decora uno dei medaglioni sui pennacchi che reggono la cupola della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, proprio i tondi delle \"Storie di San Giovanni evangelista\". Nel 1434, dopo la morte di Giovanni e il rientro di Donatello da Roma, Cosimo de' Medici affid\u00f2 allo scultore il compito di completare la decorazione di quella che era gi\u00e0 diventata la cappella funebre della famiglia Medici. Donatello vi lavor\u00f2 a pi\u00f9 riprese, vista anche la mole del lavoro che prevedeva otto medaglioni monumentali, due lunette-soprapporte e due porte bronzee. I lavori erano tutti conclusi alla partenza per Padova dell'artista (1443).\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni dei pennacchi rappresentavano scene della vita di san Giovanni evangelista, al quale era dedicata la cappella essendo il patrono del primo committente, Giovanni di Bicci. Si tratta della prima grande commissione documentata da parte dei Medici per lo scultore, nonch\u00e9 della sua prima prova conosciuta su un ciclo composto da pi\u00f9 scene.\nLa scena dell\"'Ascensione di Giovanni\" \u00e8 l'ultima del ciclo. I colori usati sono il bianco, il rosso mattone, l'azzurro e le loro sfumature, oltre a alcuni dettagli in nero e in oro (come le aureole).\nL'Ascensione, come gli altri medaglioni, \u00e8 ottimizzata per una visione trasversale dal basso, secondo il punto di vista naturale dello spettatore (infatti si vede chiaramente il lato inferiore di architravi e altri elementi sospesi). Protagonista della scena \u00e8 l'architettura complessa, nella quale sono disposte con naturalezza le varie figure. La prospettiva lineare a punto di fuga unico e centrale di invenzione brunelleschiana qui appare superata, con una serie di elementi trasversali, che danno alla scena uno straordinario dinamismo. San Giovanni, secondo una tradizione ripresa dalla Leggenda aurea di Jacopo da Varazze e gi\u00e0 dipinta a Firenze da Giotto nella Cappella Peruzzi (1318), ascende in cielo e viene accolto dal maestro Ges\u00f9, da angeli e santi. Anche nella scena di Giotto l'architettura complessa ha un peso fondamentale nella scena e pu\u00f2 darsi che Donatello abbia reinventato a modo suo pi\u00f9 fonti di ispirazione.\nIntorno al santo una folla guarda stupita l'evento miracoloso, comprese alcune figure in primo piano che sono oltre un alto muro che taglia orizzontalmente in basso la scena. Uno di questi personaggi \u00e8 voltato di spalle e fa per aggrapparsi in modo da vedere meglio, ricordando un personaggio dei rilievi aureliani dell'arco di Costantino a Roma, che Donatello aveva avuto sicuramente modo di vedere e studiare.\nA differenza degli altri rilievi qui la linea d'orizzonte non coincide col diametro orizzontale, ma si trova pi\u00f9 in basso. L'azione principale \u00e8 quindi confinata in una piccola porzione superiore del tondo, mentre il resto \u00e8 dominato dall'architettura labirintica, i cui scorci evidenziano, con un gioco di linee di forza perpendicolari, il moto ascensionale di Giovanni.\nVoci correlate.\nLe \"Storie di San Giovanni Evangelista\" di Donatello:"}
{"id": "2396112", "revid": "3115", "url": "https://it.wikipedia.org/wiki?curid=2396112", "title": "Middle Passage", "text": ""}
{"id": "2396115", "revid": "1687355", "url": "https://it.wikipedia.org/wiki?curid=2396115", "title": "Banka Koper Slovenia Open", "text": "Il Banka Koper Slovenia Open \u00e8 stato un torneo femminile di tennis disputatosi a Portorose in Slovenia su campi di cemento. "}
{"id": "2396120", "revid": "110157", "url": "https://it.wikipedia.org/wiki?curid=2396120", "title": "Vecchi diavoli", "text": "Vecchi diavoli (\"The Old Devils\") \u00e8 un romanzo di Kingsley Amis pubblicato nel 1986. Il libro ha vinto il Booker Prize nello stesso anno, ed \u00e8 stato adattato per la televisione dalla BBC nel 1992. A detta del figlio Martin Amis, questo \u00e8 il lavoro migliore del padre.\nTrama.\nAlun Weaver, un noto e odioso autore, ritorna nel nativo Galles con la moglie Rhiannon, in passato ragazza del vecchio amico Peter Thomas. Weaver si unisce a un gruppo di amici, i quali hanno continuato a vivere in quei luoghi mentre lui era altrove. Tra di essi, oltre a Thomas, vi sono Malcolm Cellan-Davies e l'alcolizzato Charlie Norris. Durante una bevuta in casa di un altro conoscente, Weaver muore sul colpo, lasciando il resto del gruppo a raccogliere i pezzi della loro breve riunione."}
{"id": "2396125", "revid": "47767", "url": "https://it.wikipedia.org/wiki?curid=2396125", "title": "Anastasiya Prykhodko", "text": ""}
{"id": "2396126", "revid": "767487", "url": "https://it.wikipedia.org/wiki?curid=2396126", "title": "Otto zur Linde", "text": "Fu uno degli animatori del circolo letterario che ruotava intorno alla rivista \"Charon\", della quale era stato cofondatore assieme a Rudolf Pannwitz. "}
{"id": "2396127", "revid": "767487", "url": "https://it.wikipedia.org/wiki?curid=2396127", "title": "Sasha Son", "text": "Biografia.\nInizia la propria carriera a 12 anni. E', fino ad ora, il pi\u00f9 giovane cantante ad essersi aggiudicato il \"Bravo\", concorso canoro a cui ha partecipato con la canzone \"Mama\".\nNel 2009, dopo aver vinto le selezioni nazionali, rappresenta la Lituania all'Eurovision Song Contest con la canzone \"Love\"l, riuscendosi a qualificare per la finale."}
{"id": "2396128", "revid": "466539", "url": "https://it.wikipedia.org/wiki?curid=2396128", "title": "Aleksa Palladino", "text": "Biografia.\nAleksa \u00e8 nata a New York, dove \u00e8 cresciuta e ha lavorato come attrice. Il suo ruolo di debutto fu quello di \"Lo\" in \"Manny &amp; Lo\", dove recit\u00f2 assieme a Scarlett Johansson. La parte ricoperta era quella di una ragazza sedicenne. L'anno successivo ebbe un ruolo da protagonista in \"Number One Fan\" con Glenn Fitzgerald, e presto apparve in \"Wrestling with Alligators\" con Joely Richardson, in \"The Adventures of Sebastian Cole\" con Adrien Grenier, e in \"Second Skin\" di nuovo con la Fitzgerald.\nNel 2000 seguirono il film indipendente \"Lonesome\" e \"Storytelling\", quest'ultimo al fianco di Selma Blair. Nel frattempo era apparsa anche in \"\", \"I Soprano\" (dove ebbe il ruolo di due personaggi differenti) e \"Law &amp; Order - I due volti della giustizia\". Nel 2003 la Palladino si trasfer\u00ec a Los Angeles, dove spos\u00f2 Devon Church conosciuto sulla Mulholland Drive, e cominci\u00f2 a comporre musica col marito nella band \"Exitmusic\", band che lanci\u00f2 un album di debutto nell'autunno del 2007.\nNel 2004 Aleksa ritorn\u00f2 a recitare con una breve apparizione in \"Medium\", seguita dal ruolo di protagonista in \"Spectropia\" e un altro minore in \"Prova a incastrarmi\" con Vin Diesel. Successivamente, il regista Sidney Lumet le offr\u00ec il ruolo di Chris Lasorda in \"Onora il padre e la madre\", che lei accett\u00f2. Recit\u00f2 in \"The Picture of Dorian Gray\", basato sul romanzo di Oscar Wilde, a cui segu\u00ec un ruolo nel sequel di \"Wrong Turn\" (con Eliza Dushku e Desmond Harrington), intitolato \"Wrong Turn 2 - Senza via di uscita\". Nel 2010 ha preso parte alla serie TV \"Boardwalk Empire - L'impero del crimine\".\nDoppiatrici italiane.\nNelle versioni in italiano dei suoi film, Aleksa Palladino \u00e8 stata doppiata da:"}
{"id": "2396129", "revid": "767487", "url": "https://it.wikipedia.org/wiki?curid=2396129", "title": "Regola delta", "text": "La Delta rule \u00e8 una regola di discesa del gradiente per aggiornare i pesi dei segnali di input che giungono ad un percettrone. Calcoliamo il valore della derivata della funzione sigmoide per un valore formula_1 che ci sar\u00e0 utile successivamente:\nformula_2\nSiccome uno o pi\u00f9 neuroni hanno la capacit\u00e0 di interpolare i dati che vengono forniti in modo da imparare una funzione che meglio li approssima, possiamo considerare la condizione di accostamento del metodo dei minimi quadrati, per valutare l'errore complessivo del calcolo dei dati in arrivo da un singolo neurone:\nformula_3\nIn questo modo si cerca di ottenere un valore minimo di formula_4, somma del quadrato degli errori formula_5. Siccome interessa che ad un dato peso corrisponda il minimo errore dell'intero neurone, allora la variazione della pendenza sar\u00e0 negativa per muovere il peso nella direzione negativa del gradiente. Allora sar\u00e0 presente la seguente correlazione:\nQuesta formula pu\u00f2 anche essere scritta come:\nPer ottenere la formula generale della regola delta possiamo dire che\ne che\ne quindi possiamo scrivere la seguente identit\u00e0:\nInoltre abbiamo che\nOtteniamo cos\u00ec la formula generale della \"delta rule\":\nL'aggiornamento dei pesi avverr\u00e0 sommando al peso del neurone precedente (o del valore di input) la variazione trovata, dopo aver proceduto al confronto, secondo la delta rule nel modo seguente:\nNel caso di un singolo neurone (\"perceptron\"), possiamo approssimare la funzione cos\u00ec:\nTabella riassuntiva.\n Delta Rule\nformula_15"}
{"id": "2396130", "revid": "196880", "url": "https://it.wikipedia.org/wiki?curid=2396130", "title": "Delta rule", "text": ""}
{"id": "2396133", "revid": "1609015", "url": "https://it.wikipedia.org/wiki?curid=2396133", "title": "Resurrezione di Drusiana", "text": "La Resurrezione di Drusiana \u00e8 uno stucco policromo di Donatello che decora uno dei medaglioni sui pennacchi che reggono la cupola della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, proprio i tondi delle \"Storie di San Giovanni evangelista\". Nel 1434, dopo la morte di Giovanni e il rientro di Donatello da Roma, Cosimo de' Medici affid\u00f2 allo scultore il compito di completare la decorazione di quella che era gi\u00e0 diventata la cappella funebre della famiglia Medici. Donatello vi lavor\u00f2 a pi\u00f9 riprese, vista anche la mole del lavoro che prevedeva otto medaglioni monumentali, due lunette-soprapporte e due porte bronzee. I lavori erano tutti conclusi alla partenza per Padova dell'artista (1443).\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni dei pennacchi rappresentavano scene della vita di san Giovanni evangelista, al quale era dedicata la cappella essendo il patrono del primo committente, Giovanni di Bicci. Si tratta della prima grande commissione documentata da parte dei Medici per lo scultore, nonch\u00e9 della sua prima prova conosciuta su un ciclo composto da pi\u00f9 scene.\nLa scena della \"Resurrezione di Drusiana\" \u00e8 la prima del ciclo. Tra le numerose resurrezioni attribuite a san Giovanni era quella rappresentata con pi\u00f9 frequenza, perch\u00e9 testimoniava il premio a cui portava la fedele devozione della donna. I colori usati sono il bianco, il rosso mattone, l'azzurro e le loro sfumature, oltre a alcuni dettagli in nero e in oro (come le aureole).\nLa \"Resurrezione\", come gli altri medaglioni, \u00e8 ottimizzata per una visione trasversale dal basso, secondo il punto di vista naturale dello spettatore (infatti si vedono chiaramente i sottarchi). La scena \u00e8 perfettamente centrata con una ricca architettura simmetrica attorno all'azione principale, costruita secondo le regole della prospettiva lineare a unico punto di fuga centrale. La presenza del grande arco in alto asseconda la forma del medaglione, dando un effetto di grande armonia, che risponde pi\u00f9 agli ideali del \"De re aedificatoria\" che ad architetture reali. Le figure sono disposte con naturalezza in pi\u00f9 punti della scena. Al centro si vede Giovanni che ha appena resuscitato Drusiana, una donna che tanto desiderava vedere il santo, ma che era morta per cause naturali proprio il giorno di arrivo di Giovanni nella sua citt\u00e0 di Efeso. La sua figura, col mantello nero, fa da fulcro all'intera scena e ne permette un'individuazione immediata. Essa si solleva dal catafalco con le mani giunte per il miracolo, mentre gli astanti se la danno a gambe levate per la paura: uno di essi \u00e8 in primo piano ed ha appena sceso i gradini che portano all'atrio coperto dove si svolgono i fatti (due uomini si voltano per guardarlo). Ma non tutti scappano, anzi alcuni curiosi si stanno avvicinando alla scena, mentre alcuni fedeli si sono gettati in ginocchio ai piedi del santo.\nL'opera \u00e8 curata nei minimi dettagli, come la presenza di una piattabanda in prospettiva su un'apertura a destra.\nVoci correlate.\nLe \"Storie di San Giovanni Evangelista\" di Donatello:"}
{"id": "2396138", "revid": "1305772", "url": "https://it.wikipedia.org/wiki?curid=2396138", "title": "Pallamano maschile ai XVI Giochi del Mediterraneo", "text": "Il torneo di Pallamano maschile ai XVI Giochi del Mediterraneo si \u00e8 svolto dal 27 giugno al 5 luglio 2009 presso il Palasport \"Giovanni Paolo II\" di Pescara\nRiassunto gruppi.\nAlla vigilia dell'inaugurazione della manifestazione la squadra di pallamano maschile della Slovenia ha dato forfait, lasciando il Gruppo A con solo quattro squadre.\nRisultati.\nFase finale.\nFinale 7\u00ba e 8\u00ba posto\nFinale 5\u00ba e 6\u00ba posto"}
{"id": "2396139", "revid": "767487", "url": "https://it.wikipedia.org/wiki?curid=2396139", "title": "William Dunbar (esploratore)", "text": "Biografia.\nWilliam Dunbar nacque presso Elgin, in Scozia, figlio di Sir Archibald Dunbar e Anne Bayne.\nTra il 1763 e il 1767 studi\u00f2 al King's College di Aberdeen. Nella primavera del 1771, part\u00ec da Londra per la citt\u00e0 di Filadelfia, nelle Tredici colonie.\nSi stabil\u00ec in seguito presso Baton Rouge, in Louisiana, e nel 1785 si spos\u00f2 con Dinah Clark, da cui ebbe nove figli.\nSi distinse alcuni anni dopo per aver partecipato, su richiesta dell'allora Presidente degli Stati Uniti d'America Thomas Jefferson, a numerose spedizioni di esplorazione, come la Spedizione di Lewis e Clark (1804-1806) e la Spedizione del Red River (1806).\nWilliam Dunbar era noto per i suoi talenti ingegneristici e scientifici, che impiegava nelle piantagioni. Invent\u00f2 una pressa a vite e introdusse l'imballaggio cubico del cotone, e fu il primo a suggerire la produzione di olio di semi di cotone. Fu Surveyor General della Florida occidentale nel 1798 e fece le prime osservazioni meteorologiche nella valle del Mississippi nel 1799. Dunbar costru\u00ec un osservatorio astronomico a Union Hill vicino alla sua casa di Natchez, e lo apr\u00ec al pubblico. La sua dimora nei pressi delle piantagioni, The Forest, divenne un luogo di incontro per studiosi; uomini come il naturalista William Bartram e l'ornitologo Alexander Wilson erano ospiti frequenti.\nNel 1799 Daniel Clark, console statunitense di New Orleans, introdusse Dunbar a Thomas Jefferson (allora vicepresidente) con una lettera in cui si affermava \"per la scienza, l'onest\u00e0 e l'informazione generale [egli] \u00e8 il primo personaggio in questa parte del mondo\". Attraverso Jefferson, Dunbar sarebbe stato presentato al resto dell'establishment scientifico americano. Dunbar non incontr\u00f2 mai Jefferson di persona, ma i due corrisposero per molti anni, e Jefferson gli chiese di guidare la spedizione di Red River nel 1804 e di organizzarne un'altra nel 1806. Fu eletto nell'American Philosophical Society nel 1800 e contribu\u00ec con dodici articoli al \"Society Transactions\" su argomenti di storia naturale, astronomia e lingua dei segni americana. Nel 1803 Dunbar, con altri, fond\u00f2 la \"Mississippi Society for the Acquirement and Dissemination of Useful Knowledge\" per la diffusione della conoscenza. Dopo essere tornato dalle spedizioni, e fino alla sua morte nel 1810, si dedic\u00f2 alla ricerca scientifica, raccogliendo una significativa raccolta di dati sul vocabolario indiano; realizz\u00f2 diverse analisi chimiche in geologia, livelli fluviali stagionali, fossili, fenomeni astronomici e utilizz\u00f2 un metodo per trovare la longitudine con mezzi astronomici."}
{"id": "2396140", "revid": "204012", "url": "https://it.wikipedia.org/wiki?curid=2396140", "title": "Clortetraciclina", "text": ""}
{"id": "2396141", "revid": "76963", "url": "https://it.wikipedia.org/wiki?curid=2396141", "title": "Steven Scarborough", "text": "Biografia.\nPi\u00f9 vecchio di sei fratelli, \u00e8 figlio di un militare ed a causa del lavoro paterno ha vissuto in varie parti del mondo. Nel 1974, poco pi\u00f9 che ventenne, dopo aver viaggiato attraverso gli Stati Uniti si stabilisce a San Francisco. In quel periodo prende coscienza della propria sessualit\u00e0, grazie alla rivoluzione sessuale e al nascente movimento LGBT degli anni settanta. A San Francisco, apre un negozio nella quartiere Castro, attivit\u00e0 commerciale che gestisce per gran parte degli anni ottanta.\nGrazie ad alcune amicizie, nel 1986 riesce ad entrare a lavorare ai Falcon Studios. Scarborough, senza alcuna esperienza cinematografica precedente, debutta alla regia con il film \"Perfect Summer\", immediatamente seguito dal film \"Touch Me\", quest'ultimo vincitore di AVN Award come miglior film gay dell'anno. L'esperienza con la Falcon dura sei anni, in cui dirige numerosi film pornografici gay e veste la carica di vicepresidente esecutivo.\nNel 1993 fonda la Hot House Entertainment, intuendo subito il cambiamento di mercato e la crescente richiesta di film tematici che potessero soddisfare ogni tipo di gusto. Il suo primo titolo \u00e8 \"On the Mark\", con i pornodivi Aiden Shaw e Zak Spears, in seguito dirige e produce oltre 40 titoli, senza contare le pellicole delle linee \"Club Inferno\" e \"Plain Wrapped\". Attraverso la sua societ\u00e0, Scarborough ha sponsorizzato il sesso sicuro e l'utilizzo del preservativo, rifiutandosi di lavorare con attori che lavorato con compagnie di film bareback. Dopo soli tre anni di attivit\u00e0, Scarborough viene premiato come \"Director of the Year\".\nDopo aver diretto il film \"Descent\", uno dei suoi pi\u00f9 grandi successi commerciali, si prende una pausa, a causa di alcuni problemi di salute ed una conseguente dipendenza dai farmaci. Con la pellicola \"Resurrection\" torna dietro alla macchina da presa nel 2003. Nel 2002 \u00e8 stato onorato della \"Hall of Fame\" ai GayVN Awards mentre nel 2004 \u00e8 entrato nel \"Wall of Fame\" dei Grabby Awards.\nA tutt'oggi ha diretto oltre 100 film pornografici, molti dei quali vincitori dei pi\u00f9 importanti premi del settore hard, facendo diventare la Hot House una delle aziende pi\u00f9 note e redditizie del settore pornografico."}
{"id": "2396143", "revid": "1305772", "url": "https://it.wikipedia.org/wiki?curid=2396143", "title": "Charon (rivista)", "text": "La rivista Charon (Caronte) era l'organo di stampa e divulgazione del movimento omonimo. Fu fondata nel 1904 da Rudolf Pannwitz e Otto zur Linde (quest'ultimo sarebbe stato affiancato nell'attivit\u00e0 di redazione a partire dal 1906 da Karl R\u00f6ttger).\nIl circolo Charon era caratterizzato da posizioni in contrasto con quelle del Naturalismo e pu\u00f2 essere considerato un antesignano dell'Espressionismo. Il circolo avversava commistioni in ambito filosofico, religioso e poetico con la dimensione quotidiana della vita umana.\nTra i suoi contributori la rivista annover\u00f2 personaggi quali Rudolf Paulsen, Hanns Meinke, Else Lasker-Sch\u00fcler e Johannes Schlaf. Le pubblicazioni, iniziate nel gennaio del 1904, cessarono nel novembre del 1914."}
{"id": "2396144", "revid": "838137", "url": "https://it.wikipedia.org/wiki?curid=2396144", "title": "Pallamano femminile ai XVI Giochi del Mediterraneo", "text": "Il torneo di Pallamano femminile ai XVI Giochi del Mediterraneo si svolger\u00e0 dal 27 giugno al 5 luglio 2009 presso il Pala Santa Filomena di Chieti.\nRisultati.\nFase finale.\nFinale 7\u00ba e 8\u00ba posto\nFinale 5\u00ba e 6\u00ba posto"}
{"id": "2396145", "revid": "94647", "url": "https://it.wikipedia.org/wiki?curid=2396145", "title": "Li\u00f9 (album)", "text": "Li\u00f9 \u00e8 il sesto album di inediti del complesso musicale italiano degli Alunni del Sole, pubblicato nel 1978. Tutti i brani sono di Paolo Morelli."}
{"id": "2396148", "revid": "1915706", "url": "https://it.wikipedia.org/wiki?curid=2396148", "title": "Minociclina", "text": "Il minociclina \u00e8 un antibiotico ad ampio spettro appartenente alla classe delle tetracicline. Differisce dagli altri composti di questa classe per avere una minore solubilit\u00e0 e quindi una maggiore durata d'azione, che consente inoltre una maggiore penetrabilit\u00e0 in tessuti quali cervello e prostata.\nIndicazioni.\nViene utilizzato come terapia contro infezioni generiche ed acne volgare, mostrando un tasso di effetti collaterali leggermente inferiore rispetto ad altri antibiotici utilizzati allo scopo. Viene inoltre utilizzato in diverse infezioni cutanee.\nHa la capacit\u00e0 di svolgere funzioni immuno regolatrici, ed \u00e8 stato perci\u00f2 sperimentato nel trattamento di alcune patologie come l'artrite reumatoide e l'asma dove ha mostrato una parziale efficacia. \nDegli studi recenti inoltre l'hanno sperimentata come trattamento aggiuntivo ad un antidepressivo per la cura della depressione maggiore e del disturbo bipolare, mostrando una buona efficacia. Altri studi ne hanno evidenziato le propriet\u00e0 neuro protettive e l'efficacia nei confronti di alcune patologie neurodegenerative come Huntington, complicanze neurologiche dell'AIDS e Parkinson e l'efficacia come trattamento aggiuntivo agli antipsicotici nel corso della schizofrenia. Un altro studio ha trovato che la somministrazione del composto ad un dosaggio di 200 mg al giorno per cinque giorni, entro 24 ore da un evento ischemico, migliora significativamente il decorso della malattia. \nTale propriet\u00e0 terapeutica si crede sia dovuta alla sua capacit\u00e0 di interferire con i processi infiammatori.\nRecentemente uno studio condotto da un team di ricercatori, guidato dall\u2019Universit\u00e0 di Cambridge e dal King\u2019s College di Londra, ha dimostrato come, sugli animali (ratti nello specifico), la Minociclina possa essere usata per ritardare e/o bloccare la calcificazione delle arterie, andando a bloccare l'enzima PARP (enzima utilizzato dalla cellula per riparare danni al DNA, ma con un ruolo molto importante nel processo di calcificazione delle arterie dove i suoi prodotti, chiamati PAR, vengono rilasciati dalle cellule una volte morte e si legano ai sali di calcio andando a deporsi a livello delle arterie e causando quindi la successiva calcificazione). S\u00ec aspettano prossimi sviluppi con i test sull'uomo che dovrebbero iniziare entro 12-18 mesi.\nControindicazioni.\nDa non somministrare in caso di gravidanza e ipersensibilit\u00e0 nota al farmaco.\nEffetti collaterali.\nFra gli effetti collaterali pi\u00f9 frequenti si riscontrano disfagia, ematuria, vertigini, orticaria, cefalea, nausea, diarrea, anoressia, candida albicans. \u00c8 un tasso di effetti collaterali di tipo centrale leggermente pi\u00f9 elevato rispetto agli altri farmaci di questa classe, ad esempio di vertigini.\nSono segnalati casi di DRESS (drug rash with eosinophilia and systemic symptoms) in seguito ad uso di Minociclina per acne vulgaris."}
{"id": "2396149", "revid": "320578", "url": "https://it.wikipedia.org/wiki?curid=2396149", "title": "Radio Due Rai", "text": ""}
{"id": "2396150", "revid": "378786", "url": "https://it.wikipedia.org/wiki?curid=2396150", "title": "Ziganologia", "text": ""}
{"id": "2396151", "revid": "1305772", "url": "https://it.wikipedia.org/wiki?curid=2396151", "title": "Dzer\u017einsk", "text": "Dzer\u017einsk \u00e8 un toponimo slavo che indica "}
{"id": "2396162", "revid": "599013", "url": "https://it.wikipedia.org/wiki?curid=2396162", "title": "Ralf F\u00e4hrmann", "text": "Carriera.\nTrascorre parte della carriera a livello giovanile nello , per poi esordire in prima squadra in Bundesliga in casa del (3-3 il risultato) nel campionato 2008-2009, precisamente il 13 settembre 2008. Tre giorni dopo debutta nelle coppe europee, giocando la partita di Coppa UEFA contro l'.\nSvincolatosi dallo Schalke nell'estate 2009, firma un contratto con l'Eintracht Francoforte.\nIl 2 giugno 2011 fa ritorno allo come sostituto di Manuel Neuer. Il 23 luglio 2011 vince la Supercoppa di Germania giocando da titolare e parando i rigori calciati da Kevin Gro\u00dfkreutz e Ivan Peri\u0161i\u0107. All'inizio della stagione 2013-2014 \u00e8 promosso a secondo portiere dietro il titolare Timo Hildebrand. Infortunatosi quest'ultimo, assume il posto da titolare e lo mantiene per il resto della stagione. Rimane in Renania Settentrionale-Vestfalia fino alla fine della stagione 2018-2019.\nNell'estate del 2019 passa al in prestito annuale."}
{"id": "2396165", "revid": "125295065", "url": "https://it.wikipedia.org/wiki?curid=2396165", "title": "Comitato delle isole linguistiche storiche germaniche in Italia", "text": "Il Comitato unitario delle Isole linguistiche storiche germaniche in Italia (in tedesco Einheitskomitee der historischen deutschen Sprachinseln in Italien) \u00e8 una associazione costituita a Luserna/Lus\u00e8rn (TN) il 25 maggio 2002 con lo scopo di promuovere la lingua e cultura delle isole linguistiche germanofone [pi\u00f9 correttamente (art. 2, comma 1, della Legge 15 dicembre 1999, n. 482, recante \"Norme in materia di tutela delle minoranze linguistiche storiche\"): \" \"delle popolazioni germaniche\"\"] del Piemonte, della Valle d'Aosta, del Trentino, del Veneto e del Friuli Venezia Giulia.\nDescrizione.\nIl Comitato unitario \u00e8 - come da Statuto - composto dai rappresentanti delle (15) comunit\u00e0 promotrici e dai rappresentanti delle associazioni ed enti delle comunit\u00e0 di lingua e cultura di origine germanica storica in Italia, degli enti locali e delle associazioni ed enti che hanno come scopo principale la tutela e la promozione delle minoranze linguistiche, con sede sia in Italia che all'estero da ammettersi secondo i criteri e le modalit\u00e0 previsti dallo Statuto. Promotore e primo coordinatore (corrispondente a presidente) \u00e8 stato l'allora sindaco di Luserna e presidente del Centro Documentazione Luserna - \"Dokumentationszentrum Lusern\" Luigi Nicolussi Castellan.\nIl Comitato costituisce un organismo di coordinamento e di proposta ai sensi dell'art. 3, comma 3, della citata Legge 15 dicembre 1999, n. 482, recante \"Norme in materia di tutela delle minoranze linguistiche storiche\" e relativo Regolamento di attuazione.. Il Consiglio di Coordinamento (organo esecutivo) viene rinnovato ogni 3 anni. Il Comitato \u00e8 finanziato con le quote delle associazioni aderenti, da donazioni, dalle entrate per attivit\u00e0 (pubblicazioni), da contributi di enti pubblici (in particolare della Regione Trentino-Alto Adige e della Provincia autonoma di Bolzano e di enti privati (in particolare della Fondazione Cassa di Risparmio di Bolzano / \"Stiftung S\u00fcdtiroler Sparkasse\"). Compito principale del Comitato \u00e8 quello di tutelare e promuovere la lingua e la cultura delle comunit\u00e0 storiche germaniche con i mezzi ritenuti pi\u00f9 idonei, anche in collaborazione con altri enti, associazioni e persone in Italia ed in Europa. \u00c8 obiettivo del Comitato stesso perseguire la piena attuazione della normativa statale ed internazionale riguardante la tutela delle minoranze linguistiche.\nL\u2019azione del Comitato unitario si \u00e8, nelle varie sedi, estrinsecata con il seguente enunciato: &lt;br&gt;\n\"Il Comitato unitario si pone quale entit\u00e0 di rappresentante della societ\u00e0 civile [della cui particolare specie \u2013 comunit\u00e0 linguistiche storiche germaniche - il Comitato unitario \u00e8 espressione di rete, cos\u00ec come localmente sono espressioni della societ\u00e0 civile le singole comunit\u00e0] i cui membri sono legati da una comune cultura, da somiglianza se non comunanza di costumi, modi di pensare, di sentire e di agire, accompagnata da un sentimento d\u2019appartenenza forte e condiviso\"\u201d.\nIn relazione al regime di controllo dell'attuazione previste dalla Convenzione europea, artt. 24-26, vedasi la Risoluzione del Comitato dei Ministri del Consiglio d'Europa, dd. 5 luglio 2017, sull\u2019attuazione della Convenzione per la protezione delle minoranze nazionali da parte dell\u2019Italia, IV ciclo di monitoraggio, resa a seguito della IV Opinione sull'Italia del Comitato Consultivo del CoE sulla Convenzione-quadro per la protezione delle minoranze nazionali. \nIn detta Risoluzione, tra le 'Raccomandazioni da seguire nell\u2019immediato' constano:&lt;br&gt; * \" migliorare l\u2019accesso delle persone appartenenti alle minoranze nazionali, comprese quelle numericamente inferiori ai programmi radio televisivi di particolare interesse per loro, continuare a fornire sostegno ad uno sviluppo sostenibile dei media della carta stampata pubblicati nelle lingue delle minoranze linguistiche;\" &lt;br&gt; * \" fornire adeguati finanziamenti all\u2019insegnamento delle e nelle lingue delle minoranze nazionali ed assicurare una appropriata presenza di insegnanti qualificati e dotazione di manuali scolastici; riservare particolare attenzione ai bisogni delle persone appartenenti alle minoranze numericamente inferiori\". &lt;br&gt; e, tra le 'Altre raccomandazioni', consta: &lt;br&gt; * \"aumentare il finanziamento di progetti volti a mantenere e sviluppare il patrimonio culturale [nel testo ufficiale in lingua inglese: 'cultural heritage' ('eredit\u00e0 culturale')] delle minoranze linguistiche; riservare particolare attenzione ai bisogni effettivi delle persone appartenenti alle minoranze numericamente inferiori.\"\nIl 22 novembre 2017 il Comitato unitario ha partecipato, presso la Presidenza del Consiglio dei Ministri, Dipartimento per Affari regionali e le autonomie, al convegno \u201cLa diversit\u00e0 linguistica in Italia: un patrimonio europeo\u201d, con deposito di propri contributi. Il Convegno - come in invito - \u00e8 stato qualificato: \"evento particolarmente importante che riattiva la Conferenza delle Minoranze linguistiche, Regioni ed Enti locali gi\u00e0 costituita nel 2001 con il compito di dare maggiore visibilit\u00e0 e una rispondenza pi\u00f9 adeguata alle esigenze di tutela delle minoranze stesse, monitorare lo stato delle singole minoranze linguistiche ed effettuare una analisi sull'applicazione della Legge 15 dicembre 1999 n. 482, a 18 anni dall'entrata in vigore\". Nel periodo gennaio-aprile 2018 il Comitato (cos\u00ec come le comunit\u00e0 aderenti) \u00e8 stato attivamente impegnato nell'azione \"Minority SafePack Initiative (in sigla: MSPI) - Un milione di firme per la diversit\u00e0 in Europa\" (iniziativa popolare di cittadini europei)cui ha dato significativo impulso il FUEN/FUEV La XVI assemblea del Comitato si \u00e8 tenuta nei giorni 1-3 giugno 2018 in Ponte di Formazza / \"Pumatt\" (VCO), ospiti della \"Walserverein Pomatt\"."}
{"id": "2396205", "revid": "124785003", "url": "https://it.wikipedia.org/wiki?curid=2396205", "title": "Cometa West", "text": "La cometa West, denominata ufficialmente C/1975 V1 West, \u00e8 stata la grande Cometa del 1976. \u00c8 stata scoperta dall'astronomo danese Richard Martin West il 24 settembre 1975 su lastre riprese col telescopio Schmidt all'Osservatorio di La Silla (Cile) dell'ESO: in seguito West scopr\u00ec immagini di prescoperta risalenti fino al 10 agosto 1975, la scoperta fu annunciata ufficialmente il 6 novembre 1975.\nWest ha scoperto varie comete, ma per antonomasia la \"cometa West\" \u00e8 solo la C/1975 V1 West.\nLa cometa West \u00e8 stata una delle pi\u00f9 belle e luminose comete del XX secolo, durante il periodo di massima visibilit\u00e0, nel mese di marzo 1976 ha mostrato spettacolari bande sincroniche e striate che solo la cometa C/2006 P1 McNaught nel 2007 ha eguagliato e superato. La sua coda ha raggiunto visualmente i 30\u00b0 di lunghezza.\nLo stress gravitazionale e il forte irradiamento solare subito durante il passaggio al perielio, molto vicino al Sole, hanno causato la frammentazione del nucleo della cometa in quattro pezzi."}
{"id": "2396208", "revid": "543975", "url": "https://it.wikipedia.org/wiki?curid=2396208", "title": "Heitsi-Eibib", "text": "Heitsi-Heibib, nella mitologia degli ottentotti \u00e8 un eroe abile nella caccia, combattimento e nelle arti magiche. \nNel mito.\nFiglio, si dice, di una vacca Morto pi\u00f9 volte in combattimento torn\u00f2 sempre in vita grazie alle sue propriet\u00e0 magiche, considerato un guerriero imbattibile, vinse il feroce mostro Ga-gorib (\"colui che getta gi\u00f9\"). Egli risiedeva sull'orlo di un grande pozzo aspettando che qualcuno giungesse nelle vicinanze, per sfidarlo ad una specie di duello: dovevano gettragli contro delle rocce. Ogni cosa scagliatagli contro tornava sempre contro chi l'avesse scagliata, decretandone la morte. Heitsi-Eibib lo colp\u00ec ad un orecchio in un momento in cui la bestia era distratta, questo lo fece cadere nel pozzo.\nIl culto.\nViene ancora venerato come mago benevolo."}
{"id": "2396210", "revid": "838137", "url": "https://it.wikipedia.org/wiki?curid=2396210", "title": "Cosmos (sistema operativo)", "text": "Cosmos \u00e8 un sistema operativo open source scritto in C#. Include inoltre un compilatore (IL2CPU) per convertire il (.NET) bytecode del Common Intermediate Language in istruzioni native. Il sistema operativo \u00e8 compilato insieme con un programma utente e le librerie associate usando il compilatore IL2CPU per creare un binario scritto in linguaggio macchina stand-alone e avviabile. Il binario pu\u00f2 essere avviato da un floppy disk, una chiavetta USB, CD-ROM o dentro una macchina virtuale. L'architettura supportata \u00e8 x86, ma molte altre destinazioni sono state pianificate, e sebbene il sistema sia mirato al C#, possono essere usati la maggior parte dei linguaggi conformi a .NET (il linguaggio deve essere compilato puramente in CIL senza usare P/Invoke). Cosmos \u00e8 principalmente destinato all'uso con il .NET Framework di Microsoft, comunque in futuro potr\u00e0 essere anche compilato usando Mono.\nCome citato nel sito web, Cosmos \u00e8 un acronimo per C# Open Source Managed Operating System. Il nome \u00e8 stato scelto prima di dargli un significato: infatti tutti i linguaggi .NET possono essere utilizzati (non solo C#) per sviluppare Cosmos. Non \u00e8 tra gli obiettivi di Cosmos essere un sistema operativo completo, ma piuttosto un set di strumenti per permettere gli altri sviluppato di costruirsi semplicemente i propri sistemi operativi, o come uno dei leader del progetto preferisce dire, di agire come assemblatore di \"mattoncini LEGO\", ognuno dei quali rappresenta una caratteristica del sistema operativo. Pu\u00f2 anche agire come un layer di astrazione hardware (HAL), nascondendo molto le strutture interne costituenti la logica dell'hardware allo sviluppatore.\nLa maggior parte del lavoro su Cosmos consiste nello sviluppo di un'interfaccia di rete per il sistema: il sistema gi\u00e0 supporta alcune schede di rete e qualche caratteristica del protocollo TCP/IP. Sono disponibili due versioni di Cosmos: la pi\u00f9 aggiornata proviene dal codice sorgente su repository di Github mentre l'altra versione \u00e8 disponibile per tutti (conosciuta come User Kit). Il codice disponibili su Github \u00e8 indicato per chiunque voglia aiutare lo sviluppo del Kernel mentre l'user kit \u00e8 progettata per chiunque voglia usare solamente Cosmos per svilupparsi il proprio sistema operativo. Per qualche tempo prima della release della Milestone3, \u00e8 stato raccomandato a tutti gli utenti di scaricare il codice sorgente da Codeplex, siccome la precedente Milestone 2 era diventata obsoleta.\nCosmos usa il bootloader Syslinux, ma precedentemente \u00e8 stato anche usato GRUB.\nScrivere codice su Cosmos.\nUn sistema operativo scritto su Cosmos nasce come un progetto basato su .NET (precisamente un'applicazione per console). Prima di tutto, lo sviluppatore deve selezionare l'apposito template Cosmos e da qui selezionare quale linguaggio utilizzare per scrivere il Sistema Operativo (attualmente C#, VB.NET e F# sono supportati). La Classe kernel mette a disposizione 2 metodi BeforeRun() e Run(). In BeforeRun() va scritto il codice che viene eseguito prima che il kernel parta per esempio:\nprotected override void BeforeRun()\n // Write you inizialization code here\n Console.WriteLine(\"Cosmos booted successfully. Type a line of text to get it echoed back.\");\nNel metodo Run() invece va scritto il codice proprio del Sistema Operativo tipicamente per esempio:\nprotected override void Run()\n // Write your OS code here...\n Console.Write(\"Input: \");\n var input = Console.ReadLine();\n Console.Write(\"Text typed: \");\n Console.WriteLine(input);\n //Add further code here...\nIl codice dentro il metodo Run() sar\u00e0 eseguito dentro a un loop del Kernel di Cosmos non \u00e8 necessario scrivere while(true) o altri costrutti per creare un loop infinito (e potrebbe anche essere dannoso perch\u00e9 il resto del Kernel non potrebbe girare).\nIn un sistema operativo pratico, lo sviluppatore sostituir\u00e0 \"// Write your OS code here...\" con il codice del suo sistema operativo. Questo codice pu\u00f2 usare ogni oggetto presente nella libreria del .NET Framework supportati da Cosmos (o si crea una traduzione dell'oggetto nel codice macchina tramite costrutti chiamati Plugs). Inoltre pu\u00f2 chiamare una delle librerie incluse in Cosmos.\nIl Cosmos User Kit e Visual Studio.\nIl Cosmos User Kit \u00e8 una parte di Cosmos progettata per rendere Cosmos semplice da usare per gli sviluppatori che usano Microsoft Visual Studio. Appena installato, l'utente pu\u00f2 creare un nuovo tipo di progetto. chiamato Cosmos Project. Esso consiste in una versione modificata del template della applicazione per console, che usa il compilatore IL2CPU e lo scheletro del codice di avvio viene gi\u00e0 aggiunto.\nCompilare un progetto.\nUna volta che il codice \u00e8 completo, un utente potr\u00e0 compilare l'intero progetto usando il compilatore .NET preferito. Cos\u00ec si convertir\u00e0 il codice sorgente costituente l'applicazione (scritta in C# o altro linguaggio .NET) nel Common Intermediate Language (CIL), il linguaggio nativo del .NET Framework. In Visual Studio questo avviene semplicemente il tasto Start il che provverder\u00e0 a compilare il codice, convertito in assembler attraverso IL2CPU e far partire VmWare Player con il Sistema Operativo appena creato. \u00c8 possibile selezionando le propriet\u00e0 del progetto scegliere come avviare il progetto - tramite emulatori come Bochs, Virtual PC e VMWare, scrivere il sistema su immagine ISO che pu\u00f2 essere masterizzato su CD-ROM e usato come Live Cd, o tramite avvio di rete PXE - insieme alle impostazioni per il debug usando il debugger fornito con Cosmos, e varie altre impostazioni.\nOpzioni per il debug.\nCosmos offre varie opzioni per scegliere come eseguire il debug del sistema operativo.\nVirtualizzazione.\nCosmos permette agli utenti di avviare il proprio sistema operativo nell'ambiente virtualizzato usando una macchina virtuale. Ci\u00f2 permette allo sviluppatore di testare il sistema nel proprio computer senza la necessit\u00e0 di riavviare, dando i vantaggi di non richiedere hardware aggiuntivo e permette allo sviluppatore di rimanere nel suo ambiente operativo (IDE). Cosmos permette l'utilizzo di 3 emulatori: Bochs \u00e8 un emulatore gratuito. VMWare \u00e8 un altro emulatore, commerciale, scaricabile dal sito di VmWare. Siccome Cosmos pu\u00f2 essere inserito all'interno di un'immagine ISO, pu\u00f2 essere avviato anche su qualsiasi altro emulatore che supporta l'avvio da ISO avviabile (esempio, Virtual PC).\nUn'altra caratteristica disponibile con Bochs \u00e8 il debugger che permette all'utente di seguire direttamente attraverso il codice sorgente, similmente come il debugger di Visual Studio mentre il sistema gira su Bochs. Questo avviene grazie all'aggiunta di codice all'interno del sistema operativo creato, che permette di comunicare con il debugger di Cosmos attraverso una rete virtuale.\nImmagine disco.\nQuesta opzione scrive il sistema operativo in un'immagine ISO, che pu\u00f2 essere caricata in alcuni emulatori (come Virtual PC) o masterizzata su CD-ROM e avviata nativamente su un hardware fisico.\nAvvio tramite rete PXE.\nQuesta opzione permette al sistema operativo di essere avviato nativamente senza ricorrere ad un software di virtualizzazione. I dati sono inviati tramite una rete LAN al terminale client. \u00c8 richiesto l'utilizzo di due terminali - uno come terminale client (nel quale il sistema sar\u00e0 avviato) e l'altro come terminale server (solitamente il terminale dello sviluppatore). Richiede anche una rete tra i due terminali, e il terminale client deve avere una scheda di rete e un BIOS che sia capace di avviare tramite PXE.\nCosmos Assembler.\nIl team del progetto Cosmos ha anche creato un assembler che sar\u00e0 il principale per il progetto. Comunque, \u00e8 ancora lento e inefficiente, perci\u00f2 si sta usando invece l'assembler NASM."}
{"id": "2396211", "revid": "287204", "url": "https://it.wikipedia.org/wiki?curid=2396211", "title": "Tarant\u00e8", "text": "Tarant\u00e8 \u00e8 il settimo album di studio del complesso musicale italiano degli Alunni del Sole, pubblicato nel 1979."}
{"id": "2396215", "revid": "1543377", "url": "https://it.wikipedia.org/wiki?curid=2396215", "title": "S\u00e9bastien Laffargue", "text": "Storia.\nInizia a pattinare fin da piccolo e fa il suo primo incontro con lo slalom, assistendo ad altri pattinatori parigini che lo lasciano impressionato. Successivamente vincer\u00e0 diversi titoli, sia a livello nazionale che internazionale come il contest di Losanna.\nSebaskates.\nA S\u00e9bastien Laffargue si deve la realizzazione della linea pattini Seba distribuita dalla Universkate dall'autunno 2005. \nI pattini realizzati coprono diverse discipline, principalmente lo style slalom ed il freeskate. I modelli realizzati sono:"}
{"id": "2396217", "revid": "543975", "url": "https://it.wikipedia.org/wiki?curid=2396217", "title": "Ga-gorib", "text": "Ga-gorib (letteralmente \"colui che butta gi\u00f9\") era un mostro di cui si racconta nella mitologia degli ottentotti.\nNel mito.\nDi lui si racconta che viveva sull'orlo di un pozzo enorme, chiunque giungeva veniva sfidato da lui: dovevano gettragli contro delle pietre, solo che contro il mostro le pietre gettate tornavano indietro e colpiti cadevano nel pozzo.\nL'eroe Heitsi-Eibib giunse per ucciderlo, c'\u00e8 chi racconta di una sfida lunghissima chi invece narra che approfitto di un momento di distrazione del mostro per colpirlo, in ogni caso cadde nel pozzo e l'eroe vinse la sfida."}
{"id": "2396219", "revid": "6923", "url": "https://it.wikipedia.org/wiki?curid=2396219", "title": "Enrico Perano", "text": "\u00c8 detentore di alcuni record del pattinaggio in linea, i pi\u00f9 significativi dei quali sono:\nOltre ad aver innovato in maniera profonda lo style slalom ha praticato con successo anche altre discipline del pattinaggio, tra cui discesa, salto e soprattutto in line dance. Ha collaborato come animatore in numerosi eventi legati al pattinaggio, scritto in riviste di settore e realizzato diversi video didattici legati al mondo del pattinaggio coadiuvando a questo sport la matematica grazie alla quale ha realizzato innumerevoli coreografie a rotelle.\nL'ingegnere ha trasformato quello che nella prima met\u00e0 degli anni 90' era un semplice gioco di abilit\u00e0 con i pattini, in una vera e propria disciplina sportiva, lo style slalom. Infatti a quel tempo i pattinatori si confrontavano nel semplice tentativo di superare una fila di bicchieri (anche denominati conetti), capovolti ed equidistanti, in poco pi\u00f9 di una decina di modi diversi, mantenendo lo stesso modo nell'attraversare tutta la fila. La bravura del pattinatore veniva valutata solamente in base alla capacit\u00e0 dell'eseguire gli esercizi senza che fosse presente alcuna variante.\nL\u2019ingegnere interviene impiegando le sue conoscenze matematiche e realizza in un paio d\u2019anni centinaia di coreografie, definendo la terminologia delle varie figure e assegnando i nomi ai passi che in breve tempo si diffondono in tutto il mondo del pattinaggio. A completamento dell'opera introdusse anche un vocabolario tecnico e un preciso regolamento delle prime competizioni dal quale poi si sono sviluppati quelli delle gare successive e di quelle attuali.\nPerano riflettendo su tre concetti matematici coi quali egli teorizza il pattinaggio, ossia il principio di dualit\u00e0, la simmetrizzazione di un grafico rispetto a un asse e l'antimetrizzazione, ovvero il completamento di un grafico con il suo inverso, ha creato un lavoro di studio e applicazione delle potenzialit\u00e0 della matematica allo sport del pattinaggio.\nBiografia.\nPerano termina il corso di studi in Ingegneria Elettronica, presso il Politecnico di Torino, a soli 23 anni, laureandosi con 110 e lode e, dopo aver superato l'esame di abilitazione per la professione, si iscrive all'Albo degli Ingegneri di Asti. Dopo un'esperienza in Fiat, si dedica all'insegnamento in diversi Istituti superiori e all'Universit\u00e0 di Parma, coltivando, in particolare, la sua grande passione: la matematica applicata. Scrive, inoltre, molti libri sia di Matematica sia di Fisica, Elettrotecnica ed Elettronica, per le scuole superiori e la Facolt\u00e0 di Ingegneria.\nLa carriera sportiva.\nL'incontro con i pattini.\nL'incontro con i pattini avviene il giorno del suo 35\u00ba compleanno, nel 1995, quando ne riceve in regalo un paio. Da allora nasce in Enrico una passione crescente che lo porta inizialmente a dedicarsi al jump, alle gradinate e allo slalom. Andando nel 1995 al contest di Losanna, ha la possibilit\u00e0 di vedere le esibizioni di pattinatori di altissimo livello, tra i quali H\u00e9di Mabrouk, Radenko e Diego Correjero. Rimasto impressionato dalla loro abilit\u00e0, incomincia ad allenarsi quotidianamente, per anche due o tre ore, nel tentativo di imparare le figure alle quali ha assistito durante il Contest e che ha filmato, ben determinato a presentarsi l'anno successivo a quell\u2019evento. I suoi sforzi vengono premiati, con un 2\u00ba posto a Losanna, un 4\u00ba posto in stile e un 7\u00ba posto in velocit\u00e0 a Zurigo, nel 1996. Nello stesso anno, viene a conoscenza, attraverso un VHS, del roller dance, che si pratica in quel periodo a Central Park.\nI primi successi e il viaggio oltreoceano.\nNel 1997 vince Rollermania, grazie all'introduzione di alcuni passi innovativi da lui inventati, come i fiori di Ala. Enrico intuisce, infatti, la possibilit\u00e0 di cambiare il passo che si sta eseguendo, mentre si affronta una fila di birilli. Prima di allora, la norma prevedeva invece che il passo d'ingresso si mantenesse per tutta la durata dell'esecuzione. Decide, inoltre, di partire alla volta degli Stati Uniti, per provare di persona i passi di roller dance, che aveva visto in cassetta, e per incontrare gli atleti, che lo avevano cos\u00ec affascinato. Il 1997 si conclude per lui con molte gare vinte (tutte le tappe Roller cup e un 2\u00ba posto a Losanna) e molti primati personali. Enrico, infatti, non si limita a praticare style slalom e jump, ma si dedica anche al downhill e al microslalom, con un'impresa personale di rilievo: nel novembre 1996 a Torino in via Roma affronta, procedendo all\u2019indietro su una sola gamba, una fila di 100 bicchieri, con i centri distanti 30 cm l\u2019uno dall'altro, in 36\". Il primato per\u00f2 purtroppo non viene incluso tra i Guinness world records perch\u00e9 non costituiva il superamento di un record preesistente.\nSempre nel '97, viene contattato e sponsorizzato dalla ditta Tecnica, che, oltre a fornirgli il proprio pattino CT, opportunamente modificato, progetta appositamente per lui e i suoi passi di danza un nuovo modello: il Twister. Enrico d\u00e0 cos\u00ec inizio alla nascita del team Europeo della Tecnica, a cui aggiunge, dopo qualche tempo, atleti che diventeranno ben presto campioni Internazionali, come i fratelli Galliazzo e S\u00e9bastien Laffargue.\nL'incidente.\nIl 1998 rappresenta per Perano una pietra miliare, non solo per i risultati nelle competizioni agonistiche, dove vince nuovamente tutte le tappe della RollerCup e il Contest di Losanna, ma anche e soprattutto per i record personali. Raggiunge, infatti, gli 80 km/h in discesa all'indietro su un piede solo e riesce a completare 20 coni, sempre con un piede solo, in avanti con 8 metri di rincorsa soltanto in un tempo di 2.48\" misurato dal primo all\u2019ultimo cono e all\u2019indietro in 2.8\".\nLa sua carriera sportiva subisce per\u00f2 un\u2019imprevista, momentanea battuta d\u2019arresto quando il 21 novembre 1998 Enrico rimane vittima di un grave incidente, durante una discesa in Val di Susa, a seguito del quale resta in coma per una settimana, ma riesce a ristabilirsi e a rimettersi in pista in tempi piuttosto brevi, tornando gi\u00e0 a vincere le gare di StyleSlalom l'anno successivo, nel 1999 durante il quale arriva anche 3\u00ba in una gara di discesa libera.\nL'addio alle competizioni.\nPerano decide di abbandonare le competizioni di style slalom alla fine del 1999, dedicandosi all'attivit\u00e0 di animazione ed agli spettacoli, continuando a perfezionare la sua abilit\u00e0 in discesa e coltivando la sua grande passione: l'inline dance. Quell'anno non pu\u00f2 partecipare all'annuale contest di Losanna, a causa di altri impegni nei Paesi Bassi legati al mondo del pattinaggio.\nTuttavia, ha modo di rivalersi sul vincitore di Losanna '99, Sebastien Laffargue, in una gara organizzata alcuni mesi pi\u00f9 tardi a Torino da Decathlon. Nel 2000, viene contattato dalla Tecnica francese, con cui inizia una collaborazione che lo porta a lavorare, tra l'altro, proprio a fianco del giovane Laffargue e a stringere con lui una grande amicizia. Oltre a collaborare con le riviste di settore, dal 2004 si dedica all'insegnamento dello style slalom e dell'inline dance, organizzando numerosi stage in Italia e all'estero.\nNel 2004 produce due DVD sullo Styleslalom, Fondamenti e Tecniche avanzate, seguiti due anni dopo da quello relativo all'inline dance, che vengono venduti in diversi paesi anche oltreoceano, dalla Polonia al Brasile, dall\u2019Indonesia a Singapore e in Danimarca. La richiesta pi\u00f9 elevata di copie vendute si registra in Spagna attraverso il negozio Inercia portando cos\u00ec alla nascita di una collaborazione tra Perano e Carles Bial Goldstein di Barcellona e Sergio Gallini di Madrid che gli danno l'opportunit\u00e0 di tenere vari stages di Styleslalom in tali citt\u00e0 permettendo di diffondere la specialit\u00e0 anche in Spagna, dove era sconosciuta fino ad allora. \nLa collaborazione con Roxa e il pattino x-treme.\nNel 2005, inizia la sua collaborazione con la Roxa, che porta allo sviluppo di un pattino signature: il Roxa Extreme. Cura anche, in qualit\u00e0 di promoter, la preparazione atletica del team Roxa (a cui prende parte Sarah Veronese, campionessa del mondo di Speed Slalom nel 2008 e 2009). \u00c8 il 2006 quando Enrico compie l\u2019ennesima impresa: si stacca dal finestrino di una macchina in corsa ai 140 km/h, usando un pattino Roxa S4 a sole 4 ruote con 84mm di diametro. Nel 2008, perfeziona il record degli 80km/h su una gamba sola all'indietro, ripetendo l'impresa, ma senza calzare il pattino sinistro. Staccandosi, quindi, da una macchina in corsa ai 50 km/h, girato all'indietro solo sul piede destro e senza la possibilit\u00e0 di appoggiare quello sinistro, inizia una discesa in cui raggiunge il limite degli 80 km/h. Il record viene ripetuto pi\u00f9 volte, nel 2013 e 2014, a Palombara Sabina (Roma) superando abbondantemente la soglia degli 80 km/h, e nelle vicinanze di Asti.\nNel 2011, si stacca sull'erba dall'ala di un aereo ultraleggero, al momento del decollo, a circa 110 kilometri orari, e nel 2013 percorre l\u2019intero tunnel di Ceresole Reale, lungo 3,5 km, all\u2019indietro su un solo pattino, sfiorando gli 85 km/h.\nNel frattempo, inserisce pi\u00f9 di trecento video su YouTube e oltre sessanta su Vimeo.\nA gennaio 2017, uno dei suo video viene aggiunto sulla pagina di Facebook \u201cpeople are awesome\u201d, ottenendo in una notte pi\u00f9 di un milione di visualizzazioni. \nNel 2018, sempre a Palombara Sabina, supera gli 85 km orari, velocit\u00e0 rilevata tramite cellule fotoelettriche. \nIl 18 Novembre dello stesso anno la troupe televisiva del canale DMAX viene da Londra appositamente ad Asti per intervistarlo e riprendere una sua performance.\nL'ingresso in Federazione (prima F.I.H.P., ora F.I.S.R.).\nLa sua collaborazione con la F.I.S.R. risale al 2002 , quando il freestyle venne riconosciuta come disciplina ufficiale per merito del Dottor Massimo Barsotti, con il quale redasse un primo manuale per giudici sulla descrizione e difficolt\u00e0 dei passi conosciuti allora. Il 24 aprile 2009 \u00e8 nominato CT della nazionale italiana di pattinaggio freestyle dalla FIHPe dal 2011 diventa tecnico benemerito e promotore del FreeStyle in Italia. Entra anche a far parte della S.I.R.I. (Scuola dello Sport), in qualit\u00e0 di docente e commissario esaminatore nei corsi da Allenatore di Freestyle I, II, III livello e vi rimane fino al 2017, svolgendo attivit\u00e0 didattica in Lombardia, Sicilia, Marche e alla sede Olimpionica del CONI a Tirrenia. Nel 2012, la Federazione riconosce ufficialmente la disciplina delle Slide, in aggiunta allo Style, ed Enrico viene scelto come promotore Nazionale anche per questa specialit\u00e0. Nel 2013, la Federazione riconosce anche la disciplina del Downhill e conferisce ad Enrico il compito di decidere il CT (che diventer\u00e0 Valentina Liguori) e di formare la commissione esaminatrice per i relativi corsi di allenatore di 1\u00ba livello. Tali corsi, di cui Enrico fa parte come docente e commissario di esame, si svolgono per la prima volta a Cisterna d'Asti il 12 e 13 aprile 2014.\nPer la manifestazione della ricorrenza dei 100 anni del Coni, che si svolge a Roma l'8 giugno 2014, Enrico viene scelto come unico rappresentante del Pattinaggio in linea e a rotelle in tutte le discipline.\nLa societ\u00e0 INLINE PERANO.\nNel 2013, forma la propria Societ\u00e0 di Pattinaggio A.S.D di Style e downhill, con cui organizza cinque campionati Italiani Downhill, uno a Cisterna d'Asti per la Fitel nel 2012, quattro per la FISR dei quali due a Cisterna d'Asti nel 2013 e nel 2014, due a Sant'Ambrogio di Valpolicella (VR) nel 2015 e 2016. Organizza anche sette tappe di coppa del mondo IIDA, delle quali quattro a Cisterna d'Asti e due a Sant'Ambrogio di Valpolicella lungo le stesse strade, due a Isola Villa (Asti). La tappa del 2015 a Cisterna d'Asti viene anche scelta come Campionato mondiale. In concomitanza alle quattro manifestazioni che si tengono a Cisterna d\u2019Asti nel 2012, 2013, 2014 e 2015, organizza anche una gara di frenate in discesa, unica nel suo genere, all'ultima delle quali decide di partecipare (dopo 15 anni di inattivit\u00e0 agonistica), classificandosi al secondo posto.\nIl metodo scientifico applicato allo style slalom.\nA Enrico si deve l'applicazione nel mondo dello style della teoria matematica delle funzioni.\nApplicando i concetti di funzioni opposta e inversa, quelli di simmetria, antimetria, periodicit\u00e0 e il principio di dualit\u00e0, riesce a realizzare decine di passi a partire da un movimento base. Attraverso l\u2019introduzione dei concetti di opposto e inverso si pu\u00f2 fare una classificazione dei passi elementari, distinguendo a seconda che ciascun passo ammetta il rispettivo passo opposto e/o inverso oppure no. Un esempio semplice pu\u00f2 essere fatto per lo slalom con un piede solo. Si avr\u00e0:\nCombinando questi quattro passi elementari, ottenuti tutti da uno stesso passo base, si ottiene una coreografia pi\u00f9 complessa.\nIl libro.\nNel 2010 pubblica, con Aurelia Edizioni, il libro \"La Matematica applicata al Pattinaggio: STYLESLALOM, Teoria ed Esempi\", che riporta il suo metodo scientifico per creare nuovi passi. Nello specifico, a ogni passo viene associato un grafico che illustra le sue propriet\u00e0 di periodicit\u00e0 e simmetria o antimetria. I grafici si combinano poi tra loro, ottenendo schemi pi\u00f9 complessi, da cui si deducono le coreografie dei passi corrispondenti.\nII suo testo viene inoltre citato sul sito della Bocconi come \"libro della settimana\".\nSulla base dei contenuti di questo libro, tiene diverse conferenze nelle scuole superiori (Licei Scientifici di Lucca, Pordenone, Catania, Pomigliano D'Arco NA, Asti, Bari, Verona), presso le sedi provinciali del CONI (Lecce, Bari, \u2026) e una al Dipartimento di Matematica dell\u2019Universit\u00e0 di Milano, in via Sannini, il 22 marzo 2010, al dipartimento di matematica del Politecnico di Torino nel 2018 e alla Summer School of mathemathics (ALFACLASS, Aosta dal 9 al 13 settembre 2019.\nParticolarmente significativo \u00e8 stato il suo intervento di fronte a matematici e ricercatori universitari provenienti da tutta Europa al Convegno Internazionale \u201cMatematica e Cultura\u201d tenutosi a Venezia nella primavera del 2019. A seguito di tale intervento gli \u00e8 stato richiesto un articolo dettagliato \"A Mathematical Improvement of the Skate Curves\" che \u00e8 stato pubblicato sul prestigioso libro \"Image Math/7\" edito dalla Springer, nota casa editrice scientifica universitaria internazionale.\nLa carriera scientifica.\nIncomincia a scrivere libri scientifici a partire dalla fine degli anni \u201980, pubblicando per la Paravia, insieme a un collega, una collana di tre volumi di Sistemi Automatici per il triennio degli Istituti Tecnici. Dagli anni '90, si dedica quasi esclusivamente ai corsi della Facolt\u00e0 di Ingegneria, stampando per la C.L.U. e la Tecnos 18 libri didattici, finalizzati alla risoluzione dei temi d'esame in Matematica (Analisi I), Fisica (Fisica II), Elettrotecnica, Elettronica. Le fonti bibliografiche dei suoi libri sono principalmente articoli di ricercatori pubblicati sull\u2019IEEE Transactions, arricchiti e integrati da procedimenti e metodi personali. Perano scrive poi una collana di tre volumetti sullo studio di funzioni, edita prima dalla Clu nel \u201990, successivamente ampliata e stampata nel \u201995 dalla Tecnos. Gli argomenti trattati riguardano lo studio di quelle funzioni che si possono interpretare come sequenze di operatori applicati a una funzione pi\u00f9 semplice, gi\u00e0 nota a priori, e il tracciamento dei relativi grafici, a partire dalle propriet\u00e0 degli operatori contenuti nella loro espressione.\nDopo una decina di seminari tenuti in varie scuole superiori del Nord e Centro Italia (Pininfarina a Moncalieri, Liceo Einstein a Torino, Licei di Milano, Parma, ITIS di Jesi e Ancona,\u2026), decide di tentare l\u2019inserimento dello studio degli Operatori pi\u00f9 semplici (reciproco, esponenziale e logaritmo), in forma meno approfondita, nei libri di Liceo. Propone quindi il suo progetto agli autori di testi di Matematica per i Licei Scientifici allora pi\u00f9 conosciuti, Walter Maraschini e Mauro Palma, che lo accolgono molto favorevolmente. Prepara cos\u00ec un estratto di alcuni capitoli su questi tre Operatori, che vengono inseriti nella loro Collana FORMAT per i Licei Scientifici, gli Istituti Tecnici a indirizzo ELN, ELT e Informatico, editi da Paravia nel 1995. Da allora, la trattazione di questi Operatori si trova su qualunque libro per il triennio di Liceo Scientifico.\nNei suoi testi, in particolare quelli di Matematica, Perano cerca da sempre di esplorare e proporre percorsi non standard, strategie alternative da affiancare ai metodi tradizionali, per stimolare l'intuizione e l'interesse di coloro che rifiutano le materie scientifiche basate sulla Matematica, perch\u00e9 convinti che questa disciplina richieda solo di fare calcoli e imparare a memorie determinate regole. Spesso, invece, si pu\u00f2 arrivare ai risultati pi\u00f9 velocemente, grazie alla propria fantasia e inventiva. In questo modo, si diventa anche pi\u00f9 disposti ad imparare i metodi tradizionali, che non rappresentano pi\u00f9 l\u2019unica strada da seguire.\n\u00c8 del 2017 la sua pubblicazione dal titolo \"Il teorema di Rolle nello studio di funzioni polinomiali intere e/o fratte\", edito da Cortina edizioni, nella quale descrive come, generalizzando il teorema di Rolle e senza effettuare il calcolo laborioso degli operatori di derivazione che richiede il metodo tradizionale, sia possibile rappresentare il grafico qualitativo delle funzioni polinomiali intere e/o fratte a zeri reali e in alcuni casi anche complessi coniugati. Su questi argomenti ha tenuto e tiene tuttora conferenze nelle Scuole Superiori di Asti, Vercelli con il patrocinio del Provveditorato, anche a Verona, Jesi, Pordenone e altri istituti. \nDal 2019 svolge, in qualit\u00e0 di dottorando, attivit\u00e0 didattica e di ricerca presso il Politecnico di Torino. Nel 2020 ha frequentato i corsi, superando con successo i relativi esami, di Matematica Differenziale, Applicazioni del programma MatLab e il corso HeduHack sui metodi alternativi di didattica on line. Ha inoltre svolto attivit\u00e0 di docenza nei corsi di Analisi II per Ingegneria meccanica e Ingegneria del Cinema.\nI suoi ultimi lavori sono:"}
{"id": "2396221", "revid": "110157", "url": "https://it.wikipedia.org/wiki?curid=2396221", "title": "Songs for Sorrow", "text": "Songs for Sorrow \u00e8 un EP del cantante pop Mika, distribuito dalla Universal Island Records il 15 maggio 2009 in digitale e l'8 giugno su supporto materiale dalla Casablanca Records.\nIl brano \"Blue Eyes\" fu estratto come singolo promozionale per l'EP. Quest'ultimo ebbe anche qualche passaggio radiofonico."}
{"id": "2396225", "revid": "51323", "url": "https://it.wikipedia.org/wiki?curid=2396225", "title": "Philippe Sylvain Senderos", "text": ""}
{"id": "2396228", "revid": "2134764", "url": "https://it.wikipedia.org/wiki?curid=2396228", "title": "Franjo Bubalo", "text": ""}
{"id": "2396229", "revid": "767487", "url": "https://it.wikipedia.org/wiki?curid=2396229", "title": "Cantilena (album)", "text": "Cantilena \u00e8 l'ottavo album di studio del gruppo musicale italiano degli Alunni del Sole, pubblicato nel 1980."}
{"id": "2396230", "revid": "113757", "url": "https://it.wikipedia.org/wiki?curid=2396230", "title": "Comitato delle Isole Linguistiche Storiche Germaniche in Italia", "text": ""}
{"id": "2396232", "revid": "547034", "url": "https://it.wikipedia.org/wiki?curid=2396232", "title": "Carezze", "text": "Carezze \u00e8 il nono album di studio del complesso musicale italiano degli Alunni del Sole, pubblicato nel 1981."}
{"id": "2396234", "revid": "601933", "url": "https://it.wikipedia.org/wiki?curid=2396234", "title": "L'occhio (romanzo)", "text": "L'occhio \u00e8 un romanzo breve di Vladimir Nabokov pubblicato originariamente nel 1930 in russo. Venne tradotto in inglese dal figlio Dmitri Nabokov nel 1965. In italiano \u00e8 uscita una prima traduzione di Bruno Oddera nella collana Medusa di Mondadori nel 1967, quindi per Adelphi, nella nuova traduzione di Ugo Tessitore nel 1998.\nCome in diverse opere giovanili di Nabokov, i personaggi sono principalmente russi emigrati in Europa, in particolare a Berlino. In questo caso il romanzo \u00e8 ambientato in due case dove un giovane insegnante russo \u00e8 in affitto.\nIl romanzo inizia dopo il tentato suicidio del protagonista. Dopo la sua presunta morte, il suo \"occhio\" osserva un gruppo di emigrati russi cercando di scoprire le opinioni che essi hanno sul personaggio di Smurov, attorno al quale regna incertezza e sospetto.\nIl romanzo si occupa principalmente del concetto di identit\u00e0 e della costruzione sociale dell'identit\u00e0 nelle opinioni e reazioni degli altri. Smurov \u00e8 considerato un impostore, un nobile, una canaglia, un ladro e una spia negli occhi dei vari personaggi. Il protagonista raccoglie con attenzione queste osservazioni, e prova a costruirsi un'immagine stabile di Smurov. Solo alla fine si scopre che Smurov non \u00e8 altro che il narratore stesso."}
{"id": "2396237", "revid": "1418004", "url": "https://it.wikipedia.org/wiki?curid=2396237", "title": "Premio Andreas Gryphius", "text": "Il premio Andreas Gryphius era un riconoscimento letterario, attribuito a scrittori e traduttori di lingua tedesca dell'Europa Centrale e Orientale, intitolato all'autore seicentesco Andreas Gryphius. La sua assegnazione, iniziata nel 1957, venne proseguita fino al 1999, quando il Ministero federale degli interni e il commissario del governo federale per la cultura e i mezzi di comunicazione sospesero il loro sostegno economico ad essa a causa dell'adozione di misure di austerit\u00e0. La manifestazione si svolgeva fino al 1990 a D\u00fcsseldorf, in seguito, per iniziativa della Gilda degli artisti di Esslingen si decise di trasferire il premio a G\u0142og\u00f3w, citt\u00e0 natale di Gryphius. Il premio principale consisteva nella somma di 25000 DM (12500 \u20ac) alla quale si affiancavano borse di studio per un ammontare di 7000 DM (3500 \u20ac)."}
{"id": "2396239", "revid": "287204", "url": "https://it.wikipedia.org/wiki?curid=2396239", "title": "Gastein Ladies", "text": "Il Gastein Ladies \u00e8 stato un torneo femminile di tennis, che si \u00e8 giocato a Bad Gastein in Austria.\nFacente parte della categoria International, giocato sulla terra rossa. L'ultima edizione si \u00e8 tenuta nell'ambito del WTA Tour 2015."}
{"id": "2396242", "revid": "2193716", "url": "https://it.wikipedia.org/wiki?curid=2396242", "title": "Fosse Way", "text": "La Fosse Way fu una strada romana dell'antica provincia della Britannia (l'attuale Inghilterra), che collegava Exeter (la latina \"Isca Dumnoniorum\") con Lincoln (\"Lindum Colonia\") nelle Midlands Orientali, attraverso Ilchester (\"Lindinis\"), Bath (\"Aquae Sulis\"), Cirencester (\"Corinium\") e Leicester (\"Ratae Corieltauvorum\").\nEssa univa Akeman Street e Ermin Way a Cirencester, attraversava la Watling Street a \"Venonis\" (High Cross) a sud di Leicester, e collegava Ermine Street a Lincoln con un percorso di 182 miglia.\nStoria.\nLa parola deriva dal latino \"fossa\", il cui significato era di fossato. Esso infatti costitu\u00ec, a partire dal 47, la prima forma di frontiera occidentale (\"limes\") della nuova provincia di Britannia. I Romani avevano infatti invaso l'isola ed iniziato la conquista a partire dal 43. Per i primi decenni dopo l'invasione romana della Britannia, la Fosse Way potrebbe aver costituito una prima forma di \"limes\" occidentale del dominio romano nella Britannia dell'et\u00e0 del ferro.\n\u00c8 possibile che la strada abbia costituito nel primo decennio di conquista, un fossato difensivo, che solo successivamente fu riempito e trasformato in una vera e propria strada, o eventualmente un fossato difensivo che correva a fianco di una strada militare per almeno una parte della sua lunghezza.\nLa Fosse Way \u00e8 l'unica strada romana in Gran Bretagna che abbia mantenuto la sua denominazione originale in lingua latina. La maggior parte delle altre furono rinominate in seguito all'invasione dei Sassoni, secoli dopo la partenza dei romani dalla Britannia.\nLa strada oggi.\nMolte sezioni della Fosse Way formano parti delle attuali strade e sentieri, confini di parrocchie, distretti o contee.\nMolti nomi di luoghi sulla strada hanno il suffisso in \"-cester\" o \"-chester\", che deriva dal latino \"castra\" che significa \"accampamento militare\". Alcuni insediamenti sono nominati in riferimento al nome della stessa strada, come \"Fosse-\", o \"-on-Fosse\", mentre altri una forma pi\u00f9 generica, come \"Street\", \"Strete\", \"-le-Street\", \"Stratton\", \"Stretton\", \"Stratford\", e \"Stretford\", dal latino \"strata\", che significa ovviamente \"strada pavimentata\"."}
{"id": "2396243", "revid": "767487", "url": "https://it.wikipedia.org/wiki?curid=2396243", "title": "Quando si \u00e8 soli come me", "text": "Quando si \u00e8 soli come me \u00e8 il decimo album di studio del complesso musicale italiano degli Alunni del Sole, pubblicato nel 1982."}
{"id": "2396248", "revid": "290023", "url": "https://it.wikipedia.org/wiki?curid=2396248", "title": "Il vento fischia ancora", "text": "Il vento fischia ancora \u00e8 un album del Duo di Piadena del 1974."}
{"id": "2396249", "revid": "767487", "url": "https://it.wikipedia.org/wiki?curid=2396249", "title": "Meglio sarebbe", "text": "Meglio sarebbe \u00e8 un album del Duo di Piadena del 1975."}
{"id": "2396251", "revid": "1005847", "url": "https://it.wikipedia.org/wiki?curid=2396251", "title": "Lars L\u00f8kke Rasmussen", "text": "Fu Ministro dell'Interno e della Salute dal 27 novembre 2001 nel primo e nel secondo governo di Anders Fogh Rasmussen, e Ministro delle Finanze nel terzo governo Rasmussen, dal 23 novembre 2007. Il 5 aprile 2009 successe ad Anders Fogh Rasmussen, nominato Segretario generale della NATO, e costitu\u00ec il Governo L\u00f8kke Rasmussen I.\nRasmussen \u00e8 membro del Parlamento danese (Folketing) dal 21 settembre 1994. \u00c8 anche stato Sindaco di Contea della Contea di Frederiksborg dal 1998 al 2001. Nonostante il cognome in comune, Rasmussen non \u00e8 imparentato n\u00e9 con il suo immediato predecessore, n\u00e9 col predecessore di quest'ultimo, Poul Nyrup Rasmussen.\nGiovent\u00f9.\nLars L\u00f8kke Rasmussen nacque a Vejle, da Jeppe Rasmussen e Lise L\u00f8kke Rasmussen (nata L\u00f8kke). Il suo cognome \u00e8 Rasmussen, mentre L\u00f8kke \u00e8 il nome da nubile della madre. Si diplom\u00f2 alle scuole superiori nel 1983 e fu presidente del ramo giovanile di Venstre dal 1986 al 1989. Si laure\u00f2 in giurisprudenza all'Universit\u00e0 di Copenaghen nel 1992. Dal 1990 al 1995 lavor\u00f2 come consulente indipendente.\nLars L\u00f8kke Rasmussen \u00e8 sposato con S\u00f3lrun L\u00f8kke Rasmussen, e la coppia ha tre figli.\nCarriera politica.\nPresidenza di Venstres Ungdom e missione in Afghanistan.\nLars L\u00f8kke Rasmussen fu presidente del ramo giovanile di Venstre (chiamato \"Venstres Ungdom\"), dal 1986 al 1989. Una delle sue iniziative fu quella di istituire un'alternativa all'\"Operazione Dagsv\u00e6rk\" \u2014 un giorno di campagna per la raccolta di fondi tra gli studenti delle scuole superiori a favore delle nazioni del Terzo Mondo - dato che l'\"Operazione Dagsv\u00e6rk\" era all'epoca monopolizzata dai membri della Giovent\u00f9 Comunista Danese. La campagna di L\u00f8kke fu sostenuta dal ramo giovanile del partito, e raccolse 600.000 corone che furono spese per le scuole nell'Afghanistan occupato dall'Unione Sovietica. Lars L\u00f8kke Rasmussen condusse una delegazione danese in Afghanistan che port\u00f2 i fondi raccolti; una fotografia scattata dal fotografo J\u00f8rn Stjerneklar lo ritrae insieme a due altri membri della delegazione vestiti da afghani.\nSindaco di Contea e vice presidente di Venstre.\nRasmussen fu eletto vice presidente di Venstre nel 1998, ed allo stesso tempo Anders Fogh Rasmussen assunse la carica di leader del partito, dopo Uffe Ellemann-Jensen. Nel 1998, Lars L\u00f8kke Rasmussen fu eletto sindaco della Contea di Frederiksborg, carica che detenne fino al 2001, quando entr\u00f2 nel primo governo di Anders Fogh Rasmussen.\nMinistro dell'Interno e della Salute.\nLars L\u00f8kke Rasmussen ricopr\u00ec la carica di Ministro dell'Interno e della Salute dal 2001 al 2007, quando fu nominato Ministro delle Finanze. Fu responsabile del negoziato che port\u00f2 all'accordo del 2002 tra Venstre, il Partito Popolare Conservatore, i Socialdemocratici e il Partito Popolare Danese, che diede ai pazienti ospitati negli ospedali pubblici il diritto di scegliere una clinica privata, nei casi in cui gli ospedali pubblici non fossero stati in grado di fornire assistenza entro due mesi. Nel 2007, questo limite di tempo fu abbassato ad un mese. Dal 2002, il governo concesse fondi extra per ridurre le liste di attesa negli ospedali del Servizio Sanitario Nazionale; questi fondi furono chiamati dai media \"L\u00f8kkeposen\" Lars L\u00f8kke Rasmussen rappresent\u00f2 il governo anche durante i negoziati riguardanti la riforma del sistema secondo il quale le municipalit\u00e0 pi\u00f9 ricche avrebbero dovuto trasferire parte dei propri introiti provenienti dalle tasse alle municipalit\u00e0 pi\u00f9 povere.\nLa riforma municipale del 2007.\nCome Ministro degli Interni e della Salute, Lars L\u00f8kke Rasmussen fu responsabile e supervision\u00f2 la riforma municipale che ridusse le 271 municipalit\u00e0 della Danimarca a sole 98, e abol\u00ec le 13 contee, sostituendole con cinque regioni.\nAccuse di irregolarit\u00e0 finanziarie.\nNella primavera del 2008, Lars L\u00f8kke Rasmussen fu accusato dai media di aver addebitato ai conti ufficiali alcune piccole spese che avrebbe dovuto pagare in prima persona, come ristoranti, sigarette, taxi e hotel, sia in quanto sindaco di contea, che in quanto ministro. Nel maggio 2007, L\u00f8kke fu accusato di aver fatto pagare al proprio ministero una camera di albergo a Copenaghen, dove si trovava per assistere ad un concerto di Paul McCartney ad Horsens nel 2004.\nMinistro delle Finanze.\nDopo che l'allora Primo Ministro Anders Fogh Rasmussen ottenne la seconda rielezione nel 2007, cre\u00f2 il suo terzo governo, in cui L\u00f8kke Rasmussen fu assegnato al Ministero delle Finanze. Questo fatto fu visto come un chiaro indicatore del fatto che L\u00f8kke era il prossimo in linea alla successione di Fogh come leader di Venstre e come Primo Ministro, nel momento in cui Fogh avesse lasciato la politica danese. Come Ministro delle Finanze, L\u00f8kke Rasmussen condusse i negoziati riguardanti i fondi bancari colpiti dalla crisi finanziaria del 2008\u20142009.\nRiforma delle tasse del 2009.\nNel febbraio 2009 Lars L\u00f8kke Rasmussen fu il capo negoziatore nell'accordo politico per una grande riforma delle imposte, che mirava a implementare l'ambizione del governo alla riduzione delle tasse e all'incremento delle imposte sull'inquinamento. La riforma fu, secondo Lars L\u00f8kke Rasmussen, la pi\u00f9 grande riduzione dell'aliquota sin dall'introduzione dell'imposta sul reddito delle persone fisiche nel 1903. L'opposizione accus\u00f2 il governo di essere storicamente in favore dei lavori con alte retribuzioni, dando pochi aiuti ai lavoratori con bassi redditi.\nPrimo mandato come Primo Ministro della Danimarca.\nIl 4 aprile 2009, la NATO decise che il Primo ministro Anders Fogh Rasmussen avrebbe sostituito Jaap de Hoop Scheffer come Segretario generale della NATO. Lo stesso giorno, Anders Fogh Rasmussen dichiar\u00f2 che si sarebbe dimesso da Primo Ministro il 5 aprile 2009; come vice del pi\u00f9 grande partito di governo, Lars L\u00f8kke Rasmussen assunse la carica di Primo Ministro danese. Un sondaggio svolto nel giorno dell'insediamento di Lars L\u00f8kke Rasmussen rivel\u00f2 che i danesi credevano che egli battesse Helle Thorning-Schmidt solo come persona pi\u00f9 adatta a guidare la Danimarca attraverso la crisi finanziaria, e che Thorning-Schmidt sarebbe andata meglio per combattere la disoccupazione, per ridurre le liste di attesa negli ospedali, per assicurare il welfare e per rappresentare la Danimarca a livello internazionale. Il 7 aprile 2009 Lars L\u00f8kke Rasmussen annunci\u00f2 la composizione del suo governo..\nElezioni del 2011.\nDopo la sconfitta nelle elezioni parlamentari del 2011, il 16 settembre Rasmussen ha rassegnato le dimissioni insieme al suo governo, mantenendo la cura degli affari correnti fino al 3 ottobre 2011, quando Helle Thorning-Schmidt gli \u00e8 succeduta nell'incarico di primo ministro.\nDurante il governo Thorning-Schmidt ha conservato il ruolo di leader del suo partito e dell'opposizione.\nSecondo mandato come Primo Ministro della Danimarca.\nNel giugno del 2015 Rasmussen ha guidato il suo partito e la coalizione di centro-destra alla vittoria nelle elezioni parlamentari. Ci\u00f2 gli ha consentito di formare un nuovo governo, composto da ministri provenienti dalla sola Venstre, che ha ottenuto la fiducia del Folketing il 28 giugno."}
{"id": "2396254", "revid": "287204", "url": "https://it.wikipedia.org/wiki?curid=2396254", "title": "Lars Lokke Rasmussen", "text": ""}
{"id": "2396255", "revid": "1543377", "url": "https://it.wikipedia.org/wiki?curid=2396255", "title": "Maledetta la guerra e i ministri", "text": "Maledetta la guerra e i ministri \u00e8 un album del Duo di Piadena del 1976.\nCollegamenti esterni.\nDuo di Piadena"}
{"id": "2396256", "revid": "1590006", "url": "https://it.wikipedia.org/wiki?curid=2396256", "title": "Di canzone in canzone", "text": "Di canzone in canzone \u00e8 l'undicesimo album in studio egli Alunni del Sole, pubblicato nel 1992."}
{"id": "2396259", "revid": "224230", "url": "https://it.wikipedia.org/wiki?curid=2396259", "title": "Assemblea generale dell'Uruguay", "text": "L'Assemblea generale (spagnolo: \"Asamblea General\") \u00e8 l'organo legislativo della Repubblica Orientale dell'Uruguay costituito dalla Camera dei rappresentanti e dalla Camera dei senatori.\nLa sede dell'Assemblea \u00e8 nel Palacio Legislativo di Montevideo."}
{"id": "2396260", "revid": "1543377", "url": "https://it.wikipedia.org/wiki?curid=2396260", "title": "Ego (Beyonc\u00e9)", "text": "Ego \u00e8 un singolo della cantante statunitense Beyonc\u00e9, estratto dalla \"Deluxe Edition\" del terzo album in studio \"I Am... Sasha Fierce\". La canzone \u00e8 stata scritta dalla stessa interprete con Elvis \"BlackElvis\" William e Harold Lilly. Negli Stati Uniti \"Ego\" \u00e8 il quinto singolo ad essere stato pubblicato. \u00c8 stato realizzato un remix della canzone, con la partecipazione di Kanye West, che verr\u00e0 incluso nel DVD/CD \"Above and Beyonc\u00e9 (Video Collection &amp; Dance Remix)\". Il singolo ha raggiunto la terza posizione nella Hot R&amp;B/Hip-Hop Songs di \"Billboard\".\nVideo musicale.\nBeyonc\u00e9 ha co-diretto il videoclip con il suo storico coreografo Frank Gatson Jr., che aveva precedentemente diretto i video di \"Suga Mama\", \"Get Me Bodied\" e \"Single Ladies (Put a Ring on It)\". Il video, come per i precedenti singoli di \"I Am... Sasha Fierce\", \u00e8 stato girato in bianco e nero. Nel video Beyonc\u00e9 indossa un body dorato e, accompagnata da due ballerine vestite in modo simile, balla una coreografia, alternando momenti in cui \u00e8 in piedi ad altri in cui \u00e8 seduta su una sedia."}
{"id": "2396262", "revid": "767487", "url": "https://it.wikipedia.org/wiki?curid=2396262", "title": "La stella di Espero", "text": "La stella di Espero \u00e8 un romanzo di Alan Hollinghurst pubblicato nel 1994 che gli valse il James Tait Black Memorial Prize per la narrativa sempre nello stesso anno.\nIl romanzo \u00e8 la storia di un omosessuale inglese, Edward Manners, che stanco della vita si trasferisce in una citt\u00e0 delle Fiandre dove insegna inglese a due studenti. Uno, Marcel, \u00e8 buono ma brutto, mentre l'altro pur essendo cattivo secondo il protagonista \u00e8 profondamente bello. La narrazione segue la nascente relazione con il padre di Marcel, curatore di un museo di quadri simbolisti di Edgard Orst (basato su Fernand Khnopff e James Ensor). "}
{"id": "2396264", "revid": "110157", "url": "https://it.wikipedia.org/wiki?curid=2396264", "title": "Jean-Philippe Roy", "text": "Biografia.\nStagioni 1995-2002.\nOriginario di Sainte-Flavie e attivo in gare FIS dal dicembre del 1994, in Nor-Am Cup Roy esord\u00ec l'11 marzo 1996 a Mont-Sainte-Marie in slalom gigante, senza completare la prova, ottenne il primo podio il 31 marzo 1998 a Sun Peaks nella medesima specialit\u00e0 (3\u00ba) e la prima vittoria il 4 gennaio 1999 a Whiteface Mountain in slalom speciale. Esord\u00ec ai Campionati mondiali a Vail/Beaver Creek 1999 (30\u00ba nello slalom gigante, non termin\u00f2 lo slalom speciale), e in Coppa del Mondo il 31 ottobre dello stesso anno nello slalom gigante di Tignes, dove non concluse la gara. Poco meno di un anno dopo conquist\u00f2 i primi punti nella competizione giungendo 27\u00ba nello slalom gigante di S\u00f6lden del 29 ottobre 2000.\nNel febbraio 2001 fu convocato per i suoi secondi Mondiali, quelli di Sankt Anton am Arlberg, dove arriv\u00f2 8\u00ba nella prova di combinata e non complet\u00f2 slalom gigante e slalom speciale. Il 22 dicembre dello stesso anno giunse per la prima volta nei primi dieci in una gara di Coppa del Mondo, ottenendo il 9\u00ba posto nello slalom speciale di Kranjska Gora. Nel febbraio 2002 esord\u00ec ai Giochi olimpici invernali: a ottenne l'8\u00ba posto nella combinata e non complet\u00f2 lo slalom gigante e lo slalom speciale.\nStagioni 2003-2015.\nDopo aver saltato quasi tutta la stagione 2002-2003 (ma fu al via dei Mondiali di Sankt Moritz, dove fu 29\u00ba nello slalom gigante e non termin\u00f2 lo slalom speciale), l'atleta canadese ottenne il 19 dicembre 2004 il suo miglior risultato in Coppa del Mondo, il 5\u00ba posto nello slalom gigante dell'Alta Badia. Nel febbraio 2005, ai Mondiali di Bormio/Santa Caterina Valfurva, 3\u00ba dopo la prima manche dello slalom gigante cadde nella seconda frazione, mancando cos\u00ec la grande occasione della carriera. L'anno dopo ai XX Giochi olimpici invernali di , sua ultima presenza olimpica, non concluse n\u00e9 lo slalom gigante n\u00e9 lo slalom speciale.\nIn seguito prese parte, gareggiando soltanto nello slalom gigante, ai Mondiali di \u00c5re 2007 (7\u00ba, suo miglior piazzamento iridato); il 5 febbraio 2009 ottenne a Nakiska in slalom gigante l'ultima vittoria in Nor-Am Cup e ai successivi Mondiali di Val-d'Is\u00e8re 2009, sua ultima presenza iridata, usc\u00ec nella prima manche. Il 7 febbraio 2012 ottenne a Vail in slalom gigante l'ultimo podio in Nor-Am Cup (2\u00ba). Prese il via per l'ultima volta a una prova di Coppa del Mondo ad Adelboden il 12 gennaio 2013, senza completare lo slalom gigante in programma; da allora gareggi\u00f2 soltanto saltuariamente in competizioni minori, in Canada, fino al 6 marzo 2015, quando disput\u00f2 a Osler Bluff la sua ultima gara FIS, uno slalom speciale chiuso da Roy al 7\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "2396273", "revid": "2201482", "url": "https://it.wikipedia.org/wiki?curid=2396273", "title": "Conclave del 1730", "text": "Il conclave del 1730 venne convocato a seguito della morte del papa Benedetto XIII e si concluse con l'elezione del papa Clemente XII.\nMorte di Benedetto XIII.\nNel febbraio del 1730, Roma si trovava colpita da un'estesa epidemia influenzale. Nella notte tra il 18 e il 19 febbraio, Papa Benedetto XIII inizi\u00f2 ad accusare i sintomi di un'acuta febbre catarrosa il cui trattamento tempestivo, tuttavia, sembr\u00f2 farlo rinsavire. Era infatti in grado di celebrare messa nella giornata del 19. Tuttavia nella mattinata del 21 febbraio le condizioni del Papa si aggravarono improvvisamente a causa di una ricaduta della febbre catarrosa. Volle convocare un concistoro di cardinali, ma questi non fecero in tempo ad assemblarsi in Roma: alle 16 il Papa spirava all'et\u00e0 di 81 anni e 19 giorni. In una corrispondenza di Monsignor Lioni emerse che Benedetto XIII intendeva elevare alla porpora l'arcivescovo titolare di Cirene Nicolas-Xavier Santamarie, maestro di camera del papa.\nIl corpo del defunto pontefice fu imbalsamato e trasferito nella Basilica Vaticana e quindi deposto su un catafalco nella cappella del santissimo sacramento. L'orazione funebre fu tenuta dal domenicano Tommaso Agostino Riccini, membro dell'accademia dell'Arcadia. Nel frattempo il cardinale Niccol\u00f2 Coscia, il favorito di Benedetto XIII che gli aveva affidato incarichi prestigiosi all'interno della curia, odiato dal collegio cardinalizio per la sua cattiva amministrazione delle finanze e l'accaparramento di privilegi e ricchezze per s\u00e9 e la propria famiglia, era scappato immediatamente dopo la morte del suo protettore presso il duca di Sermoneta. Questi ottenne un salvacondotto per il Coscia, che pot\u00e9 cos\u00ec far ritorno a Roma per partecipare al conclave.\nSituazione generale.\nIl conclave del 1730 dur\u00f2 quattro mesi e mezzo e fu alquanto travagliato e combattuto. All'apertura delle sedute di voto erano presenti solamente 26 cardinali, che divennero 54 al momento dell'elezione. I cardinali Bernardo Maria Conti e Benedetto Pamphilj morirono nel corso del conclave, mentre Von Sch\u00f6nborn lasci\u00f2 le votazioni poich\u00e9 ammalatosi. \nFu un conclave alquanto complesso per le molte e piccole fazioni presenti e che oltretutto non erano ferme su un'unica candidatura. Il Camerlengo, Annibale Albani, guid\u00f2 un gruppo costituito dai cardinali nominati da Clemente XI, mentre il suo fratello minore, Alessandro Albani era a capo di un piccolo partito \"sabaudo\". Erano inoltre presenti, come di consueto, le fazioni imperiale, francese e spagnola, nonch\u00e9 il partito degli Zelanti.\nDomenica 5 marzo Monsignor Giacomo Lanfredini tenne l'Orazione pro eligendo pontifice che diede inizio al conclave.\nIl Conclave.\nNei primi scrutini i pi\u00f9 votati erano i cardinali Tommaso Ruffo, Antonio Felice Zondadari e Antonio Banchieri. Tuttavia apparve subito chiaro che l'unica candidatura valida era quella di Renato Imperiali, sostenuta dagli Zelanti.\nLa lotta tra le fazioni.\nLa sera del 7 marzo il cardinale Giorgio Spinola giunse in Roma da Bologna, incontrandosi immediatamente con il Camerlengo Albani per stabilire un'intesa. La prima votazione si ebbe il 6 marzo, ma si tratt\u00f2 di una blanda formalit\u00e0, giacch\u00e9 solo una minoranza dei cardinali era presente e nessuno dei rappresentanti delle maggiori potenze desiderava procedere senza che fossero prima giunti i rispettivi cardinali con istruzioni fresche. Cienfuegos annunci\u00f2 che l'imperatore Carlo VI aveva chiesto una dilazione delle votazioni per permettere l'arrivo di cinque cardinali del partito imperiale. Il 22 marzo giunse da Ferrara il cardinale Ruffo, mentre il 1\u00ba aprile l'ambasciatore straordinario dell'imperatore, il Conte di Collalto, arriv\u00f2 a Roma e si stabil\u00ec nella residenza del cardinale Cienfuegos. Il 23 aprile il cardinale Conti mor\u00ec per un colpo apoplettico.\nIl 24 aprile giunse un corriere da Madrid, con un dispaccio per l'ambasciatore spagnolo, il Marchese di Monteleone. Conteneva, tra le varie istruzioni, l'esclusiva da porre contro il cardinale Imperiali. Quando questi giunse a un solo voto dall'elezione, il cardinale Cornelio Bentivoglio, in nome del re di Spagna, intervenne ponendo il veto, facendone cos\u00ec ritirare la candidatura. Quello stesso giorno, intanto, i cardinali Fini, Porcia e Ruffo chiesero e ottennero di abbandonare il conclave a causa delle loro cattive condizioni di salute: furono tutti in grado di ritornare entro pochi giorni.\nAlla met\u00e0 di maggio emerse il nome del fiorentino Corsini, proposto da un gruppo di cardinali provenienti dalla fazione dei Clementini, che riusc\u00ec a ottenere 26 voti. Ma per il momento gli imperiali non vedevano di buon occhio la sua elezione, in quanto era aperta la delicatissima questione della successione al Granducato di Toscana, nella quale un pontefice fiorentino avrebbe potuto interferire con i disegni di Casa Asburgo. Il 20 maggio giunse una missiva da Lisbona che informava il Sacro Collegio dell'impossibilit\u00e0 da parte dei cardinali portoghesi di partecipare al conclave. Le motivazioni non erano espresse, tuttavia in quegli anni il Re del Portogallo Giovanni V era ai ferri corti con la Santa Sede riguardo ai Gesuiti portoghesi. \nL'11 giugno il cardinale Gianantonio Davia, sostenuto dalla fazione imperiale, ottenne 29 voti, ma non riusc\u00ec a guadagnare nulla di pi\u00f9 nei giorni successivi. Nella giornata del 16 giugno il cardinale Pietro Corradini, protodatario di Benedetto XIII, sostenuto dai francesi e dai clementini ricevette 30 voti e cos\u00ec anche il giorno successivo. Tuttavia Bentivoglio annunci\u00f2 che lui e la sua fazione spagnola avrebbero abbandonato il conclave se Corradini fosse stato eletto. Nonostante non ci fu alcuna esclusiva formale, la sua candidatura scem\u00f2 quasi subito anche perch\u00e9 i suoi elettori avevano raggiunto il massimo delle possibilit\u00e0. A questo punto il cardinale Cienfuegos, che pure aveva ricevuto istruzioni da Vienna di porre il veto a Corradini, cominci\u00f2 a lavorare per appianare l'avversione nel suo partito contro Corsini come alternativa a Corradini.\nIl ritorno della candidatura di Corsini.\nDunque il 4 luglio il nome di Corsini torn\u00f2 con preponderanza all'attenzione degli elettori, tra i quali gli Zelanti si mostrarono particolarmente favorevoli. Tre giorni dopo Cienfuegos ricevette nuove istruzioni da Vienna che sancivano la disponibilit\u00e0 ad accettare Corsini come papa. Tuttavia i francesi, ancora riluttanti, tentarono di formare un'opposizione sostenendo il cardinale Banchieri, ma invano e cedettero anch'essi. Il 9 luglio divenne chiaro che Corsini sarebbe stato eletto, ma i francesi posero come condizione per il loro appoggio la nomina di Banchieri alla Segreteria di Stato. Il 12 luglio il cardinale Lorenzo Corsini, 78 anni, fu finalmente eletto ricevendo il consenso unanime di tutti e 52 i cardinali eccetto il suo che diede a Pignatelli. Assunse il nome di Clemente XII e fu incoronato il 16 luglio nella Basilica Vaticana. Il soglio di Pietro fu finalmente occupato dopo 110 giorni di sede vacante.\nElenco dei partecipanti.\nAlla morte di Benedetto XIII vi erano 67 cardinali, di cui 55 parteciparono al Conclave. Di essi, uno \u00e8 morto durante le sessioni, e uno di loro ha lasciato Roma prima dell'elezione.\nI seguenti cardinali parteciparono al conclave:"}
{"id": "2396276", "revid": "1272592", "url": "https://it.wikipedia.org/wiki?curid=2396276", "title": "Holawaka", "text": "Holawaka, nella mitologia dei galla dell'Etiopia, \u00e8 un leggendario uccello messaggero.\nNel mito.\nAll'alba dei tempi il fato degli esseri umani stava per essere deciso dal messaggero degli dei l'uccello Holawaka. Il volatile doveva recitare il procedimento che garantiva la vita eterna, ovvero i vecchi dovevano strapparsi la pelle per tornare giovani. Durante il viaggio per fame rivel\u00f2 il segreto ad un serpente che in cambio gli diede da mangiare. Per il suo tradimento gli esseri umani trovarono la morte. Per questo misfatto le divinit\u00e0 inflissero al volatile una terribile malattia, per cui ancora oggi si odono e sue grida di dolore."}
{"id": "2396280", "revid": "1812835", "url": "https://it.wikipedia.org/wiki?curid=2396280", "title": "Gianni Poggi", "text": "Biografia.\nStudi\u00f2 dapprima a Bologna con il soprano Valeria Manna ed in seguito a Milano con il baritono Emilio Ghirardini, esordendo in Nabucco al teatro Massimo di Palermo nel 1947. Nella stessa stagione si esib\u00ec anche nel ruolo di Rodolfo in sostituzione di un collega, ottenendo grande successo.\nAncora in parte per una circostanza imprevista (era attesa la presenza di Jussi Bj\u00f6rling, che poi non si concretizz\u00f2), l'anno successivo, a 26 anni, debutt\u00f2 con successo alla Scala in \"Un ballo in maschera\". Fu l'inizio di un'assidua collaborazione con il teatro milanese, che vide Poggi presente in cartellone, con brevi interruzioni, fino al 1960 in svariati ruoli, tra cui Enzo, Fernando, Edgardo, Duca di Mantova, Rodolfo, Cavaradossi, Faust (sia dell'opera di Gounod che di \"Mefistofele\"), oltre alla partecipazione a \"Oberto, Conte di San Bonifacio\", nella prima ripresa moderna dell'opera verdiana nel 1951.\nEsord\u00ec all'Arena di Verona nel 1949 nel ruolo di Lohengrin accanto a Renata Tebaldi (edizione in italiano) e si esib\u00ec in tutti i principali teatri italiani, in Sud America (Buenos Aires, Rio, San Paolo), a Barcellona, Berlino, Monte Carlo e al Metropolitan, dove fu presente per due stagioni dal 1955. In quello stesso anno sostenne l'impervio ruolo di Don Sebastiano in una rara ripresa dell'opera donizettiana al Comunale di Firenze.\nDall'inizio degli anni 60 accus\u00f2 un appannamento vocale, avvertibile anche nelle ultime incisioni, che non gli imped\u00ec tuttavia di apparire regolarmente, dal 59 al 64, all'Opera di Vienna, oltrech\u00e9 sporadicamente ancora alla Scala nel 1964 e 65. Chiuse la carriera nel 1969 con una recita di \"Mefistofele\" al Teatro Municipale di Piacenza."}
{"id": "2396283", "revid": "339392", "url": "https://it.wikipedia.org/wiki?curid=2396283", "title": "Li\u00f9", "text": ""}
{"id": "2396289", "revid": "133557", "url": "https://it.wikipedia.org/wiki?curid=2396289", "title": "Roberto Perotti", "text": "Biografia.\nDopo essersi laureato in Discipline economiche e sociali presso l'Universit\u00e0 Bocconi, nel settembre 1987 con una tesi su \"Teoria dei giochi e debito pubblico\", ha conseguito un dottorato di ricerca in Economia presso l'MIT (Massachusetts Institute of Technology) nel maggio 1991, avendo come relatori Rudi Dornbusch, Olivier Blanchard e Alberto Alesina.\n \u00c8 successivamente tornato in Italia per insegnare dapprima a Firenze, presso lo European University Institute, e successivamente all'Universit\u00e0 Bocconi di Milano. \u00c8 fra i collaboratori del sito italiano di attualit\u00e0 economica e politica lavoce.info. Alla Bocconi \u00e8 stato direttore del centro di ricerca IGIER, dal novembre 2006 al novembre 2008. \nNel 2008 ha pubblicato per Einaudi il libro \"L'universit\u00e0 truccata\", fortemente critico verso la ricerca e le universit\u00e0 italiane. La validit\u00e0 di alcune metodologie utilizzate da Perotti nel volume \u00e8 stata oggetto di aspre critiche. Da settembre 2014 a novembre 2015 \u00e8 stato consigliere economico, a titolo gratuito, del presidente del Consiglio Matteo Renzi, lavorando alla revisione della spesa pubblica assieme al commissario Yoram Gutgeld, incarico da cui si \u00e8 dimesso, sostenendo che non ci fosse una vera volont\u00e0 di fare una spending review strutturale, in quanto le scelte politiche adottate dal Governo Renzi erano \"misure quantitativamente piccole, ma molto spesso elettorali\", vanificando le azioni di riduzione strutturale della spesa proposte."}
{"id": "2396295", "revid": "101175", "url": "https://it.wikipedia.org/wiki?curid=2396295", "title": "Coppa Italia (motociclismo)", "text": "La Coppa Italia motociclistica che in passato era chiamata Campionato Italiano Sport Production o pi\u00f9 generalmente Campionato SP \u00e8 una serie di competizioni motociclistiche in circuito a carattere nazionale, organizzate dalla Federazione Motociclistica Italiana e riservata a motociclette derivate dalla serie di cilindrata massima 125 cm\u00b3.\nStoria.\nQuesta tipologia di gare, per modelli strettamente derivate da quelli di serie, vide la sua nascita nel 1984 e in alcune stagioni vide la presenza di pi\u00f9 categorie di competizione oltre a quella rimasta fino ai giorni nostri. \nFino al 2006 \u00e8 stata organizzata direttamente dalla Federazione Motociclistica Italiana che poi, per un triennio, ha dato tale compito al Gruppo Mototemporada Romagnola, un'associazione costituita nel 2004, che riunisce i quattro moto club della Romagna: Paolo Tordi di Cesena, Celeste Berardi di Riccione, Renzo Pasolini di Rimini e Misano di Misano Adriatico. Dalla fine del 2008 \u00e8 tornata nuovamente sotto l'egida della Federazione.\nA partire della stagione 2014 viene integrata nel sistema organizzativo del campionato Italiano Velocit\u00e0, smettendo pertanto di essere una competizione indipendente ma una classe del campionato nazionale.\nRegolamento.\nIl regolamento di questa disciplina impone l'utilizzo di veicoli di derivazione stradale (sia dell'anno in corso che di modelli pi\u00f9 vecchi), inoltre le varie case dispongono dei kit per un'elaborazione pi\u00f9 rapida e vendono dei modelli con il kit gi\u00e0 montato.\nI veicoli possono subire delle modifiche totali solo ad alcuni componenti delle moto, altri invece possono essere cambiati solo se disponibili nei kit ufficiali, mentre alcuni componenti oltre a non poter essere modificati nella loro costruzione standard, devono essere ancora disponibile nei listini ufficiali e rispettare le misure del costruttore, come gli pneumatici.\nNel 1992 il regolamento della classe 125 ha subito un leggero cambiamento per quanto riguarda la misura massima del carburatore, che inizialmente non aveva limitazioni dimensionali, in seguito invece limitato al diametro da 28\u00a0mm (PHBH 28) della Dell'Orto. Un'altra modifica del 2008, necessaria per l'utilizzo dei nuovi 125 che rispettano la normativa Euro III e che hanno dovuto adottare un nuovo carburatore, consente la possibilit\u00e0 di adottare il carburatore PHBH 28 o il VHST 28.\nPiloti famosi.\nAlla fine degli anni ottanta a cavallo con l'inizio dei novanta piloti quali: Loris Capirossi, Max Biaggi e Valentino Rossi corsero nella classe 125. Biaggi corse a 18 anni la sua prima gara in carriera proprio in questa categoria con la Honda, vincendo l'anno successivo il campionato con l'Aprilia, mentre Rossi in sella alla sua Cagiva Mito vinse il campionato nel 1994.\nAlbo d'Oro.\nItaliano Sport Production.\nFonte\nFMI Coppa Italia.\nFonte"}
{"id": "2396297", "revid": "184755", "url": "https://it.wikipedia.org/wiki?curid=2396297", "title": "Amerigo Gentilini", "text": "Tenore lirico leggero, studi\u00f2 canto con Barsanti e Amatucci (maestro direttore del Coro dell'Opera del Duomo di Pisa). Ha cantato in molti teatri d'europa e all'estero (Francia, Germania, Spagna, Svizzera e Paesi Bassi). Ha debuttato a Pisa nella \"Madama Butterfly\" nel 1939.\nNel 1940 ha cantato al Teatro di Roma nel \"Guglielmo Tell\" (ruolo \"un pescatore\") e ne \"Le Coq d'Or\" di Korsakov (ruolo \"L'Indovino\") con Margherita Carosio e Tancredi Pasero.\nSempre nel '40 ha debuttato il ruolo di \"Lord Arturo Talbot\" ne I Puritani di Vincenzo Bellini a Pisa, ruolo che interpreter\u00e0 poi al Teatro alla Scala di Milano nel 1942 con Gino Bechi e Tancredi Pasero.\nAl Teatro alla Scala interpreter\u00e0 anche il ruolo del \"cantante\" nel \"Der Rosenkavalier\" di Richard Strauss, con Italo Tajo, nel 1947.\nNel 1941 partecip\u00f2 a Catania al centenario belliniano, interpretando \"Elvino\" nella Sonnambula, con Margherita Carosio.\nAl Teatro La Fenice di Venezia e al Teatro Municipale di Modena, cant\u00f2 nel 1942, nel ruolo di \"Duca di Mantova\" nel Rigoletto, a fianco del baritono Carlo Tagliabue. Altri importanti produzioni di \"Rigoletto\" da segnalare nello stesso anno, a Siena (Teatro dei Rozzi), Rigoletto con Carlo Galeffi e a Prato e Castelfiorentino con Enzo Mascherini.\nNel 1945 al Teatro Verdi di Firenze nel Don Pasquale di Donizetti con Melchiorre Luise.\nNel 1948 al Teatro Liceu di Barcellona interpret\u00f2 il ruolo del \"Conte d'Almaviva\" ne Il barbiere di Siviglia di Rossini, con Victoria de los \u00c1ngeles, Gino Bechi e Tancredi Pasero, nello stesso anno prese parte all'Arena di Verona alle celebrazioni donizettiane, a fianco di Giulietta Simionato e Tancredi Pasero, con la direzione d'orchestra del maestro Gianandrea Gavazzeni e al Teatro San Carlo di Napoli ne La Favorita con Elena Nicolai, Ugo Savarese e Cesare Siepi.\nNel '52 al Teatro Nuovo di Torino ricoprir\u00e0 ancora un suo ruolo di esordio in una delle ultime sue interpretazioni operistiche, \"Il pescatore\" nel \"Guglielmo Tell\" di Rossini, a fianco tra gli altri di Paolo Silveri (Guglielmo Tell), Mario Filippeschi, Giorgio Tozzi e Caterina Mancini. Nel 1953 al Teatro Regio di Parma sar\u00e0 \"Fernando\" ne La favorita di Donizetti, a fianco di Elena Nicolai, Enzo Mascherini, direttore Angelo Questa.\nFu attivo molto anche alla radio, nei suoi diciotto anni di carriera, specie a Lugano e a Zurigo, dove registr\u00f2 un discreto numero di arie e duetti.\nA causa della prematura morte della prima moglie e per avverse situazioni decise di ritirarsi come solista e di entrare nella Cappella Musicale dell'Opera del Duomo di Pisa, diretta dal maestro Bruno Pizzi, dove rimase per molti anni e con cui vinse numerosi premi internazionali.\nNel novembre 1980 ricevette il premio \"Una vita per il Teatro\", presso il Teatro Nuovo di Pisa.\nAlcune sue incisioni conosciute.\nDischi Columbia elettrici - Milano 1940\nLato A e B"}
{"id": "2396303", "revid": "118683773", "url": "https://it.wikipedia.org/wiki?curid=2396303", "title": "Richard Dragon", "text": "Richard Dragon (nato Drakunowky) \u00e8 un personaggio immaginario creato da Dennis O'Neil e Jim Berry nel romanzo \"Dragon's Fists\" (1974) sotto lo pseudonimo di \"Jim Dennis\".\nO'Neill ha poi adattato per il personaggio per la DC Comics creando il fumetto \"Richard Dragon, Kung Fu Fighter\" (aprile/maggio 1975), seguendo l'onda del successo che avevano le arti marziali negli anni settanta.\nNel 2004 la DC ha provato un breve rilancio della serie, su testi di Chuck Dixon, per ora inedita in Italia.\nLa storia DC lo vede come un guru delle arti marziali che, dopo anni passati nello spionaggio nell'agenzia G.O.O.D. (Global Organization of Organized Defense), si \u00e8 ritirato, imboccando un sentiero di pace e scegliendo una vita da eremita, ma venendo contattato ogni qualvolta che qualche personaggio desideri affinare le proprie capacit\u00e0 nella arti marziali.\nRichard Dragon, al pari di Wildcat, \u00e8 stato determinante per la formazione di diversi lottatori della DC Comics; tra i suoi studenti pi\u00f9 famosi possiamo segnalare Roy Harper, Lady Shiva, Question, Barbara Gordon e Connor Hawke, il secondo Freccia Verde e la Cacciatrice. Dopo Bronze Tiger, Richard \u00e8 il massimo esperto nel combattimento di tutto l'universo DC.\n\u00c8 recentemente apparso nella serie DC 52, dove insegna la sua impareggiabile arte alla poliziotta di Gotham City Renee Montoya.\nNew 52.\nNella continuity alternativa dell'universo DC nota come New 52, Richard Dragon \u00e8 Ricardo Diaz Jr., il figlio di Ricardo Diaz Senior, ucciso da John Diggle quando questi vestiva i panni di Green Arrow.\nDopo essere stato allenato nel combattimento da un membro della Lega degli assassini,si dedica alla sua vendetta contro Diggle e a tale scopo fonda la squadra criminale nota come Longbow Hunters. Viene infine sconfitto dagli sforzi congiunti di Diggle e Oliver Queen.\nPoteri e abilit\u00e0.\nRichard Dragon non \u00e8 dotato di alcun superpotere, ma \u00e8 il secondo migliore artista marziale al mondo dopo Bronze Tiger. Le sue qualit\u00e0 atletiche sono comparabili con quelle dei miglior atleti olimpionici. Nonostante le sue straordinarie abilit\u00e0, Richard preferisce rifugiarsi da eremita per allenarsi e pregare.\nIn altri media.\nNella sesta stagione della serie TV Arrow \u00e8 presente una versione del personaggio dei fumetti basata su quella di New 52. Qui infatti \u00e8 Ricardo Diaz, un signore della droga soprannominato \"Il Drago\",deciso a conquistare la malavita di Star City."}
{"id": "2396305", "revid": "204012", "url": "https://it.wikipedia.org/wiki?curid=2396305", "title": "Vaccini", "text": ""}
{"id": "2396309", "revid": "1442080", "url": "https://it.wikipedia.org/wiki?curid=2396309", "title": "Inventario gestito dal venditore", "text": "Scorte gestite dal venditore (in inglese: \"Vendor managed inventory\" - VMI) \u00e8 una tecnica applicata in un contesto di catena di distribuzione che vede il controllo, la pianificazione e la gestione del magazzino da parte del fornitore.\nIl cliente mette a disposizione del fornitore i dati sullo stato del magazzino e sulle previsioni di vendita. Il fornitore, mediante questi dati e con un piano precedentemente concordato si occupa di gestire le scorte del cliente. \nQuesto sistema sfrutta il fatto che la posizione che occupa il fornitore gli permette di conoscere meglio la capacit\u00e0 di produzione e i tempi della sua esecuzione e dunque \u00e8 in grado di gestire le scorte con maggior efficienza rispetto al cliente. \nUn altro vantaggio \u00e8 che il dialogo tra cliente e fornitore comporta a quest'ultimo una migliore conoscenza del mercato. \nL'implementazione del VMI presuppone questi punti fondamentali:"}
{"id": "2396311", "revid": "1788047", "url": "https://it.wikipedia.org/wiki?curid=2396311", "title": "Il circo dei dannati", "text": "Il circo dei dannati (\"Circus of the Damned\") \u00e8 un romanzo horror del 1995 scritto da Laurell K. Hamilton, terzo libro della serie di \"Anita Blake - Cacciatrice di vampiri\".\nIl romanzo prosegue le avventure di Anita Blake, la quale cerca di risolvere una serie di delitti operati da un gruppo di vampiri e contemporaneamente di tenere a bada le avances di Jean-Claude, nonch\u00e9 occuparsi di alcuni individui che vorrebbero rivelare la vera identit\u00e0 di Jean-Claude. Come negli altri romanzi, anche ne \"Il circo dei dannati\" si fondono elementi soprannaturali, hard boiled e polizieschi.\nTrama.\nLa storia si svolge ad ottobre, due mesi dopo le vicende di \"Resti mortali\", con Anita che incontra Jeremy Rubens e Karl Inger per discutere di un potenziale lavoro. Rubens spiega che ha formato un'associazione, Humans First, per eliminare i vampiri con ogni mezzo e chiede ad Anita di rivelargli l'identit\u00e0 e il luogo in cui si nasconde il Master della citt\u00e0. Anche se sa che consegnare loro Jean-Claude la libererebbe dai marchi che lui le ha imposto in \"Nodo di sangue\", Anita rifiuta, anche perch\u00e9 il piano dei due non \u00e8 poi cos\u00ec buono e rischierebbero di morire. Rubens reagisce male, ma i tre si accordano per riconsiderare la proposta nel caso riescano ad elaborare un piano migliore.\nAnita riceve una chiamata da Dolph, che richiede la sua presenza in una scena del crimine. Una volta arrivata, determina che la vittima, Carl Rupert, \u00e8 morto in seguito ai morsi di diversi vampiri. Informa quindi Dolph che secondo lei un solo Master ha guidato e coordinato l'attacco di un intero branco di vampiri e che la vittima non risorger\u00e0.\nPer capire se qualche Master non autorizzato sta operando in citt\u00e0, Anita chiede un incontro con Jean-Claude ed \u00e8 invitata a recarsi al Circo dei Dannati, un circo soprannaturale e luogo di riposo diurno di Jean-Claude. Stephen l'accompagna e trovano il vampiri in compagnia di Yasmeen, una Master alleata di Jean-Claude, e altre due persone distese nude sul letto, Richard Zeeman e Rashida. \nYasmeen affronta Anita, alternativamente punzecchiandola e cercando di sedurla. Jean-Claude spiega che il rifiuto di Anita di ammettere che lei \u00e8 la serva umana del vampiro gli sta causando dei problemi politici e dice ad Anita che se accetta il ruolo sar\u00e0 lui a risolvere lo scontro con Yasmeen. Ovviamente Anita rifiuta. Gelosa delle attenzioni di Yasmeen per Anita, la serva umana della vampira, Marguerite, sfida la negromante a duello e quest'ultima vince. Arrabbiata per la sconfitta, Yasmeen attacca Anita, che continua a rifiutare l'aiuto di Jean-Claude. Si salva grazie alla sua croce di argento che viene a contatto con la pelle di Yasmeen e la ustiona.\nDopo aver dovuto uccidere un serpente gigante sfuggito al numero del circo, Jean-Claude informa Anita che n\u00e9 lui n\u00e9 Yasmeen sono i responsabili dell'omicidio e che non conosce nessun Master che potrebbe essere sospettato. Ammette che, anche se di solito viene a sapere se qualche nuovo Master entra nel suo territorio, gli eventi recenti sono abbastanza caotici da avergli fatto perdere questa consapevolezza. Anita accetta di accompagnare a casa Richard e Stephen, che non \u00e8 del tutto cosciente per lo sforzo della trasformazione da uomo a lupo e viceversa. Anita \u00e8 attratta da Richard, che \u00e8 inesplicabilmente coinvolto negli affari di Jean-Claude, e dopo la resistenza iniziale accetta un appuntamento per il sabato successivo.\nDopo aver portato a casa Stephen e Richard, Anita arriva alla sua casa e trova Edward ad aspettarla. L'uomo ha accettato un altro contratto per uccidere il Master di St. Louis e vuole che Anita gli comunichi il nome del vampiro e il luogo in cui si ritira di giorno. Edward rivela anche di aver seguito Anita al Circo dei dannati e di aver assistito alla lotta col serpente gigante, sospettando quindi che il Master sia o Jean-Claude o Yasmine. Anita per\u00f2 bluffa e gli fa credere che il vero Master sia qualcun altro. Edward insiste comunque per sapere nome e luogo.\nEdward se ne va e Anita va a dormire ma \u00e8 visitata in sogno da Jean-Claude. Pi\u00f9 tardi incontra Ronnie e scopre che Carl Rupert, la vittima, era un membro di Humans Against Vampires. Ronnie le ricorda anche che la loro amica Catherine ha organizzato una festa di Halloween per lo stesso giorno in cui Anita ha pianificato di uscire con Richard. Anita quindi lo chiama e lui accetta di accompagnarla alla festa. Quella sera Dolph chiede ad Anita di investigare su un altro omicidio. La vittima, stavolta una donna, \u00e8 stata uccisa anch'essa da un gruppo di vampiri. Si accorgono che al calare della notte la donna inizia a trasformarsi e che quindi potrebbe risorgere come vampiro belluino. Lo stesso potrebbe succedere alla prima vittima in ospedale, ma quando Anita chiama per comunicarlo non ottiene risposta. Lei e dei poliziotti si recano quindi all'ospedale e trovano che l'obitorio \u00e8 completamente deserto. Apparentemente, Rupert si \u00e8 svegliato, ha trovato il modo di aprire la porta di acciaio dell'obitorio e si \u00e8 scatenato uccidendo infermiere e guardie.\nI poliziotti trovano John Burke, che era all'ospedale a caccia di Rupert e si accodano a lui. Il vampiro li coglie di sorpresa e riesce ad uccidere uno degli agenti. Dopo aver finalmente ucciso il vampiro, Anita se ne va a controllare che Larry riesca effettivamente a coprire il suo programma di risvegli per quella notte. Lo trova al terzo risveglio: anche se Larry \u00e8 potente, \u00e8 tuttavia giovane e inesperto e inizia a perdere il controllo degli zombie, quindi Anita \u00e8 costretta ad aiutarlo.\nMentre tornano alle loro auto, Anita e Larry vengono assaliti da alcuni membri di Humans First, per costringerli a rivelare dove si trova il rifugio di Jean-Claude. I due scappano ma nella fuga investono un bambino. Controllando l'accaduto, si accorgono che si tratta di un vampiro bambino, pi\u00f9 vecchio di Jean-Claude e molto potente. Il vampiro li attacca, insieme a due donne e al loro Master, Alejandro. Anita e il suo assistente cercano di tenerli a bada con le croci, ma Alejandro cattura Larry e minaccia di ucciderlo se Anita non si arrende. Il vampiro chiede inoltre ad Anita il nome e il luogo in cui trovare il Master della citt\u00e0, ma lei si rifiuta e viene quindi investita dai poteri mentali di Alejandro, che la fa svenire. Quando rinviene, i vampiri se ne sono andati, apparentemente cacciati da un attacco dei membri di Humans Against Vampires. Larry la riaccompagna a casa e le dice di voler diventare sia un risvegliante che un cacciatore di vampiri. Lei \u00e8 riluttante, per\u00f2 accetta di diventare il suo mentore. A casa trova Edward, che la minaccia di torturarla se non gli rivela il nome del Master. Anita quindi mente e gli dice che si tratta di Alejandro.\nLa mattina dopo, Karl Inger telefona ad Anita e le comunica di avere un piano per uccidere il Master, cos\u00ec la negromante accetta di incontrarlo. L'uomo la porta in una casa rurale dove lei incontra Mr Oliver, un vampiro cos\u00ec vecchio da far parte della specie \"homo erectus\" e Melanie, una lamia al servizio di Mr Oliver. Il vampiro spiega che vorrebbe diventare lui il Master della citt\u00e0 e chiede quindi ad Anita di rivelargli l'identit\u00e0 di quello attuale.\nLa donna elude la domanda e se ne torna a St. Louis, dove viene a sapere da Ronnie che le due vittime dei delitti erano entrambi membri di Humans Against Vampires e che nei loro testamenti chiedono di essere impalati dopo la morte. \nQuella sera, Anita e Larry vengono interrotti durante il lavoro da Jean-Claude, che chiede loro di incontrarlo al Circo dei Dannati. Senza dire al suo assistente che Jean-Claude \u00e8 il master, Anita va all'incontro e scopre di aver ricevuto in qualche modo il primo marchio come serva umana di Alejandro, nonostante portasse gi\u00e0 quello di Jean-Claude.\nQuando torna a casa, Anita trova Melanie e tre uomini che l'aspettano; la portano poi in una caverna ma, invece di trovarsi davanti Mr Oliver come aveva immaginato, ad aspettarla \u00e8 Alejandro, che le chiede di diventare sua serva umana. Anita cerca di scappare, uccidendo i tre uomini che stavano con Melanie e Raju, mezzo uomo e mezzo serpente, che per\u00f2 prima di soccombere la morde inoculandole del veleno. La negromante riesce comunque a scappare e viene riportata a casa da Edward, che l'aveva seguita alla cava. A casa trovano Richard che, scoprendo che non esiste un antidoto al veleno di lamia, propone di mordere Anita per salvarla, ma lei rifiuta asserendo che preferisce morire piuttosto che diventare un licantropo. Richard rifiuta di lasciarla morire e la porta quindi da Jean-Claude, che le impone il terzo marchio e riesce a renderla immune al veleno.\nPer liberarsi di Jean-Claude allora, Anita chiama Mr Oliver e gli rivela il nome del Master. Il vampiro promette di andare ad ucciderlo quella stessa notte. Poco dopo, Dolph avverte Anita che qualcuno dallo studio legale delle due vittime ha dato i loro nomi ai vampiri, nonch\u00e9 che c'\u00e8 un complotto per forzare ogni vampiro di St. Louis ad iniziare una carneficina. Anita si rende conto che se Mr Oliver diventasse Master, potrebbe comandare ogni vampiro della citt\u00e0 e dare inizio alla catena di delitti. Chiama quindi Jean-Claude per avvertirlo. Il Master \u00e8 stupito del fatto che Anita voglia davvero ucciderlo, ma la ringrazia per la soffiata. Anita ed Edward vanno al Circo dei Dannati a prepararsi alla battaglia.\nJean-Claude spiega che lui e Mr Oliver hanno pattuito di battersi per il controllo della citt\u00e0: di fronte al pubblico del circo, i loro servitori combatteranno fisicamente, mentre loro ingaggeranno una battaglia con i loro poteri di vampiri. Edward, Anita, Rashida, Yasmeen, Marguerite, Richard e Stephen combattono per Jean-Claude, mentre Karl Inger, Melanie, Alejandro e il suo branco di vampiri combattono per Mr Oliver.\nDurante la battaglia, Alejandro impone ad Anita il terzo e il quarto marchio, facendo di lei la sua serva umana. Attraverso il legame, lei scopre che Oliver sta pianificando di scatenare i vampiri della citt\u00e0 per mettere fine agli esperimenti sulla legalizzazione dei vampiri. Oliver vince la battaglia e chiede ad Anita di impalare Jean-Claude, sostenendo che se il vampiro sar\u00e0 ucciso nientemeno che dalla sua presunta serva umana sar\u00e0 screditato del tutto. Tuttavia, i poteri di negromante e quelli ricevuti da Alejandro impediscono ai due di controllarla totalmente. All'ultimo momento, Anita pianta il paletto nel cuore di Oliver e poi lo decapita. A quel punto, \u00e8 Alejandro a cercare di uccidere Jean-Claude, ma Anita gli strappa il cuore e lo strangola.\nPi\u00f9 tardi, Anita rinviene in ospedale e scopre che Jean-Claude \u00e8 tuttora vivo e che anche Richard \u00e8 sopravvissuto all'attacco di Oliver perch\u00e9 \u00e8 un lupo mannaro, sufficientemente potente da riuscire a mascherare la sua identit\u00e0. Apprende inoltre che i marchi di Jean-Claude erano stati cancellati da quelli di Alejandro e che, essendo morto, lei \u00e8 libera. Decide di continuare a uscire con Richard, anche se non \u00e8 sicura di riuscire ad adattarsi alla licantropia. Nel frattempo Melanie, la lamia, ha iniziato a lavorare per Jean-Claude come attrazione al Circo dei Dannati."}
{"id": "2396312", "revid": "767487", "url": "https://it.wikipedia.org/wiki?curid=2396312", "title": "Fiat 50 HP", "text": "La Fiat 50 HP \u00e8 un'autovettura prodotta dalla Fiat dal 1908 al 1910.\nAveva un motore a quattro cilindri di 7430 cm\u00b3 di cilindrata, erogante 50 cv di potenza a 1400 giri/min. Raggiungeva la velocit\u00e0 massima di 90 km/h.\nIl cambio era a quattro rapporti. I freni erano sull'albero di trasmissione , mentre il freno di stazionamento era sulle ruote posteriori . L'accensione era a magnete.\nUno degli esemplari di questo modello fu guidato da Guglielmo Marconi; con questa vettura il fisico ebbe un incidente dove perse un occhio."}
{"id": "2396313", "revid": "599013", "url": "https://it.wikipedia.org/wiki?curid=2396313", "title": "Peter Aluma", "text": ""}
{"id": "2396317", "revid": "767487", "url": "https://it.wikipedia.org/wiki?curid=2396317", "title": "Micrologus", "text": "Il Micrologus \u00e8 un trattato sulla musica medievale scritto da Guido Monaco intorno al 1026. Egli lo dedic\u00f2 al vescovo di Arezzo Tedaldo; l'autore gli attribuisce una parte importante nel suo abbandono di uno stile di vita molto ritirato:\nIl trattato si occupa delle modalit\u00e0 di canto ed insegnamento del gregoriano, e discute estesamente la composizione di musica polifonica. Fu uno dei trattati di musica pi\u00f9 diffusi nel Medioevo.\nLa trattazione della polifonia.\nL'opera tratta l'organum parallelo e libero, riportando anche alcuni esempi a due voci; esse sono contrapposte e talvolta si incrociano. Mette in guardia il lettore dall'uso della quinta giusta e della seconda minore, consigliando invece la seconda maggiore e la quarta giusta (ma consentendo anche l'introduzione di terze).\nUna parte importante \u00e8 la sua trattazione dell'\"occursus\" (letteralmente \"incontro\"), un antenato della cadenza. Esso si verifica quando due voci si avvicinano all'unisono. Guido Monaco suggerisce che tale avvicinamento avvenga per moto contrario da una terza maggiore o per moto obliquo da una seconda maggiore."}
{"id": "2396322", "revid": "701660", "url": "https://it.wikipedia.org/wiki?curid=2396322", "title": "Urografia", "text": "L'urografia \u00e8 un esame radiologico che permette l'esplorazione e lo studio delle varie sezioni che compongono l'apparato urinario. Grazie all'urografia si ha un'esplorazione sia a livello morfologico che funzionale:\nPreparazione all'esame.\nDopo aver eseguito alcuni esami come azotemia, creatininemia, protidogramma elettroforetico si deve seguire una dieta a base di alimenti poveri di scorie nei giorni precedenti all'esame, con uso di purgante il giorno precedente, e con un digiuno da almeno 8 ore prima dell'esame.\nSvolgimento.\nSi utilizzano come mezzi di contrasto composti organici idrosolubili triodati (uroangiografico), iniettati per via endovenosa a bolo o ad infusione lenta. A seguito di tale operazione si eseguono radiogrammi a tempi prestabiliti (basale, nei primi minuti dopo l'infusione, a seguire radiogrammi ogni 5 minuti), termine dell'infusione ultimo scanogramma, far urinare il paziente e scanogramma post-minzione.\nUtilizzi.\nL'urografia \u00e8 l'esame di prima scelta in tutte le affezioni dell'apparato urinario quali:\nControindicazioni.\nVi sono alcune controindicazioni dell'esame:\nEffetti collaterali.\nA seguito dell'esame si possono mostrare nausea, vomito, prurito, senso di malessere generalizzato, eruzioni cutanee, tosse."}
{"id": "2396332", "revid": "767487", "url": "https://it.wikipedia.org/wiki?curid=2396332", "title": "Imana", "text": "Imana, nella credenza tradizionale delle popolazioni del Ruanda e del Burundi, \u00e8 l'Essere supremo.\nIl termine Imana sta a indicare anche le diverse manifestazioni divine come il montone bianco, la \"bergeronnette\" (un uccello bianco) e i boschetti sacri del \"gitabo\" (luogo cultuale del \"kubandwa\"). \nImana \u00e8 spesso associato a Kiranga, grande spirito possessore del culto del \"kubandwa\".\nEtimologicamente la parola Imana deriva dal verbo \"kubana\", vivere insieme a, abitare con. Da qui anche il verbo \"kumana\", essere sospeso, appollaiato.\nGli attributi di Imana.\nQuindi Imana \u00e8 colui che sta al di sopra di tutte le realt\u00e0, sia materiali che spirituali, l'Essere per eccellenza, vivente in tutte le cose. \n\u00c8 invisibile, increato, unico, sempre presente, eterno, impersonale, benefico.\nNumerosi sono gli appellativi a lui indirizzati: Rugiraviyose (Colui che fa tutto), Rukiza (Colui che guarisce o salva), Rurema (Il creatore), Rugaba (Colui che dispone tutto), Sebibondo (Il padre dei bambini), Rutunga (Colui che preserva), Indavyi (Colui che veglia), Incanyi (Colui che illumina).\nInnumerevoli sono i proverbi indirizzati ad Imana:\nTantissimi altri glorificano la bont\u00e0, la forza, la provvidenza di Imana.\nMa non solo i proverbi, anche tantissimi nomi propri evocano le doti di Imana: Nsengiunwa (io prego colui che ascolta), Mbonimpa (io vedo che Lui dona), Ntirampeba (Lui non mi abbandona), Nahimana (\u00c8 grazie ad Imana), Havyarimana (\u00c8 Imana che mette al mondo), Hakizimana (Imana salva), Bizimana (Imana conosce tutte le cose), Niyigaba (\u00c8 lui che dispone tutto), Niyonyenevyo (\u00c8 lui il proprietario di tutto), Niyonzima (\u00c8 lui il vivente), Sibomana (Imana \u00e8 ovunque), Ntahiraje (Egli \u00e8 vicino), Maniraho (Imana \u00e8 vicino), Nsanzicanye (Lo trovo che accende il fuoco) e cos\u00ec moltissimi altri.\nImana \u00e8 il principio della vita, della fecondit\u00e0, dell'unione familiare, custodisce i campi e i raccolti, il bestiame e tutto il paese, presereva la salute .\nL'azione di Imana per\u00f2 non esclude la partecipazione e la responsabilit\u00e0 personale:\nSi raccontano anche numerosi racconti, in cui si evidenzia la responsabilit\u00e0 umana: il male, la malattia e la morte non sono procurate da Imana, ma sono dovute alla cattiveria e alla meschinit\u00e0 degli uomini. \nEcco un sintetico esempio:\nTalvolta per\u00f2 si citano proverbi pi\u00f9 ambigui, in cui traspare addirittura una certa impotenza ed ingiustizia divina:\nImana \u00e8 in effetti il dispensatore di tutti i benefici, ma anche colui che permette tutte le afflizioni. Comunque per\u00f2 resta impenetrabile alla conoscenza degli uomini.\nTalvolta si evoca l'esistenza di un Imana mbi, un cattivo Imana, chiamato anche Rwuba bigati o Bijunyagu, Colui che sghignazza, o Imana y'imbwa, Imana dei cani. Sono espressioni blasfeme che denotano la distanza tra la divinit\u00e0 e gli uomini e l'impossibilit\u00e0 di arrivare ad una conoscenza piena di lui e dei suoi disegni.\nForse \u00e8 questa lontananza tra Imana e gli uomini che non ispira nessun timore e non impone nessun culto rituale. Soltanto i \"Mizimu\", gli spiriti degli antenati, vengono fatti oggetto di attenzione cultuale, onorati e placati. Imana resta \"Nyamwambarizwakure\", colui che lo si invoca da lontano.\nI primi missionari giunti in Burundi hanno introdotto il termine kiswahili \"Mungu\" per designare Dio, termine ambiguo (in kirundi il termine mungu \u00e8 associato ad un insetto) ed estraneo alla cultura delle popolazioni locali. Imana veniva considerato come un dio pagano da sostituire ed era tradotto nei dizionari come \"chance\", sorte . Questa scelta venne cambiata a partire dal 1960: oggi anche i cristiani chiamano Dio col termine kirundi di Imana, molto pi\u00f9 familiare e comprensibile.\nGli spiriti.\nIl mondo spirituale \u00e8 abitato, oltre che da Imana, anche da altri esseri spirituali:\ni Bihume, i Mizimu ed i Baganza.\nIbihume.\nIl termine Ibihume (plurale di Igihume) sta ad indicare degli esseri simili ai nostri fantasmi o geni, degli spiriti selvaggi, anime di persone che sono morte di morte violenta e non hanno trovato sepoltura.\nA volte si rendono visibili nella nebbia, come ombre, o mostrandosi nella notte come delle luci soffuse e misteriose, con voci inumane o rumori inspiegabili altrimenti.\nVengono chiamati anche Ibisigo o Ibikange.\nVivono nei fondovalle, nelle rocce, nei precipizi e nei luoghi desolati, talvolta nei bananeti.\nSono particolarmente vendicativi e prendono di mira le persone che si avvicinano loro. Possono rendere ciechi, paralizzare, causare attacchi reumatici o allergie, anche la pazzia. Ma tutte queste malattie cono curabili ma comunque l'unico modo per restare immuni \u00e8 di evitare di avvicinarsi ai luoghi dove abitano.\nNelle leggende popolari, spesso vengono assimilati agli orchi o ai giganti (\"Ikimwenyi\", \"Igisizimwe\") come nelle nostre favole.\nImizimu.\nIl termine Umuzimu (plurale \"Imizimu\") \u00e8 una forma di sopravvivenza di una persona dopo la sua morte e la sua sepoltura.\nEtimologicamente deriva dal verbo \"kuzima\" che significa vivere.\nI Barundi hanno sempre creduto che la morte di una persona non conclude del tutto la vita, resta qualcosa di invisibile e di impalpabile con una potenza superiore a quella dei viventi, nel bene come nel male.\nQuesta nuova esistenza nasce dopo un certo tempo dalla morte, quando il corpo \u00e8 completamente decomposto e cambiato in serpente. Si sospetta di questa nuova presenza quando si incontra un serpente nei pressi della tomba o una disgrazia si abbatte sulla famiglia.\nL\"'umuzimu\" \u00e8 incorporeo ma personale, mantiene degli appetiti e dei desideri ed \u00e8 capace di attivit\u00e0 pi\u00f9 potente dei viventi e pu\u00f2 provocare malattie e disgrazie. \u00c8 irritabile, continua ad interferire nella vita familiare e pu\u00f2 essere acquietato solo con delle offerte.\nCi sono \"mizimu\" familiari, spiriti degli antenati morti, e ci sono dei \"mizimu\" dei grandi eroi mitici, soprattutto di Kiranga, che giocano un ruolo nazionale.\nQuando un capofamiglia si avvicina alla morte, riunisce i propri figli, designa il suo successore a cui rimette l'autorit\u00e0 e ripete un discorso solenne, impartendo raccomandazioni e minacciando ritorsioni: \"... il mio \"mizimu\" ti perseguiter\u00e0 e conoscerai le avversit\u00e0 ...\" se il designato dovesse venire meno alle indicazioni ricevute.\nQuando una disgrazia si abbatte sulla famiglia, come conflitti insanabili, morti inspiegabili di bambini, sterilit\u00e0 delle mogli, difficolt\u00e0 a trovare marito delle figlie, nascita di gemelli, si ricorre allo stregone (\"umupfumu\") che fa diagnosi di \"attacco degli spiriti degli antenati (\"intezi z'abakuru\")\", identifica l\"'umuzimu\" responsabile e prescrive l'offerta di riconciliazione da offrise secondo le usanze (\"guterekera imizimu\").\nAbaganza.\nIl termine Abaganza (diminutivo di Abaganzaruguru, plurale di Umuganza), pu\u00f2 essere tradotto letteralmente come \"coloro che dominano\". \nViene usato per designare sia gli spiriti \"Baganza\" che le persone possedute da questi. \nSono chiamati anche \"Amashinga\" (Coloro che si installano e durano), evocando una nozione di permanenza cronica ed irreversibile degli spiriti sulla persona del posseduto, oppure \"Abavyeyi\" (Genitori) , con un'idea soprattutto materna, indicando benevolenza, ma anche la passivit\u00e0 e l'accettazione dello spirito o \"Ivyo mu gihugu\" (Quelli del paese).\nLeggende nel mito.\nIl dio Imana decise di creare gli esseri umani e il primo di loro fu Kazikamuntu. Egli ebbe numerosi figli che in et\u00e0 adulta invece di vivere in armonia si fecero guerra l'un con l'altro. Per questo, secondo il mito, nacquero le trib\u00f9 ed il mondo fu da allora sempre diviso."}
{"id": "2396338", "revid": "125668083", "url": "https://it.wikipedia.org/wiki?curid=2396338", "title": "Istanbul Cup", "text": "L'Istanbul Cup \u00e8 un torneo femminile di tennis che si gioca a Istanbul in Turchia. Fino al 2020 ha fatto parte della categoria International, per poi essere classificato come WTA 250. Fino al 2008 era giocato sulla terra rossa, tranne che nel 1998, ma dal 2009 la superficie di giocato \u00e8 diventata il cemento, per poi tornare dal 2016 sulla terra rossa. Dal 2011 al 2013 non si \u00e8 giocato poich\u00e9 si giocavano i Championships di fine anno. Dal 2014 \u00e8 tornato nel calendario WTA. L'edizione del 2020 inizialmente cancellata a causa della pandemia di COVID-19, \u00e8 stata poi spostata a settembre."}
{"id": "2396342", "revid": "300067", "url": "https://it.wikipedia.org/wiki?curid=2396342", "title": "Mark Davis (cestista 1963)", "text": ""}
{"id": "2396343", "revid": "1833487", "url": "https://it.wikipedia.org/wiki?curid=2396343", "title": "Stefano Salvati", "text": "Biografia.\nGiovent\u00f9.\nInizia l'attivit\u00e0 professionale di realizzazione di videoclip a vent'anni, dopo aver fondato la casa di produzione Videoshow.\nSalvati inizia a girare i primi videoclip nel 1987 con autori come Zucchero e Venditti realizzando opere come \u201cCon le mani\u201d e \u201cRicordati di me\u201d. Successivamente collabora con altri autori come Litfiba, Gino Paoli e Teresa De Sio.\nNel 1987 arriva dirige il suo primo film, \"Videonovela\" degli Skiantos. Nel 1988 con un breve film sul nuovo album \"Liberi Liberi\" inizia la collaborazione con Vasco Rossi. Nel 1989 dirige il primo film sulla nazionale cantanti di calcio. Alla fine degli anni \u201880 iniziano i progetti su scala internazionale; continuando la collaborazione con Zucchero, Salvati cura il concerto \"Live at the Kremlin\", e sempre per lo stesso artista gira \"Dune Mosse\" con Miles Davis e \"Something Strong\" con la co-regia di Tinto Brass.\nAnni novanta.\nNel 1991 Stefano Salvati dirige il videoclip \"Alta Marea\" di Antonello Venditti. Ha lavorato come autore nel 1992 all'ultimo progetto di Federico Fellini, rimasto incompiuto per la morte del regista riminese. Nello stesso anno, per Vasco Rossi, cura la regia del videoclip \u201cGli Spari sopra\u201d, realizzato a Los Angeles, e del concerto \u201cFronte del Palco\u201d. Ha lavorato in varie rappresentazioni teatrali di opere liriche come \"Il barbiere di Siviglia\" e \"Pagliacci\". Con Andrea Bocelli ha lavorato nel Werther di Jules Massenet e ha diretto il videoclip della canzone \u201cCon te partir\u00f2\u201d.\nSalvati collabora con Sting curando la regia di due videoclip nel 1998: \"Fields of Gold\" e \"Freak the mighty\". Nel 1995 dirige Zucchero nel videoclip \u201cX colpa di chi\u201d. Negli stessi anni continua la collaborazione con Vasco Rossi dove Salvati cura la regia della trasmissione Tv \u201cDa Milano a Palermo\u201d su Rai1. Nel 1996 Salvati dirige insieme a Roman Polanski il videoclip \u201cgli Angeli\u201d di Vasco Rossi.. Nel 1998 dirige gli Aerosmith nella pubblicit\u00e0 \u201cAperol Soda\u201d. Sempre nel 1998 Salvati accusa Madonna di plagio per aver copiato il suo videoclip \u201cNon \u00e8 mai stato subito\u201d di Biagio Antonacci per la realizzazione del videoclip \u201cRay of light\u201d. Nel 1998 realizza il suo primo film al cinema, Jolly blu, il film tributo degli 883 insieme a Claudio Cecchetto. Instaura una collaborazione con Carlo Lucarelli, scrivendo cinque sceneggiature di film e alcuni soggetti per videoclip. \nAnni 2000.\nNel 2005 ha diretto il movie clip \"\u00c8 solo un rock'n'roll show\" con Vasco Rossi. Nel 2008 scrive il libro \"Albakiara\", da cui \u00e8 stato tratto il film per il cinema di cui cura la regia e la sceneggiatura insieme a Carlo Lucarelli . Nel 2009 Stefano Salvati dirige per Vasco Rossi \"Ad ogni costo\".\nAnni 2010.\nNel 2010 \u00e8 l\u2019ideatore dello spettacolo de \"L\u2019altra met\u00e0 del cielo\" e collabora con Vasco Rossi nella scrittura della drammaturgia dello stesso spettacolo. Il progetto viene messo in scena alla Scala di Milano con la coreografia di Martha Clarke. Nel 2011 fonda l'associazione no-profit \"Vasco Rossi Dancing Project\" diventandone il presidente, per supportare i giovani talenti della danza classica italiana. Dal 2012 al 2013 \u00e8 manager di Vasco Rossi per tutto il mondo. Nel 2016 idea e scrive il musical internazionale \"The Singer\", basato sulla vita di Enrico Caruso. Nello stesso anno produce insieme a Raffaella Tommasi il \u201c\"MOSAIC MUSIC VIDEO AWARDS\"\u201d. Nel 2017 \u00e8 direttore artistico della prima edizione di \"IMAGinACTION\", il Festival Internazionale del Videoclip. Nello stesso anno crea con \"IMAGinACTION\" i \"capolavori immaginati\", una serie di videoclip sulle grandi canzoni del passato. Nel 2018 \u00e8 organizzatore del Comacchio Beach Festival e della Notte Oro Spring a Ravenna. Nel 2019 dirige il videoclip \"La vetrina\" di Renato Zero.\nAnni 2020.\nNel 2020 Salvati incontra il Ministro della Cultura, Dario Franceschini, sulla questione Tax Credit Videoclip a seguito del colloquio il Ministro firma il provvedimento che rende il videoclip a tutti gli effetti un\u2019opera d\u2019arte. Come direttore artistico di IMAGinACTION, e in risposta alla situazione pandemica, progetta per l'occasione il pi\u00f9 grande Drive-in d'Europa. A fine 2020 Salvati idea l\u2019IMAGinACTION Tour, un festival del videoclip itinerante in compagnia di cantanti del panorama italiano che conta ad oggi cinque tappe con Milano 2020, Torino, Brescia, Cervia e Milano 2021. Nel 2021 produce il videoclip \u201cSogni di Rock\u2019n\u2019Roll\u201d di Luciano Ligabue con la regia di Fabrizio Moro e Alessio De Leonardis: il videoclip viene presentato in anteprima alla Festa del Cinema di Roma. "}
{"id": "2396345", "revid": "117284670", "url": "https://it.wikipedia.org/wiki?curid=2396345", "title": "Sandokan - Le due tigri", "text": "Sandokan - Le due tigri \u00e8 una serie televisiva animata prodotta da Rai Fiction, Mondo TV, The Animation Band e Studio SEK. Si compone di una serie da ventisei episodi, ed \u00e8 il seguito di \"Sandokan - La tigre ruggisce ancora\", a sua volta seguito della serie \"Sandokan - La tigre della Malesia\".\n\u00c8 possibile trovare questa serie su \"Rai Play\"\nTrama.\nSandokan, dopo aver protetto e salvato Nazima dall'infido e corrotto spirito maligno Suyodhana che \u00e8 tornato a vendicarli prendendo il possesso di nuovi corpi, ha incontrato una nuova amica: Morugan. Insieme a lei, Yanez, Kammamuri, Dharma la tigre e Marianna nei panni dei difensori del Kiltar, i \"Tigrotti\" dovranno girare nuovamente per il mondo con l'inclusione dell'isola di Mompracem e sconfiggere Mano di ferro e lo stesso Suyodhana."}
{"id": "2396346", "revid": "16972", "url": "https://it.wikipedia.org/wiki?curid=2396346", "title": "E= mc\u00b2", "text": ""}
{"id": "2396348", "revid": "228587", "url": "https://it.wikipedia.org/wiki?curid=2396348", "title": "Itherther e Thamuatz", "text": "Itherther e Thamuatz sono animali mitologici che si ritrovano nei racconti del popolo algerino dei Kabyle.\nNella mitologia.\nItherther e Thamuatz furono due bufali nati all'inizio dei tempi nell'oscuro Tlam. \nEssi ebbero un figlio Achimi, che part\u00ec per un viaggio; dopo molti anni Achimi torn\u00f2 dai genitori, decidendo di prendersi la madre e la sorella, che intanto era nata, per accoppiarsi con entrambe e formare una mandria, scacciando il padre Itherther.\nQuest'ultimo viaggi\u00f2 sino alla sua morte, e ogni volta che piangeva per il suo triste destino depositava un seme, dal quale nasceva un genere di animali: alla fine Itherther fu il creatore di tutti gli animali, tranne che del leone, discendente da un cannibale."}
{"id": "2396351", "revid": "339392", "url": "https://it.wikipedia.org/wiki?curid=2396351", "title": "Ascensione di San Giovanni", "text": ""}
{"id": "2396356", "revid": "1609015", "url": "https://it.wikipedia.org/wiki?curid=2396356", "title": "Martirio di san Giovanni Evangelista", "text": "Il Martirio di San Giovanni Evangelista \u00e8 uno stucco policromo di Donatello che decora uno dei medaglioni sui pennacchi che reggono la cupola della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo.\nStoria.\nLa Sagrestia di Filippo Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, proprio i tondi delle \"Storie di San Giovanni evangelista\". Nel 1434, dopo la morte di Giovanni e il rientro di Donatello da Roma, Cosimo de' Medici affid\u00f2 allo scultore il compito di completare la decorazione di quella che era gi\u00e0 diventata la cappella funebre della famiglia Medici. Donatello vi lavor\u00f2 a pi\u00f9 riprese, vista anche la mole del lavoro che prevedeva otto medaglioni monumentali, due lunette-soprapporte e due porte bronzee. I lavori erano tutti conclusi alla partenza per Padova dell'artista (1443).\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni dei pennacchi rappresentavano scene della vita di san Giovanni evangelista, al quale era dedicata la cappella essendo il patrono del primo committente, Giovanni di Bicci. Si tratta della prima grande commissione documentata da parte dei Medici per lo scultore, nonch\u00e9 della sua prima prova conosciuta su un ciclo composto da pi\u00f9 scene.\nLa scena del \"Martirio di San Giovanni Evangelista\" \u00e8 la seconda del ciclo. Secondo la Legenda Aurea il santo si trovava a Roma dove assistette al martirio dei santi Pietro e Paolo. Fu catturato e a sua volta martirizzato facendolo immergere nell'olio bollente, ma egli ne usc\u00ec miracolosamente indenne. Sul luogo del martirio a Roma \u00e8 stata eretta nel XVI secolo una cappellina ottagonale, denominata S.Giovanni in Oleo. Confinato in seguito nell'isola di Patmos, qui ricevette la visione dell'Apocalisse.\nLa \"Resurrezione\", come gli altri medaglioni, \u00e8 ottimizzata per una visione trasversale dal basso, secondo il punto di vista naturale dello spettatore (infatti si vede il bordo inferiore del calderone). La scena \u00e8 asimmetrica, con un edificio alto sulla destra, un piano dove si svolge l'azione principale, che assomiglia al cortile di un castello chiuso da pareti merlate, e un piano inferiore a cui allude la scala in primo piano, sulla quale stanno salendo alcuni personaggi. Le figure tagliate sono tipiche delle opere mature di Donatello, che cos\u00ec ampliava idealmente lo spazio alludendo anche a cose che lo spettatore non vede o vede solo parzialmente. L'iconografia \u00e8 tradizionale, ma lo spazio \u00e8 dilatato, per creare effetti di prospettiva.\nLa scena principale avviene al centro, con il santo immerso nel pentolone da dove esce fermo e sereno, con le mani giunte in preghiera verso un angelo del Signore venuto a salvarlo. Attorno a lui stanno i soldati, che alzano le armi impotenti contro l'apparizione celeste, e una serie di servitori che portano la legna da ardere e l'attizzano con lunghi forconi. In questo tondo Donatello lasci\u00f2 visibili i chiodi di sostegno dello stucco, posti sul bordo del calderone, trasformandoli in elemento decorativo."}
{"id": "2396357", "revid": "486946", "url": "https://it.wikipedia.org/wiki?curid=2396357", "title": "Isola di Patmos", "text": ""}
{"id": "2396358", "revid": "7", "url": "https://it.wikipedia.org/wiki?curid=2396358", "title": "Cochi Mazzetti", "text": ""}
{"id": "2396359", "revid": "767487", "url": "https://it.wikipedia.org/wiki?curid=2396359", "title": "Bears and Bad Men", "text": "Ridolini e la belva nera (\"Bears and Bad Men\") \u00e8 un cortometraggio muto del 1918, diretto da Larry Semon e interpretato dallo stesso Larry Semon (in Italia noto come Ridolini) e da Stan Laurel.\nRappresenta il settimo film girato dall'attore Stan Laurel dopo il cortometraggio \"No Place Like Jail\" girato sempre nel 1918.\nTrama.\nStanlio \u00e8 seduto a pescare ottenendo poco successo, ma arriva Ridolini con delle esche e un bastone per stordire le trote. I due entrano in una baracca e danno vita ad un inseguimento tra i cattivi, l'eroina, ma soprattutto un orso.\nCuriosit\u00e0.\nIl film \u00e8 noto in Italia col nome di: \"Ridolini e la Belva Nera\" e, in seguito, \"Ridolini, Stanlio e la Belva Nera\".\nIl cortometraggio fu pubblicato il 7 ottobre 1918."}
{"id": "2396360", "revid": "767487", "url": "https://it.wikipedia.org/wiki?curid=2396360", "title": "McLean (Virginia)", "text": "McLean \u00e8 un census-designated place degli Stati Uniti d'America nella Contea di Fairfax, nello stato della Virginia.\nMcLean \u00e8 posta nella parte nord-occidentale dell'area metropolitana di Washington, a sud del fiume Potomac, tra Arlington ad est e Vienna ad ovest. \u00c8 famosa per essere sede di numerose grandi aziende e societ\u00e0. Tra queste spiccano il quotidiano USA Today e la C.I.A. (la cui sede per la precisione \u00e8 ubicata nella localit\u00e0 di Langley)."}
{"id": "2396369", "revid": "123570859", "url": "https://it.wikipedia.org/wiki?curid=2396369", "title": "Panath\u012bna\u00efkos Athl\u012btikos Omilos 2003-2004", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2003-2004."}
{"id": "2396372", "revid": "24334640", "url": "https://it.wikipedia.org/wiki?curid=2396372", "title": "Isomorfismo di grafi", "text": ""}
{"id": "2396373", "revid": "64742853", "url": "https://it.wikipedia.org/wiki?curid=2396373", "title": "Paolo Kessiso\u011flu", "text": ""}
{"id": "2396375", "revid": "767487", "url": "https://it.wikipedia.org/wiki?curid=2396375", "title": "Brad Wright (cestista)", "text": ""}
{"id": "2396376", "revid": "767487", "url": "https://it.wikipedia.org/wiki?curid=2396376", "title": "San Giovanni Evangelista a Patmos (Donatello)", "text": "San Giovanni Evangelista a Patmos \u00e8 uno stucco policromo di Donatello che decora uno dei medaglioni sui pennacchi che reggono la cupola della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, proprio i tondi delle \"Storie di San Giovanni evangelista\". Nel 1434, dopo la morte di Giovanni e il rientro di Donatello da Roma, Cosimo de' Medici affid\u00f2 allo scultore il compito di completare la decorazione di quella che era gi\u00e0 diventata la cappella funebre della famiglia Medici. Donatello vi lavor\u00f2 a pi\u00f9 riprese, vista anche la mole del lavoro che prevedeva otto medaglioni monumentali, due lunette-soprapporte e due porte bronzee. I lavori erano tutti conclusi alla partenza per Padova dell'artista (1443).\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni dei pennacchi rappresentavano scene della vita di san Giovanni evangelista, al quale era dedicata la cappella essendo il patrono del primo committente, Giovanni di Bicci. Si tratta della prima grande commissione documentata da parte dei Medici per lo scultore, nonch\u00e9 della sua prima prova conosciuta su un ciclo composto da pi\u00f9 scene.\nLa scena di \"San Giovanni Evangelista a Patmos\" \u00e8 la terza del ciclo. Secondo la Leggenda Aurea il santo, dopo essersi salvato da un tentativo di martirio a Roma, venne confinato nell'isola di Patmos, nel mar Egeo, dove ricevette la visione dell'Apocalisse.\nQuesto medaglione si discosta dagli altri della serie per l'assenza di elementi architettonici, cosa che dopotutto l'ambientazione non permetteva. Nonostante ci\u00f2 Donatello non rinuncio a mettere alcuni minimi accenni prospettici, come la stradina sulla sinistra che corre verso un punto di fuga centrale, e il corto filare di alberi (anticamente le foglie dovevano essere colorate di verde). Questo uso del filare per indicare il punto di fuga \u00e8 in qualche modo debitore dello sfondo del \"Tributo\" di Masaccio.\nSan Giovanni \u00e8 sdraiato in terra, vicino a due angioletti che bilanciano la fascia pi\u00f9 bassa, ed \u00e8 dotato di libro e calamaio. La sua testa guarda in alto, dove sta ricevendo la visione apocalittica, che egli ammira con una composta espressione di sorpresa (la bocca \u00e8 leggermente dischiusa) ed annota, pennino alla mano. La visione comprende il Drago, che precipitato sulla terra da Michele arcangelo fa guerra contro la Donna vestita di sole; la figura seduta in cielo che sembra riporre una spada \u00e8 probabilmente lo stesso Michele, privo per\u00f2 degli attributi ordinari, quali le ali di angelo.\nQuesto tondo ha analogie con il rilievo della \"Consegna delle chiavi\" al Victoria and Albert Museum di Londra, in particolare riguardo alla figura di Dio, simile al Cristo londinese, ed allo sfondo paesaggistico.\nVoci correlate.\nLe \"Storie di San Giovanni Evangelista\" di Donatello:"}
{"id": "2396377", "revid": "36426", "url": "https://it.wikipedia.org/wiki?curid=2396377", "title": "Michele arcangelo", "text": ""}
{"id": "2396383", "revid": "287204", "url": "https://it.wikipedia.org/wiki?curid=2396383", "title": "Marie Laforet", "text": ""}
{"id": "2396384", "revid": "1652635", "url": "https://it.wikipedia.org/wiki?curid=2396384", "title": "Poggibonsi", "text": "Poggibonsi \u00e8 un comune italiano di abitanti della provincia di Siena in Toscana. \u00c8 importante centro agricolo e commerciale e sede di varie industrie. Sorge nel territorio dell'Alta Val d'Elsa alle propaggini occidentali delle Colline del Chianti, dove sono molto diffuse la coltivazione della vite e dell'olivo.\nStoria.\nDal punto di vista geologico, il territorio di Poggibonsi si \u00e8 formato nel terziario recente e soprattutto nel Pliocene. I primi reperti di insediamenti umani nel territorio sono preistorici (Neolitico), i pi\u00f9 importanti per\u00f2 risalgono all'epoca etrusco-romana, come testimoniano le numerose piccole necropoli sparse a breve distanza dall'attuale abitato sui colli del circondario in direzione nord, nord-est, da cui tra l'altro proviene la pi\u00f9 ricca quantit\u00e0 di ceramica attica dell'intera Valdelsa. L'origine dei toponimi conserva tracce della presenza dell'uomo in epoca antica: se Talciona ci rimanda al mondo etrusco, come lo stesso Marturi (\"Maris\", nome etrusco per Marte o \"Mars-Turan\" in etrusco la diade Marte-Venere), i nomi di Luco (\"lucus\": bosco sacro), Megognano, Gavignano, Cedda, Cinciano, Sornano e Gaggiano sono di origine latina; stessa origine ha la rete stradale.\nAlla fine dell'epoca antica (et\u00e0 gota), risalgono le case in terra individuate negli scavi all'interno delle mura medicee sul \"poggio di bonizzo\", seguite dagli insediamenti in capanne dell'et\u00e0 longobarda e franca. Ad ogni modo il principale incremento demografico dato all'espansione dei nuclei abitati si verifica fra il X e il XII secolo quando Poggibonsi, in seguito al nuovo tracciato della Via Francigena, venne a trovarsi direttamente inserito su questa fondamentale arteria stradale.\nEd \u00e8 nel X secolo che comincia lo sviluppo di Borgo di Marte, detto in seguito Marturi, poi Borgo Vecchio, oggi Poggibonsi. Svariate sono le teorie degli storici intorno all'origine dell'antico Borgo Marturi: la pi\u00f9 certa \u00e8 oggi quella etrusca, nonostante la leggenda lo voglia sorto per mano di alcuni soldati romani scampati alla disfatta di Catilina, avvenuta a Pistoia nel 62 a.C.\nAttorno all'anno 1010 risale l'origine del borgo di Camaldo, che si estendeva dalla Villa Pasquini fino alla chiesa di Santa Maria a Camaldo, incorporata poi nel Convento di San Lucchese, per giungere a comprendere forse anche alcune case coloniche che guardano Calcinaia. Saranno proprio questi due borghi insieme alla popolazione di Talciona, Santa Agnese, Papaiano, Gavignano, San Lorenzo in Pian dei Campi e Siena, con la protezione del conte Guido Guerra a iniziare nel 1155 (o 1156), su di un colle (\"poggio\") di grande importanza strategica, l'edificazione della citt\u00e0 di Poggiobonizio (nome di Bonizzo Segni, signore del luogo).\nQuesta superba citt\u00e0 ghibellina, proclamata \"citt\u00e0 imperiale\" da Federico II di Svevia nel 1220, che, secondo il Villani, era fra le pi\u00f9 belle d'Italia, prosper\u00f2 per soli 115 anni: infatti, essendo di ostacolo all'espansione di Firenze, dopo alterne vicende, nel mese di novembre del 1270 venne conquistata dalle armate fiorentine e napoletane, appoggiate da un forte contingente di soldati francesi e capitanate da Bertoldo Compagnoni e dal Duca di Monfort, dopodich\u00e9 i fiorentini \"comprarono\" dai francesi il diritto alla distruzione della citt\u00e0. Mentre i ricchi mercanti riuscirono a fuggire nottetempo, i meno facoltosi e il popolo minuto non abbandonarono la citt\u00e0. I vincitori per\u00f2 obbligarono i vinti a scendere alle falde del poggio e ad amalgamarsi alla popolazione ancora residente nel pi\u00f9 antico Borgo Marturi.\nDopo il 1270 questa terra cess\u00f2 di essere conosciuta col nome di Marturi o Borgo Vecchio ed ereditando il nome dal \"Nobile Castello\" adott\u00f2 quello di Poggibonsi che ancora mantiene.\nLa citt\u00e0 trecentesca nata dall'ampliamento di Borgo Marturi aveva una cinta muraria lunga poco pi\u00f9 di un chilometro, con 4 porte (Porta S. Maria detta delle Chiavi dopo la consegna della chiavi all'imperatore Arrigo VII di Lussemburgo il 6 gennaio 1313, Porta del Poggiarello, Porta S. Jacopo detta di Sotto e Porta Ad Cornetum detta di San Lorenzo) e 26 torri. La sua struttura urbana antica \u00e8 ancora oggi rintracciabile almeno nelle linee fondamentali.\nCon la pace di Fucecchio, del 12 luglio 1293, Poggibonsi fu annessa al territorio fiorentino anche se non mancarono occasioni di rivolta. Cos\u00ec nel 1313, con la discesa in Italia dell'imperatore Arrigo VII di Lussemburgo, si tent\u00f2 una riedificazione di Poggiobonizio (col nuovo nome Monte Imperiale) che fu interrotta a causa della morte dello stesso Imperatore, avvenuta a Buonconvento il 24 agosto 1313.\nDa questa data, fino all'invasione napoleonica, Poggibonsi rimase sotto l'influenza di Firenze, di cui segu\u00ec le sorti.\nNonostante ci\u00f2, fin dal 1300, il Comune si era dato un proprio statuto mantenendo una certa autonomia, con un capitano di parte guelfa, un Podest\u00e0, sei Governatori e un Consiglio Generale. Del 1488 \u00e8 la fortezza del Poggio Imperiale, grandiosa opera militare testimone del passaggio dall'epoca delle armi bianche alla rivoluzione della polvere da sparo, con i primi bastioni della cinta muraria della citt\u00e0 mai portata a compimento e della relativa fortezza, voluta da Lorenzo il Magnifico e costruita coi nascenti criteri della fortificazione alla moderna su disegno e sotto la direzione di Giuliano ed Antonio da Sangallo. Questa non fu mai portata a termine in seguito alla definitiva sottomissione di Siena a Firenze e alla conseguente perdita del valore strategico-militare di Poggibonsi.\nCon la dominazione spagnola del '600 e il regno dei Lorena del secolo successivo iniziarono le prime forme di industrializzazione; l'occupazione francese dell'800 ispir\u00f2 una parvenza di idea rivoluzionaria che contribu\u00ec all'unificazione politica dell'Italia portando alla citt\u00e0 un lieve benessere economico con Firenze capitale.\nIl '900 ha portato cambiamenti a Poggibonsi. Nella Seconda Guerra mondiale a causa della sua posizione strategica fu quasi completamente rasa al suolo, tanto da far conferire alla citt\u00e0 la medaglia di bronzo al valor civile dal Gronchi il 26 luglio 1961. In seguito ci fu una ricostruzione urbanistica e strutturale che ha dato un volto nuovo alla citt\u00e0. Il \"boom economico\" diede un'intensa attivit\u00e0 commerciale (basata sui vini Chianti) e ci fu il consolidamento di svariati settori industriali soprattutto nella produzione di camper, di cui la citt\u00e0 \u00e8 seconda produttrice in Toscana e per cui \u00e8 nota in Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nFesta di San Lucchese\nFesta del patrono di Poggibonsi. Si svolge ogni 28 aprile, anniversario della morte del Santo, sulla collina dove sorge la Basilica di San Lucchese.\nGeografia antropica.\nFrazioni.\nIl territorio comunale di Poggibonsi \u00e8 composto, oltre che dal capoluogo comunale, da altre due frazioni maggiori:\nAltre localit\u00e0 del territorio.\nNumerose sono inoltre le localit\u00e0 minori sparse per tutto il comune, alcune delle quali di significativa importanza in quanto borghi storici che furono in passato nuclei castellani, comuni e comunelli di et\u00e0 medievale. Tra i pi\u00f9 importanti, si ricordano: Case Bolzano, Castiglioni, Cedda, Cinciano, Gavignano, Lecchi di Staggia, Luco, Montemorli, Papaiano, Piandicampi, Sant'Antonio del Bosco e Talciona.\nEconomia.\nPoggibonsi fin dal medioevo, quando gi\u00e0 la citt\u00e0 svolgeva la funzione di emporio sulla Via Francigena, ha sempre avuto una particolare vocazione commerciale che l'ha posta al centro degli scambi economici transitanti per la Valdelsa.\nAttualmente la citt\u00e0, che vanta una invidiabile percentuale di occupazione, \u00e8 il capoluogo del Distretto Industriale dell'Alta Valdelsa, che comprende nel suo territorio anche i comuni di Colle Val d'Elsa, San Gimignano, Casole d'Elsa, Barberino Tavarnelle e Certaldo, ed \u00e8 un punto di riferimento occupazionale di un vasto bacino che interessa le province di Firenze, Siena e Pisa.\nSe per tutto il periodo che va dal \"boom economico\" agli anni ottanta la produzione locale era stata sostanzialmente monotematica e incentrata sul settore del mobile e dell'arredamento, attualmente \u00e8 invece possibile trovare aziende che si occupano di settori che spaziano dal caravanning, (a Poggibonsi e nei comuni limitrofi \u00e8 concentrato oltre il 90% della produzione nazionale di camper e caravan), alla meccanica (in particolare macchine per la lavorazione del legno e per l'edilizia). Resta comunque ancora molto viva la vocazione della zona a produrre mobili e complementi per l'arredamento.\nOltre alla produzione industriale, un'altra voce importante per l'economia locale \u00e8 rappresentata dalle societ\u00e0 di servizi. Si trova per esempio proprio a Poggibonsi: una delle tre sedi regionali del CFNT (Centro Formazione Nuove Tecnologie); il Centro Sperimentale del Mobile e dell'Arredamento (unica realt\u00e0 in Toscana) che, dopo aver creato mercati in Europa e Medio Oriente, ha da pochi anni permesso al settore del mobile italiano di approdare in Cina; e ancora il CTQ (Centro Toscano per la Qualit\u00e0), l'Eurobic e molte altre societ\u00e0 che sono nate a supporto delle imprese locali ma che sono poi diventate con gli anni punti di riferimento per un vasto territorio che interessa gran parte della Toscana centrale.\nSono ancora attive e diffuse varie attivit\u00e0 artigianali, tra le quali \u00e8 rinomata la realizzazione di oggetti di vetro per l'arredamento.\nAltro settore che negli ultimi anni si \u00e8 andato affermando e che attualmente \u00e8 in forte espansione \u00e8 il turismo.\nQuesto grazie alla riscoperta di molte attrazioni storico culturali recentemente valorizzate, una invidiabile realt\u00e0 di chiese romaniche, castelli medioevali e ville rinascimentali disseminati sul territorio, ma soprattutto grazie a una posizione geografica fortunata.\nPoggibonsi infatti, data la sua centralit\u00e0 rispetto ad importanti citt\u00e0 d'arte come San Gimignano, Colle di Val d'Elsa, Firenze e Siena, ma anche Volterra e Pisa, ha visto crescere la propria capacit\u00e0 ricettiva, con la nascita di moltissime strutture alberghiere e aziende agrituristiche che, oltre a soddisfare la domanda ricettiva, svolgono un importante ruolo di commercializzazione dei prodotti locali dell'agricoltura come l'olio, il miele, lo zafferano e il vino; una piccola parte del territorio di Poggibonsi rientra nell'area di produzione del Chianti e parte di quest'ultima nella DOCG Chianti Classico.\nInfrastrutture e trasporti.\nPoggibonsi \u00e8 situata lungo il raccordo autostradale Firenze-Siena, collegato con l'autostrada A1 sia in direzione nord che sud.\nLa citt\u00e0 \u00e8 collegata con le citt\u00e0 di Siena e Firenze anche dalla Ferrovia Centrale Toscana (stazione di Poggibonsi-San Gimignano).\nI trasporti su autobus, urbani ed extraurbani, sono gestiti dalla Tiemme Toscana Mobilit\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune hanno sede quattro societ\u00e0 calcistiche iscritte alla FIGC: l'US Poggibonsi, l'unica ad aver militato in campionati professionistici, la U.S.D. Virtus Biancoazzurra, la UP Poggibonsese ed il AS Calcio Staggia (squadra della frazione Staggia Senese). La UP Poggibonsese, in quanto societ\u00e0 polisportiva, raggruppa sotto la propria insegna numerose squadre di altri sport, prima fra tutte il Calcetto Poggibonsese (calcio a 5), squadra pi\u00f9 volte campione italiana, militante in serie B nazionale.\nAltre societ\u00e0 sportive sono la A.S.D Poggibonsi Basket, attualmente in Serie D, la US Virtus Pallavolo, nata nel 1961, che milita in serie D, la societ\u00e0 Pallamano Poggibonsese, che partecipa ai campionati maschile di serie A2 e femminile di serie B e la societ\u00e0 A.S.D. G.S. Tennis Tavolo D.L.F. Poggibonsi, fondata nel 1977, che ha militato nel 2012 nel campionato nazionale di B2."}
{"id": "2396386", "revid": "599013", "url": "https://it.wikipedia.org/wiki?curid=2396386", "title": "Bobby Lee Hurt", "text": "Carriera.\nDotato di grandi mezzi fisici ed atletici, Bobby Lee Hurt inizia a giocare nell'universit\u00e0 dell'Alabama, stato dove nasce e vive. Successivamente viene scelto al secondo giro nel Draft NBA 1985 che nel Draft NBA 1986 dai Golden State Warriors ma sceglie di trasferirsi in Europa nella squadra turca del Tofa\u015f Spor Kul\u00fcb\u00fc. Dopo una parentesi nella CBA torna in Europa a Torino, Tenerife e Trapani, tornando a Bursa, squadra che l'aveva accolto al suo primo campionato europeo. La sua carriera continia in Israele, Corea e Birmania."}
{"id": "2396387", "revid": "24334915", "url": "https://it.wikipedia.org/wiki?curid=2396387", "title": "Messaggero di sant'Antonio", "text": ""}
{"id": "2396389", "revid": "300067", "url": "https://it.wikipedia.org/wiki?curid=2396389", "title": "Michael Phelps (cestista)", "text": ""}
{"id": "2396390", "revid": "287204", "url": "https://it.wikipedia.org/wiki?curid=2396390", "title": "Guangzhou International Women's Open", "text": "Il Guangzhou International Women's Open \u00e8 un torneo femminile di tennis che si gioca a Canton, in Cina. L'edizione del 2020 non viene disputata a causa della pandemia di COVID-19."}
{"id": "2396392", "revid": "1543377", "url": "https://it.wikipedia.org/wiki?curid=2396392", "title": "Mapinguari (mitologia)", "text": "Il mapinguari, mapinguary, mapi o isnashi \u00e8 una creatura gigante dalle sembianze di bradipo segnalato nella foresta pluviale dell'Amazzonia (Per\u00f9, Brasile e Bolivia). \nCaratteristiche.\nSecondo i racconti e le leggende locali, la creatura sarebbe un ominide dalla pelliccia nera, alto oltre 2 metri, ricoperto da folti peli che lo rendono quasi invulnerabile alle pallottole ed alle frecce, con lunghe braccia e artigli appuntiti, una testa ovale e una bocca enorme con delle zanne minacciose.\nIn alcune zone del Brasile si dice che questa creatura abbia due occhi, mentre in altri racconti si narra di uno soltanto, come i Ciclopi della mitologia greca. Alcuni raccontano di una bocca al centro della pancia con la quale l'Isnashi divora coloro i quali hanno la sfortuna di incrociare la sua strada.\nTutte le leggende concordano nell'affermare che la creatura emette un forte odore estremamente sgradevole e che a causa di ci\u00f2 gli Isnashi sono spesso accompagnati da sciami di mosche che riescono ad allontanare anche i cacciatori pi\u00f9 coraggiosi, obbligati a fuggire per l'odore mefitico emanato o costretti ad accusare vertigini per i giorni successivi all'incontro con il mostro.\nAltre descrizioni provenienti dal Sudamerica descrivono l'Isnashi come un grande e puzzolente animale notturno, coperto di peli rossi e dotato di un urlo terrificante. Quest'altra versione parla di una creatura rigorosamente vegetariana, coi piedi girati all'indietro e con artigli possenti.\nAvvistamenti.\nIl Mapinguari vanta avvistamenti nelle giungle lungo il Rio Araguaia, un grande fiume nella regione del Mato Grosso do Sul. Si narra che nel marzo e nell'aprile del 1937 una di queste creature si sia scatenata per tre settimane a Barra do Gar\u00e7as, una piccola citt\u00e0 agricola a circa 500\u00a0km a sud-est della citt\u00e0 di Cuiab\u00e1, capitale dello stato brasiliano del Mato Grosso do Sul. Tantissimi capi di bestiame furono maciullati da un essere dotato di una resistenza e di una forza sovrumana. Alcuni avvistamenti non confermati parlavano di tracce umanoidi lunghe 45\u00a0cm e si narra di urla orribili provenienti dalle foreste vicine. Oltre cento capi di bestiame furono uccisi, fino a Ponta Branca, situata a 240\u00a0km a sud di Barra do Gar\u00e7as. Queste efferate azioni del Mapinguari campeggiarono sui giornali principali di Rio de Janeiro e di San Paolo.\nIl mostro sarebbe talmente forte da riuscire a spaccare i crani delle vittime aprendoli in modo da risucchiare loro il cervello. Diversamente delle relative controparti nell'emisfero nord del mondo, l'Isnashi non rifugge dal contatto umano, ma anzi, secondo alcuni racconti, aggredisce spesso il cacciatore, sfoderando la sua potenza contro coloro che non rispettano le leggi non scritte della giungla.\n\"\"L'unico modo per ammazzare un Isnashi \u00e8 sparargli in testa\", dice Domingos Parintintin, un capo trib\u00f9 in Amazzonia. \"\u00c8 estremamente difficile riuscire a farlo perch\u00e9 l'Isnashi ha il potere di provocare vertigini e trasformare il giorno nella notte. La migliore cosa da fare se ne vedete uno \u00e8 arrampicarsi su di un albero e nascondersi\".\n\"Spesso l'Isnashi cerca la vendetta sulla gente che trasgredisce, che va dove non dovrebbe andare o raccoglie pi\u00f9 animali o piante di quante ne possa consumare, o posiziona trappole crudeli per gli animali della foresta\"\", dice M\u00e1rcio Souza, un romanziere e commediografo brasiliano che vive a Manaus, nell'Amazzonia centrale, e si \u00e8 in passato occupato della storia e delle tradizioni dell'Amazzonia in molte delle sue opere.\nL'Isnashi nella cultura di massa.\nNon esiste alcuna prova certa dell'esistenza dell'Isnashi tuttavia, come con la maggior parte di casi analoghi, esistono numerosi racconti al riguardo e ci sono stati molti avvistamenti del mostro. Bradipi giganti come il megaterio e il milodonte esistevano ma si crede siano da tempo estinti. Qualora esistessero ancora, potrebbe trattarsi di un esempio di specie Lazzaro."}
{"id": "2396400", "revid": "300067", "url": "https://it.wikipedia.org/wiki?curid=2396400", "title": "Ralph Lewis", "text": ""}
{"id": "2396402", "revid": "461603", "url": "https://it.wikipedia.org/wiki?curid=2396402", "title": "Olympiakos", "text": ""}
{"id": "2396403", "revid": "767487", "url": "https://it.wikipedia.org/wiki?curid=2396403", "title": "Tondo di san Giovanni Evangelista", "text": "Il tondo di San Giovanni Evangelista \u00e8 uno stucco policromo di Donatello che decora uno dei quattro medaglioni al centro degli archi su ciascuna delle pareti della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo. La data pi\u00f9 probabile secondo confronti stilistici con altre opere dovrebbe comunque essere attorno al 1435.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi delle \"Storia di San Giovanni evangelista\". Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto con Donatello, che lavor\u00f2 a pi\u00f9 riprese, vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni degli Evangelisti si discostano da quelli delle \"Storie\" sia per il maggiore rilievo, sia per la prevalenza del bianco e dell'azzurro, con l'assenza del rosso, sia per l'impostazione con figure monumentali e isolate, invece delle figurette dei tondi sui pennacchi. Alcuni dettagli sono sottolineati da dorature.\nIl \"San Giovanni Evangelista\" era il tondo del titolare della cappella (patrono del primo committente \"Giovanni\" di Bicci de' Medici), per cui si trova in posizione predominate sul lato della scarsella con l'altare. Anche questi rilievi contengono accorgimenti ottici per perfezionare la visione prospettica dal basso, dove si trova normalmente lo spettatore.\nSan Giovanni \u00e8 rappresentato come un togato alla romana, seduto su uno scranno monumentale, decorato sulla base da girali e puttini. La sua figura \u00e8 altamente espressiva appare come stanca, con la testa appoggiata su un braccio, mentre contempla alcuni passi delle Scritture. Sul blocco del leggio, che sembra un'ara antica decorata da festoni, sta il suo simbolo, l'aquila, appoggiata su un capitello che regge anche un libro chiuso. Inedita \u00e8 la scelta di rappresentare i simboli degli evangelisti sugli scrittoi, come se si trattassero di piccole statue decorative.\nIn basso la scena \u00e8 tagliata da un kyma lesbio, mentre l'archetto inferiore \u00e8 occupato dalla testa e le ali di un angioletto.\nVoci correlate.\nI tondi degli evangelisti di Donatello:"}
{"id": "2396405", "revid": "103366575", "url": "https://it.wikipedia.org/wiki?curid=2396405", "title": "Fragonard", "text": ""}
{"id": "2396406", "revid": "767487", "url": "https://it.wikipedia.org/wiki?curid=2396406", "title": "Tondo di san Matteo", "text": "Il tondo di san Matteo \u00e8 uno stucco policromo di Donatello che decora uno dei quattro medaglioni al centro degli archi su ciascuna delle pareti della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo. La data pi\u00f9 probabile secondo confronti stilistici con altre opere dovrebbe comunque essere attorno al 1435.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi delle \"Storia di San Giovanni evangelista\". Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto con Donatello, che lavor\u00f2 a pi\u00f9 riprese, vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni degli Evangelisti si discostano da quelli delle \"Storie\" sia per il maggiore rilievo, sia per la prevalenza del bianco e dell'azzurro, con l'assenza del rosso, sia per l'impostazione con figure monumentali e isolate, invece delle figurette dei tondi sui pennacchi. Alcuni dettagli sono sottolineati da dorature.\nIl \"San Matteo\", come gli altri rilievi della serie, si basa su una rappresentazione all'antica (nel mobilio, nella veste togata), con accorgimenti ottici per perfezionare la visione prospettica dal basso, dove si trova normalmente lo spettatore.\nIl suo scranno monumentale ha un singolare bracciolo di forma leonina e l'evangelista vi si appoggia mentre sta leggendo la Scrittura che tiene l'angelo, il suo simbolo. Inedita \u00e8 infatti la scelta di rappresentare i simboli degli evangelisti sugli scrittoi, come se si trattasse di piccole statue decorative. Sullo scrittoio, che ha la forma di un'ara pagana, si trova una decorazione con festoni vegetali, rosette e genietti. il gusto antiquario della scena \u00e8 sottolineata anche dall'anfora in basso a sinistra, un oggetto amato dal collezionismo di opere antiche dell'epoca.\nIn basso la scena \u00e8 tagliata da un kyma lesbio, mentre l'archetto inferiore \u00e8 occupato dalla testa e le ali di un angioletto.\nVoci correlate.\nI tondi degli evangelisti di Donatello:"}
{"id": "2396409", "revid": "610351", "url": "https://it.wikipedia.org/wiki?curid=2396409", "title": "Quartieri e frazioni di Genova", "text": ""}
{"id": "2396412", "revid": "767487", "url": "https://it.wikipedia.org/wiki?curid=2396412", "title": "Tondo di san Marco", "text": "Il tondo di san Marco \u00e8 uno stucco policromo di Donatello che decora uno dei quattro medaglioni al centro degli archi su ciascuna delle pareti della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo. La data pi\u00f9 probabile secondo confronti stilistici con altre opere dovrebbe comunque essere attorno al 1435.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi delle \"Storia di San Giovanni evangelista\". Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto a progetto con Donatello, che lavor\u00f2 a pi\u00f9 riprese, vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni degli Evangelisti si discostano da quelli delle \"Storie\" sia per il maggiore rilievo, sia per la prevalenza del bianco e dell'azzurro, con l'assenza del rosso, sia per l'impostazione con figure monumentali e isolate, invece delle figurette dei tondi sui pennacchi. Alcuni dettagli sono sottolineati da dorature.\nIl \"San Marco\", come gli altri rilievi della serie, si basa su una rappresentazione all'antica (nel mobilio, nella veste togata), con accorgimenti ottici per perfezionare la visione prospettica dal basso, dove si trova normalmente lo spettatore.\nIl suo scranno monumentale non ha schienale ed \u00e8 decorato da girali e cornici di palmette. Il leggio assomiglia a un altare antico, con lesene, festoni, conchiglie e due genietti . Marco \u00e8 l'unico degli Evangelisti della serie ad essere raffigurato nell'atto di scrivere, anche se pone il libro sulle ginocchia anzich\u00e9 sullo scrittoio. Inedita \u00e8 infatti la scelta di rappresentare i simboli degli evangelisti sugli scrittoi, come se si trattassero di piccole statue decorative, in questo caso il leone, che \u00e8 raffigurato nell'attributo tipico di reggere il libro con la zampa.\nIn basso la scena \u00e8 tagliata da un kyma lesbio, mentre l'archetto inferiore \u00e8 occupato dalla testa e le ali di un angioletto.\nVoci correlate.\nI tondi degli evangelisti di Donatello:"}
{"id": "2396413", "revid": "181699", "url": "https://it.wikipedia.org/wiki?curid=2396413", "title": "Urbisaglia Bonservizi", "text": ""}
{"id": "2396415", "revid": "767487", "url": "https://it.wikipedia.org/wiki?curid=2396415", "title": "Tondo di san Luca", "text": "Il tondo di San Luca \u00e8 uno stucco policromo di Donatello che decora uno dei quattro medaglioni al centro degli archi su ciascuna delle pareti della Sagrestia Vecchia nella basilica di San Lorenzo a Firenze. Misura 215\u00a0cm di diametro e risale al 1428-1443. Vari studiosi hanno proposto datazioni entro intervalli pi\u00f9 brevi, ma non c'\u00e8 accordo al riguardo. La data pi\u00f9 probabile secondo confronti stilistici con altre opere dovrebbe comunque essere attorno al 1435.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi delle \"Storia di San Giovanni evangelista\". Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto con Donatello, che lavor\u00f2 a pi\u00f9 riprese, vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento.\nDescrizione e stile.\nI quattro medaglioni degli Evangelisti si discostano da quelli delle \"Storie\" sia per il maggiore rilievo, sia per la prevalenza del bianco e dell'azzurro, con l'assenza del rosso, sia per l'impostazione con figure monumentali e isolate, invece delle figurette dei tondi sui pennacchi. Alcuni dettagli sono sottolineati da dorature.\nIl \"San Luca\", come gli altri rilievi della serie, si basa su una rappresentazione all'antica (nel mobilio, nella veste togata), con accorgimenti ottici per perfezionare la visione prospettica dal basso, dove si trova normalmente lo spettatore. In questa opera l'effetto \u00e8 particolarmente evidente, per la forma del tavolino che permette addirittura di vedere la superficie inferiore del piano. Esso \u00e8 una riproduzione del tavolo che realmente si trova al centro della Sagrestia, sopra la tomba di Giovanni di Bicci.\nIl suo scranno monumentale ha un'originale forma ovale, che ricorda un sarcofago romano a tinozza, con l'aggiunta di uno schienale decorato da volute. \u00c8 raffigurato mentre legge le Scritture, con le gambe realisticamente incrociate, tenendo il libro con una mano e con l'altra scorrendo le lettere, tra cui si riconoscono varie capitali ma nessuna parola compiuta. Sul tavolo si trova il suo simbolo: il bue. Inedita \u00e8 la scelta di rappresentare i simboli degli evangelisti sugli scrittoi, come se si trattassero di piccole statue decorative.\nIn basso la scena \u00e8 tagliata da un kyma lesbio, mentre l'archetto inferiore \u00e8 occupato dalla testa e le ali di un angioletto.\nVoci correlate.\nI tondi degli evangelisti di Donatello:"}
{"id": "2396421", "revid": "2036605", "url": "https://it.wikipedia.org/wiki?curid=2396421", "title": "Volusio Venusto", "text": "Volusio Venusto (latino: \"Volusius Venustus\"; \"fl.\" 333-370) fu un aristocratico e un politico dell'Impero romano.\nBiografia.\nSecondo una ricostruzione risalente a Otto Seeck e basato su di un brano dei \"Saturnalia\" di Macrobio, Venusto sarebbe il padre di Virio Nicomaco Flaviano, cognato di Lucio Aurelio Avianio Simmaco e dunque zio del famoso oratore Quinto Aurelio Simmaco; una interpretazione successiva distingue invece due personaggi, il \"corrector Apuliae\" da una parte, e il \"vicarius Hispaniarum\" padre di Virio Nicomaco Flaviano.\nVolusio Venusto nacque probabilmente a Canosa, dove fece erigere un monumento dedicato a Costantino I e ai suoi due figli cesari, poi andato perduto. Sotto il regno di Costantino I, probabilmente tra il 326 e il 333, fu \"corrector Apuliae et Calabriae\", cio\u00e8 governatore di una regione italiana.\nNel 362, Volusio Venusto rappresent\u00f2 il Senato romano - insieme a Lucio Turcio Aproniano Asterio, Clodio Ottaviano e Aradio Rufino - in una delegazione presso l'imperatore Giuliano ad Antiochia, e ricevette dall'imperatore l'incarico di \"vicarius Hispaniarum\", governatore della Spagna (362-363). Nel 370 ricopr\u00ec nuovamente l'incarico di legato senatoriale, assieme a Vettio Agorio Pretestato e a Minervio, presso l'imperatore Valentiniano I, cui chiesero con successo di non sottoporre a tortura i senatori coinvolti nei processi di Massimino."}
{"id": "2396422", "revid": "1418004", "url": "https://it.wikipedia.org/wiki?curid=2396422", "title": "Booker Prize", "text": "Il Booker Prize, precedentemente noto come Man Booker Prize for Fiction, \u00e8 un premio letterario istituito nel 1968 e assegnato ogni anno al miglior romanzo scritto in inglese e pubblicato nel Regno Unito e, dal 2018, nella Repubblica d'Irlanda.\nAl vincitore del Booker Prize sono generalmente assicurati fama e successo internazionale, e per questo motivo il premio \u00e8 di grande importanza per il mercato dei libri. \u00c8 un segno di distinzione per gli scrittori venir nominati nella rosa dei finalisti. Nel 1993, il \"Booker of Bookers Prize\" fu assegnato a Salman Rushdie per \"Midnight's Children\" (vincitore nel 1981), come miglior romanzo ad aver vinto il premio nei suoi primi 25 anni di esistenza. Un premio simile, conosciuto come \"The Best of the Booker\" \u00e8 stato assegnato nel 2008 per celebrare il quarantesimo anniversario del premio, e anch'esso \u00e8 stato vinto dal romanzo di Rushdie\nStoria.\nIl premio era originariamente conosciuto come \"Booker-McConnell Prize\" dal nome dell'azienda sponsor dell'edizione del 1968, divenne noto come \"Booker Prize\" o semplicemente \"il Booker\". Quando l'amministrazione del premio fu trasferita alla Booker Prize Foundation nel 2002, lo sponsor divenne la societ\u00e0 di investimento Man Group, che opt\u00f2 per conservare \"Booker\" come parte del nome ufficiale del premio. Il valore monetario del premio, originariamente di \u00a321000, divenne di \u00a350000 nel 2002 sotto il nuovo sponsor.\nLe regole del premio vennero cambiate nel 1971: mentre fino ad allora venivano candidati i libri pubblicati l'anno precedente a quello del premio, dal 1971 l'anno di eleggibilit\u00e0 corrisponde all'anno stesso del premio. Ci\u00f2 determin\u00f2 che i libri pubblicati nel 1970 non poterono essere considerati in nessuna delle due edizioni. Nel gennaio 2010, la Booker Prize Foundation annunci\u00f2 la creazione di un premio speciale chiamato \"Lost Man Booker Prize\", a cui parteciparono 20 romanzi pubblicati nel 1970.\nQuattro scrittori hanno vinto il premio due volte: John Maxwell Coetzee con \"La vita e il tempo di Michael K\" nel 1983 e \"Vergogna\" nel 1999; Peter Carey nel 1988 con \"Oscar e Lucinda\" e nel 2001 con \"La ballata di Ned Kelly\"; Hilary Mantel 2009 con \"Wolf Hall\" e nel 2012 con \"Anna Bolena, una questione di famiglia\" e infine Margaret Atwood nel 2000 con \"L'assassino cieco\" e nel 2019 con \"I testamenti\"\nProcesso di selezione.\nIl processo di selezione del vincitore del premio comincia con la creazione di un comitato di consulenza che include un autore, due editori, un agente letterario, un venditore di libri, un bibliotecario e un presidente nominato dalla Booker Prize Foundation. Il comitato sceglie la giuria, i cui membri cambiano ogni anno, anche se in rare occasioni un giudice pu\u00f2 essere scelto una seconda volta. I giudici sono nominati tra critici letterari di spicco, scrittori, accademici, e altre figure pubbliche. Il vincitore \u00e8 solitamente annunciato in una cerimonia nella Guildhall di Londra.\nAlbo d'oro.\nI vincitori sono indicati in grassetto, a seguire i finalisti. Dal 2001: vincitore, finalisti (\"shortlist\") e \"longlist\".\nAnni 2000-2009.\n2000:\nVincitore: \"L'assassino cieco\" (\"The Blind Assassin\") di Margaret Atwood\nShortlist:\n2001:\nVincitore: \"La ballata di Ned Kelly\" (\"True History of the Kelly Gang\") di Peter Carey\nShortlist:\nLonglist:\n2002:\nVincitore: \"Vita di Pi\" (\"Life of Pi\") di Yann Martel\nShortlist:\nLonglist:\n2003:\nVincitore: \"Vernon God Little\" (Vernon God Little) di DBC Pierre\nShortlist:\nLonglist:\n2004:\nVincitore: La linea della bellezza (\"The Line of Beauty\") di Alan Hollinghurst\nShortlist:\nLonglist:\n2005:\nVincitore: Il mare (\"The Sea\") di John Banville\nShortlist:\nLonglist:\n2006:\nVincitore: \"Eredi della sconfitta\" (\"The Inheritance of Loss\") di Kiran Desai\nShortlist:\nLonglist:\n2007:\nVincitore: La veglia (\"The Gathering\") di Anne Enright\nShortlist:\nLonglist:\n2008:\nVincitore: La tigre bianca (\"The White Tiger\") di Aravind Adiga\nShortlist:\nLonglist:\n2009:\nVincitore: \"Wolf Hall\" (\"Wolf Hall\") di Hilary Mantel\nShortlist:\nLonglist:\nAnni 2010-2019.\n2010:\nVincitore: L'enigma di Finkler (\"The Finkler Question\") di Howard Jacobson\nShortlist:\nLonglist:\n2011:\nVincitore: Il senso di una fine (\"The Sense of an Ending\") di Julian Barnes\nShortlist:\nLonglist:\n2012:\nVincitore: Anna Bolena, una questione di famiglia (\"Bring Up the Bodies\") di Hilary Mantel\nShortlist:\nLonglist:\n2013:\nVincitore: I luminari (\"The Luminaries\") di Eleanor Catton\nShortlist:\nLonglist:\n2014:\nVincitore: La strada stretta verso il profondo Nord (\"The Narrow Road to the Deep North\") di Richard Flanagan\nShortlist:\nLonglist:\n2015:\nVincitore: Breve storia di sette omicidi (\"A Brief History of Seven Killings\") di Marlon James\nShortlist:\nLonglist:\n2016:\nVincitore: Lo schiavista (\"The Sellout\") di Paul Beatty\nShortlist:\nLonglist:\n2017:\nVincitore: Lincoln nel Bardo (\"Lincoln in The Bardo\") di George Saunders \nShortlist:\nLonglist:\n2018:\nVincitore: Milkman (\"Milkman\") di Anna Burns\nShortlist:\nLonglist:\n2019:\nVincitore: I testamenti (\"The Testaments\") di Margaret Atwood ex-aequo con Ragazza, donna, altro (\"Girl, Woman, Other\") di Bernardine Evaristo\nShortlist:\nLonglist:\nAnni 2020-2029.\n2020:\nVincitore:\nShortlist:\nLonglist:\n2021:\nVincitore:\nShortlist:\nLonglist:"}
{"id": "2396423", "revid": "24335527", "url": "https://it.wikipedia.org/wiki?curid=2396423", "title": "Vicarius Hispaniarum", "text": ""}
{"id": "2396424", "revid": "133248", "url": "https://it.wikipedia.org/wiki?curid=2396424", "title": "Man Booker Prize", "text": ""}
{"id": "2396426", "revid": "767487", "url": "https://it.wikipedia.org/wiki?curid=2396426", "title": "Sedric Toney", "text": ""}
{"id": "2396436", "revid": "767487", "url": "https://it.wikipedia.org/wiki?curid=2396436", "title": "Mike Brown (cestista 1963)", "text": ""}
{"id": "2396437", "revid": "92723", "url": "https://it.wikipedia.org/wiki?curid=2396437", "title": "Corrector", "text": "Il corrector (\u00abrisolutore\u00bb, \u00abriparatore\u00bb) era un funzionario civile dell'Impero romano, preposto all'amministrazione di un'area pi\u00f9 o meno estesa all'interno di una provincia romana. affiancato al locale governatore; successivamente fu il titolo conferito al governatore di alcune province del Tardo impero, che erano di dimensioni inferiori a quelle alto-imperiali.\nI primi \"correctores\" erano funzionari di rango senatorio che si occupavano di gestire alcune citt\u00e0 greche; dall'epoca di Caracalla anche nella penisola italiana iniziarono a diffondersi saltuariamente questi funzionari, e in alcuni momenti della crisi del III secolo si giunse a nominare un unico corrector totius Italiae (\u00abriparatore dell\u2019intera Italia\u00bb).\nIntorno al 279, durante il regno dell'imperatore Marco Aurelio Probo, comparvero due figure amministrative stabili, che avevano lo stesso nome, quello di corrector Italiae, sebbene si occupassero uno dell'area a nord del Po e l'altro della penisola al di sotto del percorso di questo fiume.\nLa riforma di Probo dur\u00f2 per una quindicina d'anni, finch\u00e9 Diocleziano non introdusse la propria riforma delle province dell'Impero. Mentre nelle altre province di nuova i governatori prendevano il nome di \"praesides\", nella penisola italiana, per la prima volta ridotta allo status di provincia, si trovarono tanti \"correctores\" al governo delle diverse \"regiones\", per cui ogni titolo di \"corrector\" era accompagnato dal nome della regione di competenza (per esempio, \"corrector Apuliae et Calabriae\"); inoltre questa carica divenne di rango equestre. Il \"Laterculus Veronensis\", databile probabilmente al 314, elenca le seguenti province rette da un \"corrector\":\nNella \"Notitia dignitatum\", un documento che riporta la suddivisione amministrativa dell'Impero romano d'Occidente tra il 395 e il 400 e quella dell'Impero romano d'Oriente tra il 395 e il 420, sono elencati i seguenti \"correctores\":\nLa regione della \"Flaminia et Picenum\" era sotto un \"corrector\" prima del 350/2, quando pass\u00f2 sotto un consolare.\nUn \"corrector\" particolare fu Settimio Odenato, un generale romano che difese le province orientali dagli attacchi dei Sasanidi avvenuti a seguito della morte dell'imperatore Valeriano: in virt\u00f9 delle sue vittorie, e come riconoscimento del suo essersi ritagliato un dominio semi-indipendente, fu nominato \"corrector totius Orientis\" dall'imperatore Gallieno.\nQuesto termine fu anche adottato inizialmente dalla regola dell'Ordine di Grandmont per indicare il Padre Superiore dei monaci dell'Ordine."}
{"id": "2396442", "revid": "767487", "url": "https://it.wikipedia.org/wiki?curid=2396442", "title": "Presi per caso", "text": "I Presi per caso sono un gruppo rock italiano formatosi a Roma nel 1996.\nStoria del gruppo.\nIl gruppo nasce all'interno del carcere di Rebibbia, in seguito a un'intesa fra l'allora direttore del carcere e alcuni detenuti. I primi concerti si tengono all'interno della struttura carceraria e sono limitati alle famiglie dei detenuti. Non mancano per\u00f2 occasioni di collaborazione con vari artisti che tengono concerti di solidariet\u00e0 a Rebibbia (fra cui Claudio Baglioni, Teresa De Sio, i 99 Posse, i Modena City Ramblers ed altri). Essendo formata principalmente da detenuti, la formazione subisce vari mutamenti a seconda delle scarcerazioni e degli arresti.\nSi possono individuare due periodi nella storia del gruppo: il primo va dal 1996 al 2001, il periodo pi\u00f9 duro e caratterizzato da un regime carcerario severo, musicalmente espresso da canzoni pi\u00f9 tipicamente rock e da un uso massiccio di chitarre distorte. Anche i testi sono permeati da malessere ed inquietudine che riflettono lo stato d'animo dei reclusi. Il secondo periodo, che va dal 2001 ai giorni nostri, \u00e8 invece caratterizzato da una forte apertura nei confronti della band, attraverso la concessione di permessi, autorizzazioni e misure alternative. Anche musiche e testi risentono della svolta, diventando pi\u00f9 ironici ed umoristici.\nNel 2004, debuttano nel \"mondo dei liberi\" con il musical carcerario \"Radiobugliolo\", scritto e musicato da Salvatore Ferraro (membro e chitarrista del gruppo dal 1998), diretto da Michele La Ginestra e messo in scena per quattro settimane al Teatro Sette e al Teatro Palladium di Roma. Sulla scia del successo ottenuto, incidono il loro primo CD, \"Presi per caso\", che contiene le canzoni dello spettacolo portato in scena. Dal 2004 in poi hanno tenuto numerosi concerti principalmente nella zona di Roma ma anche a Mantova, Positano, Biella, Locri, Milano, Lamezia Terme e Benevento.\nNel 2005, mettono in scena il loro secondo musical, \"Delinquenti\", scritto e musicato da Salvatore Ferraro e diretto da Michele La Ginestra e Andrea Martella. I pezzi verranno poi incisi nel 2007 sul secondo CD del gruppo, intitolato proprio \"Delinquenti\". Da segnalare la presenza nel cd di una versione di \"Scacchi ner cielo\" dei Presi Per Caso cantata dal compianto e mai dimenticato Francesco Di Giacomo del Banco del Mutuo Soccorso. L'8 maggio 2005 tengono un concerto su Rai Radio 1, con Michael Pergolani e Renato Marengo.\nLa stampa nazionale e quella pi\u00f9 specializzata si accorgono del progetto Presi Per Caso e ne sottolineano l'unicit\u00e0, l'originalit\u00e0 e il valore sociale. \nGino Castaldo parla di \"testi e musiche decisamente spiazzanti. Si parla sfacciatamente di quello che accade in galera. L'ironia \u00e8 feroce, senza veli\" (La Repubblica, 5 Aprile 2006), Fabrizio Galassi (Rockstar, 21 Marzo 2007) li definisce \"I veri Blues Brothers italiani\". Lorenzo Isidoro Bianchi (BLOW UP, Dicembre 2004) sottolinea che \"I testi sono molto belli e spaccano in due una realt\u00e0 terribile con mano leggera e quasi divertita\u201d.Fabrizio Zampa sottolinea che \u201cLe canzoni dei Presi Per Caso sono intense, intriganti e ben suonate\u2026.\u201d (Il Messaggero, 7 Dicembre 2004). Simona Orlando sempre dal mensile musicale Rockstar (Aprile, 2006) definisce i Presi Per Caso come \u201cUna rock band capace di descrivere con grande ironia la drammatica condizione dei detenuti. Alcune delle loro canzoni sono veri e propri gioielli\u201d. Dalle pagine del Corriere della Sera (9 Febbraio 2007), Paolo Brogi sottolinea come i Presi Per Caso siano i degni continuatori della tradizione della canzone della mala che ha nella Vanoni, nei Gufi, in Jannacci e Gabriella Ferri i pi\u00f9 alti rappresentanti.\nNel 2007 Marco Pannella, Rita Bernardini e i Radicali Italiani invitano i Presi Per Caso a far parte del parterre del concerto del Coraggio Laico per i diritti civili che si terr\u00e0 a Piazza Navona il 12 Maggio 2007 davanti a 12.000 persone e successivamente la band verr\u00e0 coinvolta come gruppo musicale militante in due importanti Marce per l'Amnistia (13 Novembre 2012 e 6 Novembre 2016).\nNel 2008, forse il progetto pi\u00f9 significativo dei Presi Per Caso: esce il cd \"Girolimoni\" un disco dedicato alla memoria di Gino Girolimoni, vittima di un clamoroso errore giudiziario alla fine degli anni '20. Col disco, i Presi Per Caso lanciano un appello: dedicare una via a Girolimoni. L'iniziativa \u00e8 rilanciata dalle principali testate giornalistiche nazionali: \"I Presi Per Caso: riabilitiamo Girolimoni\" (Il Messaggero, 25 Gennaio 2008) \"Presi Per Caso: cd per riabilitare Girolimoni\" (Il Mattino - 25 Gennaio 2008), \"Appello per Girolimoni\" (Libero - 25 Gennaio 2008), \"Una canzone per Girolimoni\" (Repubblica - 25 Gennaio 2008), \"Riabilitate Girolimoni: i Presi Per Caso rievocano il caso di ingiustizia\" (L'Unit\u00e0 - 25 Gennaio 2008). \"Lettera per Girolimoni\" (Il Manifesto - 29 Gennaio 2008), \"Una via per Gino Girolimoni. La chiedono, cantando, i Presi Per Caso da Rebibbia\" (Liberazione - 29 Gennaio 2008) \"Via della dignit\u00e0\" (Left - 7 Marzo 2008), \"Presi Per Caso. Nel nome di Girolimoni\" (Il Manifesto - 20 Marzo 2008). La campagna \u00e8 accolta e divulgata massicciamente anche sul web. Wikipedia, nella pagina dedicata alla vicenda Girolimoni, cita testualmente i Presi Per Caso come i divulgatori, assieme al regista Damiani, di un'assurda vicenda di ingiustizia altrimenti dimenticata.\nNel 2009 realizzano l'album \"Senza passare dal via\", canzoni tratte dal nuovo spettacolo \"Recidivo Recital\" sempre scritto da Salvatore Ferraro e con la regia di Enrico Maria Lamanna che affronta il tema dei pregiudizi nei confronti del mondo delle carceri, anche descrivendo momenti specifici della vita dei carcerati come l'arresto, l'ora d'aria, ecc. Il 19 luglio 2009 hanno preso parte all'Italia Wave Love Festival a Livorno.\nNel 2010 il progetto europeo Movable Barres sceglie i Presi Per Caso come testimonial di una campagna di prossimit\u00e0 al mondo delle carceri: ha inizio cos\u00ec un Jail-Tour che li porta a suonare in diverse prigioni d'Europa tra cui quelle di Maghaberry e Migilligan in Irlanda, Avlona in Grecia, le nostrane Rebibbia, Bollate, Sollicciano, Mamagialla. Eventi trasmessi e raccontati da Radio Rai 1 e RaiNews 24.\nNel 2012 la casa Editrice Arcana, leader nell'editoria musicale, manda alle stampe il libro \"Jailhouse Rock -100 musicisti dietro le sbarre\", di Patrizio Gonnella e Susanna Marietti: tra i 100 musicisti (famosi bluesmen come Leadbelly, Tampa Red, rockstar mondiali come Elvis Presley e Jim Morrison) un capitolo del libro \u00e8 dedicato ai Presi Per Caso\nNel 2014 il ritorno in sala con un nuovo album \"\" uno sguardo ironico e disincantato sul nuovo degrado nelle grandi citt\u00e0. Da segnalare la canzone \"Amore in Trans...ito\" un inno gioioso alla libert\u00e0 sessuale, canzone vincitrice del Biella festival (2019) e prima ancora premiata al Festival della canzone erotica di Prato (2017)\nOggi i componenti del gruppo sono tutti liberi e l'essere liberi \u00e8 l'unico requisito richiesto per potervi entrare."}
{"id": "2396444", "revid": "123872404", "url": "https://it.wikipedia.org/wiki?curid=2396444", "title": "Bianca Scacciati", "text": "Biografia.\nNata da una famiglia di ferrovieri appassionati di lirica, si dimostr\u00f2 fin da bambina molto dotata nel canto. La prima a riconoscere le sue doti di soprano fu la maestra di canto Ernesta Bruschini, sorella della pi\u00f9 nota Matilde.\nIl 1\u00ba novembre 1917, appena ventiquattrenne, debutt\u00f2 presso il Teatro alla Pergola di Firenze nel complesso ruolo di Margherita nel \"Faust\" di Charles Gounod in versione italiana, proseguendo poi con lo stesso ruolo presso il Teatro Comunale di Bologna, con a fianco celebri artisti come Alessandro Bonci (Faust), Vincenzo Bettoni (Mefistofele) e Luigi Piazza (Valentino). Gi\u00e0 nel biennio 1920-21 fu scritturata a Bologna, a Napoli e a Verona.\nIl 27 luglio del 1920 cant\u00f2 all'Arena di Verona, in una delle primissime stagioni del glorioso teatro, nel \"Mefistofele\" di Boito, a fianco di Nazzareno De Angelis, Aureliano Pertile, Linda Barla Ricci, direttore d'orchestra Piero Fabbroni.\nNel 1922 interpret\u00f2 tre importanti ruoli nella stagione del Teatro Regio di Parma: Desdemona nell\"'Otello\" di Verdi, \"La Wally\" di Catalani e Margherita nel \"Mefistofele\". Nello stesso anno interpret\u00f2 ancora Margherita nel \"Mefistofele\" al Teatro Carlo Felice di Genova, con De Angelis e Pertile, direttore Gino Marinuzzi.\nNel 1922 comp\u00ec la prima delle sue sei tourn\u00e9e in Sudamerica dove, per sostituire una collega indisposta, fu costretta a interpretare \"Aida\"; nonostante le iniziali perplessit\u00e0, ottenne uno strepitoso successo di critica e di pubblico.\nPresso il Teatro alla Scala di Milano interpret\u00f2, tra le altre opere: nel 1926 \"Turandot\" di Giacomo Puccini, nel ruolo della protagonista, al fianco del tenore Francesco Merli, nello stesso anno anche nel ruolo di Santuzza nella \"Cavalleria rusticana\", in seguito \"Don Carlo\", ancora \"Cavalleria rusticana\", \"Siberia\" di U. Giordano e \"I Lombardi alla prima crociata\" di G. Verdi, divenendo una presenza autorevole e ricorrente fino al 1933.\nNel 1927 fece il suo debutto al Covent Garden di Londra nella prima rappresentazione londinese della \"Turandot\" di Giacomo Puccini, nel ruolo della protagonista, accanto al tenore Merli.\nAl Teatro Costanzi di Roma trionf\u00f2 in \"Tosca\" nel 1924, e poi fu anche \"Turandot\" nel '28, opera che la vide anche protagonista al Teatro San Carlo di Napoli nel 1929.\nIn occasione del suo debutto a Roma con \"Turandot\", fu invitata da Benito Mussolini a Palazzo Venezia per ricevere direttamente dalle mani del Duce una fotografia con dedica. Giustificandosi con l'impegno di preparare la \"Messa da requiem\", declin\u00f2 l'invito in maniera cortese ma ferma, coerentemente con le tradizioni socialiste della famiglia da cui proveniva.\nLo \"sgarbo\" a Mussolini le cost\u00f2 un tacito ostracismo, per cui fu costretta a proseguire la sua carriera cantando prevalentemente nei teatri sudamericani.\nCant\u00f2 anche al Teatro Col\u00f2n di Buenos Aires nel 1928 in \"Aida\", \"Il Trovatore\", \"Manon Lescaut\" e \"Un Ballo in Maschera\". Sempre in Sud America ha cantato anche a Rio de Janeiro e San Paolo in Brasile, alla fine degli anni venti, al fianco di celebri colleghi.\nNel 1933 spos\u00f2 il collega Giulio Poli e si stabil\u00ec a Brescia, citt\u00e0 d'origine di quest'ultimo.\nSi ritir\u00f2 dalle scene nel 1942, dopo aver cantato, nel ruolo di protagonista, \"Tosca\" al Teatro di Brescia.\nElenco opere alla Scala.\nPresenza stabile al Teatro alla Scala, era stata chiamata da Arturo Toscanini per un'audizione nel 1926, ma aveva orgogliosamente rifiutato, invitando il Maestro alla prima del \"Don Carlo\" a Roma. Il fascino della sua voce e la sua ottima presenza scenica lo colpirono, tanto da scritturarla immediatamente.\nDi seguito riportate le opere interpretate alla Scala dalla Scacciati nei vari anni:\nDiscografia.\nColumbia.\nAlcuni dischi incisi dalla Columbia di Bianca Scacciati:\n(Numero del disco, Lato A e Lato B, \u00d8 = diametro del disco in centimetri):\nN.B. (Tra parentesi le ristampe)\nDischi \"La Cigale\" London (sottomarca Columbia)\nOpere complete Columbia:\nAltre etichette:"}
{"id": "2396445", "revid": "1605525", "url": "https://it.wikipedia.org/wiki?curid=2396445", "title": "I figli della mezzanotte", "text": "I figli della mezzanotte \u00e8 un romanzo di Salman Rushdie del 1981. Nello stesso anno il romanzo ha vinto il James Tait Black Memorial Prize e il Booker Prize. In seguito \u00e8 stato nominato \"Booker of Bookers\" nel 1993 e \"Best of the Booker\" nel 2008 per celebrare il venticinquesimo e il quarantesimo anniversario del premio, rispettivamente. \u00c8 nella classifica dei 100 libri del secolo di le Monde.\nDal romanzo \u00e8 stato tratto un omonimo adattamento cinematografico del 2012.\nTrama.\nIl libro narra le vicende dei mille e un bambini nati il 15 agosto 1947, allo scoccare della mezzanotte: il momento, cio\u00e8, in cui l'India ha proclamato la propria indipendenza dall'Impero britannico. Tutti costoro posseggono doti straordinarie: forza erculea, capacit\u00e0 di diventare invisibili e di viaggiare nel tempo, bellezza soprannaturale. Ma nessuno \u00e8 capace di penetrare nel cuore e nella mente degli uomini come Saleem Sinai, il protagonista che, ormai in punto di morte, racconta la propria tragicomica storia.\nAdattamenti.\nDell'opera \u00e8 stato realizzato un omonimo adattamento cinematografico per la regia della regista indiana Deepa Mehta."}
{"id": "2396447", "revid": "1543377", "url": "https://it.wikipedia.org/wiki?curid=2396447", "title": "Eden Fumagalli", "text": "Fond\u00f2 nel 1927 a Monza la piccola fabbrica Omef, specializzandola nella produzione delle lavabiancherie, grazie all'esperienza maturata dal figlio Enzo negli Stati Uniti; l'azienda familiare, divenuta Candy, dagli anni cinquanta fu una protagonista sul mercato interno e internazionale.\nBiografia.\nNacque nel 1891 a Cambiago, dove il padre era un oste. Cominci\u00f2 a lavorare all'et\u00e0 di quattordici anni come apprendista meccanico mentre frequentava corsi serali di elettrotecnica: intorno al 1905 entr\u00f2, in qualit\u00e0 di apprendista, in una delle tante officine metalmeccaniche che a cavallo del secolo si svilupparono nell'area milanese e brianzola. Nel 1911, durante il servizio di leva, partecip\u00f2 alla guerra di Libia in qualit\u00e0 di addetto all'officina del parco genio e artiglieria di Bengasi, dove mise a frutto la sua esperienza di progettista meccanico partecipando alla realizzazione di infrastrutture necessarie alle truppe d'occupazione coloniale. \nNel 1922 Fumagalli avvi\u00f2 una piccola attivit\u00e0 di costruzioni e lavorazioni meccaniche a Monza. Nel 1927 aprirono i battenti le \"Officine meccaniche Eden Fumagalli\" (Omef), dedite in prevalenza alla meccanica strumentale (morse parallele, frese, maschi, rettificatrici) e, in generale, alle macchine utensili. Tali produzioni, che trovarono un ampio riscontro nella crescente domanda da parte delle aziende manifatturiere della zona \u2013 in particolare tessili \u2013, restarono il perno dell'attivit\u00e0 delle Omef per tutto il periodo fra le due guerre: l'impresa, da officina con quattro-cinque addetti giunse, nel 1940, a contare quasi un centinaio di dipendenti. \nAl talento tecnico di Fumagalli vanno ascritti i principali brevetti ottenuti dall'azienda in questo periodo (apparecchio per fresatura e rettificatura di filettature, 1938; piattaforma inclinabile e girevole per macchine utensili, 1941). Dall'esperienza accumulata nella costruzione di macchine utensili nacque inoltre nel 1932 la \"EFM 504\", una macchina per uso industriale che lavava e asciugava la biancheria.\nGli anni della Seconda guerra mondiale si rivelarono fondamentali per i futuri destini dell'azienda. Il figlio secondogenito di Fumagalli, Enzo (1919-1967), durante il periodo di prigionia negli Stati Uniti ebbe la possibilit\u00e0 di esaminare da vicino le lavabiancheria elettriche, gi\u00e0 ampiamente diffuse presso le famiglie americane; una volta ritornato in Italia, trasmise al padre preziose informazioni. Con la collaborazione del primogenito Niso (1918-90), disegnatore tecnico, Fumagalli pot\u00e9 cos\u00ec sviluppare una serie di prototipi di lavabiancheria semiautomatica per uso domestico, con l'obiettivo di proporre presto sul mercato nazionale un prodotto capace di unire affidabilit\u00e0, efficienza ed economicit\u00e0 nei consumi, a un prezzo contenuto. Niso, che da giovane si era iscritto al Politecnico, era molto dotato per tutto ci\u00f2 che era meccanico e ben presto divenne il responsabile della progettazione.\nAlla Fiera di Milano del 1946 le Omef presentarono la prima lavatrice semiautomatica interamente progettata e prodotta in Italia, la \"Candy 50\" (il nome deriva da una canzonetta in voga in quegli anni), insieme con una lavastoviglie prodotta in piccola serie sperimentale. \nLa bilancia commerciale del comparto registr\u00f2, a partire dai primi anni sessanta, saldi costantemente positivi e in rapido aumento: si profilava l'affermazione dell'elettrodomestico italiano nel mondo, grazie a un rapporto qualit\u00e0/prezzo molto favorevole, in grado di competere con l'agguerrita concorrenza tedesca e statunitense. L'ampliamento del mercato nazionale e internazionale richiedeva ai produttori notevoli investimenti nelle strutture produttive e nella rete distributiva, provocando l'avvio di un rapido processo di concentrazione dell'intero settore. Nel segmento delle lavabiancheria, i produttori, che erano passati dai cinque del 1953 agli oltre 50 del 1960, si ridussero a 18 alla met\u00e0 degli anni sessanta, quando la quota di mercato dei primi sei oltrepass\u00f2 il 90%. La concorrenza sempre pi\u00f9 accesa impose inoltre alle aziende strategie di contenimento dei costi e di differenziazione del prodotto (centrifughe regolabili, prelavaggio, programmi differenziati a seconda dei capi di abbigliamento).\nCon altre aziende produttrici di elettrodomestici \u201cbianchi\u201d - Zanussi, Ignis, Indesit, Zoppas, Philco, Castor - anche la Candy di Fumagalli adegu\u00f2 le proprie strutture alle nuove esigenze espresse dal mercato, diversificando la gamma e sviluppando nel contempo una strategia espansiva sui mercati europei di Francia, Germania e Spagna. Nel nuovo stabilimento di Brugherio, vicino a Milano, inaugurato nel 1961, lavorarono pi\u00f9 di 500 dipendenti: venne sviluppata la produzione in serie delle lavatrici (con una produzione giornaliera ormai vicina alle 2.500 unit\u00e0 e si realizz\u00f2, nel 1966, l'ingresso dell'azienda brianzola nel mercato delle lavastoviglie, uno fra gli elettrodomestici meno diffusi (solo il 2% delle famiglie italiane in quegli anni ne possedeva una), dando corpo a un vecchio progetto di Fumagalli, che gi\u00e0 nell'aprile del 1949 aveva brevettato una \u00abmacchina per il lavaggio, la risciacquatura e l'asciugatura di stoviglie, posaterie e vasellame da cucina eseguente l'intero ciclo delle operazioni in modo totalmente automatico\u00bb. Alla fine degli anni sessanta inizi\u00f2 la produzione dei condizionatori d'aria (anche in questo caso gi\u00e0 esisteva un brevetto di Fumagalli risalente al 1948).\nIl nucleo produttivo dell'azienda rest\u00f2 comunque la lavatrice: nel corso di tutti gli anni cinquanta e sessanta la Candy mantenne saldamente la leadership del mercato nazionale delle lavabiancheria, fruendo di una posizione di vantaggio in un mercato che, fra nuovi acquisti e sostituzioni, andava costantemente espandendosi.\nImprenditore dalla forte personalit\u00e0 accentratrice, Fumagalli si trov\u00f2 nella necessit\u00e0 di gestire la complessit\u00e0 organizzativa conseguente alla crescita dimensionale degli anni sessanta con un previdente decentramento delle responsabilit\u00e0 direttive in ambito strettamente familiare. La struttura organizzativa della Candy venne divisa per funzioni: a Niso venne delegata la funzione di progettazione e realizzazione tecnica, a Enzo quella commerciale e a Peppino quella amministrativa; a Oreste Gagetti, marito di Alma, la terzogenita, fu affidata la gestione dei rapporti con l'estero.\nFumagalli, oramai settantenne, rivest\u00ec negli anni sessanta un ruolo di sempre minore responsabilit\u00e0 diretta all'interno dell'azienda, mentre mantenne per s\u00e9 il titolo di presidente onorario. Il controllo azionario dell'azienda rimase, com'era del resto caratteristica generale delle aziende del settore, solidamente nelle mani del fondatore e dei familiari. \nA Fumagalli nel 1966 venne conferito il premio \u00abDalla gavetta\u00bb dal Circolo della stampa di Milano, riservato a personaggi del mondo imprenditoriale nazionale capaci di rappresentare il mito del capitano d'industria dalle umili origini. La presenza della Candy nel tessuto sociale locale manifest\u00f2 un progressivo radicamento: nel 1967 \u00e8 intitolata a Fumagalli la via in cui sorgeva lo stabilimento di Brugherio, mentre numerosi furono gli interventi dell'imprenditore nelle occasioni che coinvolgevaono la socialit\u00e0 locale attraverso le sponsorizzazioni sportive e la promozione di varie iniziative pubbliche e di beneficenza. Fumagalli mor\u00ec a Monza alla fine del 1971."}
{"id": "2396455", "revid": "256896", "url": "https://it.wikipedia.org/wiki?curid=2396455", "title": "Morte e vida severina", "text": ""}
{"id": "2396457", "revid": "253269", "url": "https://it.wikipedia.org/wiki?curid=2396457", "title": "Gunsmoke", "text": "Gunsmoke \u00e8 una serie televisiva statunitense di genere western trasmessa dall'emittente CBS per 20 stagioni, dal 1955 al 1975.\n\u00c8 la serie televisiva live action statunitense pi\u00f9 longeva di sempre nella fascia di prima serata, seconda solo alla serie animata \"I Simpson\" (1989-oggi, 28 stagioni): supera altre famose serie come \"Bonanza\" (1959-1973), \"Dallas\" (1978-1992) e \"California\" (1979-1993), che hanno 6 stagioni in meno, ed \u00e8 a pari merito per stagioni con \"Law &amp; Order - I due volti della giustizia\", ma \"Gunsmoke\" ha circa 200 episodi in pi\u00f9.\nTrama.\nAmbientata attorno al 1873, narra le vicende di Matt Dillon, sceriffo di Dodge City, impersonato da James Arness (dopo un rifiuto di John Wayne, che presenta tuttavia l'episodio pilota); assieme ad Arness, fanno parte del cast Amanda Blake nel ruolo della proprietaria del saloon \"Long Branch\" (molte nomination per lei ai Golden Globe); Milburn Stone \u00e8 Doc Adams, Dennis Weaver \u00e8 Chester, l'aiuto sceriffo (fino al 1964), sostituito in seguito da Ken Curtis; Burt Reynolds \u00e8 il mezzosangue Quint.\nPersonaggi e interpreti.\nGuest-stars.\nMoltissime le guest stars che hanno partecipato (anche molte volte ciascuno) alla serie:Willie Aames, Jack Albertson, Richard Anderson, Jean Arthur, John Astin, Edward Asner, Lew Ayres, John Drew Barrymore, Ed Begley, Ralph Bellamy, James Best, Dan Blocker, Randy Boone, Bruce Boxleitner, Eric Braeden, Peter Breck, Beau Bridges, Morgan Brittany, Charles Bronson, James Brown, Joyce Bulifant, Gary Busey, Sebastian Cabot, Frank Cady, Harry Carey, Jr., John Carradine, Conlan Carter, Jack Cassidy, Lee J. Cobb, Don Collier, Chuck Connors, Mike Connors, Robert Culp, Royal Dano, Kim Darby, Bette Davis, Jim Davis, Bruce Dern, William Devane, Angie Dickinson, James Doohan, Richard Dreyfuss, Buddy Ebsen, Barbara Eden, Jack Elam, Sam Elliott, Harrison Ford, Jodie Foster, Anne Francis, Bert Freed, Victor French, Beverly Garland, James Gavin, Melissa Gilbert, Harold Gould, James Gregory, Katherine Helmond, Earl Holliman, Bo Hopkins, Marsha Hunt, Josephine Hutchinson, Dennis Hopper, John Ireland, Richard Jaeckel, Ben Johnson, L.Q. Jones, Robert Karnes, Don Keefer, DeForest Kelley, Adam Kennedy, George Kennedy, Richard Kiley, Jack Klugman, Ted Knight, Diane Ladd, Martin Landau, Rose Marie, Vera Miles, John Mitchum, Ricardo Montalban, Erin Moran, Leslie Nielsen, Leonard Nimoy, Nick Nolte, Slim Pickens, Suzanne Pleshette, Judson Pratt, Andrew Prine, Denver Pyle, Dack Rambo, Ruth Roman, Katharine Ross, Albert Salmi, John Saxon, William Shatner, Tom Simcox, Robert F. Simon, Tom Skerritt, Jeremy Slate, David Soul, Aaron Spelling, Loretta Swit, Harry Dean Stanton, Gloria Talbott, Russ Tamblyn, Vic Tayback, Dub Taylor, Daniel J. Travanti, Forrest Tucker, Cicely Tyson, Lee Van Cleef, Joyce Van Patten, Robert Vaughn, Gary Vinson, Jon Voight, Lesley Ann Warren, David Wayne, Adam West, James Whitmore, Robert J. Wilke, Chill Wills, William Windom, Ian Wolfe e Dana Wynter.\nContrariamente ad altre serie, non ci sono attori bambini nel cast principale, anche se numerosi sono coloro che vi hanno partecipato come guest stars, inclusi Tommy Kirk, Gordon Gebert, Richard Eyer, Ricky Kelman, Kurt Russell, Butch Patrick, Pat Cardi, Robert Crawford Jr., Stefan Arngrim, Eddie Hodges, Johnny Whitaker, Stephen Liss, Bobby Riha, Manuel Padilla Jr., Christopher Knight, Jimmy Bracken, Michael-James Wixted, Ron Howard, Mitch Vogel, Josh Albee, Ike Eisenmann, Leif Garrett, Clay O'Brien e Todd Lookinland.\nProduzione.\nAddirittura concepita sul finire degli anni quaranta, esord\u00ec come trasmissione radiofonica nel 1952, per poi passare, sull'onda del successo, sul piccolo schermo: alla radio, la voce dello sceriffo protagonista era quella baritonale di William Conrad, in seguito attore celebre nella serie tv \"Cannon\" (1971-1976)\nRegisti.\nCon 96 episodi diretti tra il 1956 e il 1965 Andrew V. McLaglen \u00e8 il regista pi\u00f9 prolifico della serie: diressero episodi, tra gli altri, anche Harry Harris (64 regie), Ted Post (55), Alf Kjellin, Sam Peckinpah.\nDistribuzione.\nDal 1955 al 1961 le puntate sono di mezzora l'una, dall'anno successivo passano a un'ora; dal 1966 la serie diviene a colori. In Italia \u00e8 stata trasmessa su Italia 1 anche con i titoli di Storie del vecchio West e Lo sceriffo di Dodge City.\nFilm per la televisione.\nAi 635 episodi della serie fecero seguito 5 film tv (l'ultimo nel 1994). Dopo la chiusura, Arness pass\u00f2 ad impersonare Zeb Macahan in un'altra serie western di successo, \"Alla conquista del West\"."}
{"id": "2396461", "revid": "1788047", "url": "https://it.wikipedia.org/wiki?curid=2396461", "title": "Caetano e Chico Juntos e ao Vivo", "text": "Caetano e Chico Juntos e Ao Vivo \u00e8 un disco registrato dal vivo da Chico Buarque e Caetano Veloso, durante gli spettacoli tenutisi nei giorni 10 e 11 1972 al Teatro Castro Alves, Salvador."}
{"id": "2396462", "revid": "102623600", "url": "https://it.wikipedia.org/wiki?curid=2396462", "title": "Chico Canta", "text": "Chico Canta \u00e8 un disco pubblicato da Chico Buarque nel 1973 ed \u00e8 la colonna sonora del film \"Calabar: o Elogio da Trai\u00e7\u00e3o\", di Chico Buarque e Ruy Guerra."}
{"id": "2396467", "revid": "729019", "url": "https://it.wikipedia.org/wiki?curid=2396467", "title": "Vespa-Caproni", "text": "L'autoblindo Vespa-Caproni era un veicolo militare italiano, ideato dalle industrie aeronautiche Caproni. Ne fu costruito solo un prototipo, lungamente testato il 2 febbraio 1942 presso il Centro Studi della Motorizzazione ma, nonostante fosse un progetto particolarmente innovativo, non entr\u00f2 mai in produzione.\nL'idea iniziale era quella di dotare l'esercito italiano di un veicolo blindato ragionevolmente piccolo, leggero, agile e veloce.\nCaratteristiche.\nLa Vespa-Caproni poteva ospitare due uomini d'equipaggio.\nLa sua caratteristica pi\u00f9 evidente - probabilmente unica nel campo dei veicoli militari - era la posizione delle ruote, che erano disposte a rombo, o losanga: una anteriore e una posteriore (come una motocicletta), e due centrali, coassiali, poste ai due lati del mezzo; in pratica una configurazione 1x2x1. Questo conferiva al veicolo un raggio di sterzata particolarmente ridotto, qualit\u00e0 utile per un'autoblindo destinato principalmente alla rapida esplorazione e ricognizione.\nAveva un motore a 8 cilindri Lancia Astura da 82 cavalli di potenza; era lunga 3,90 metri, larga 2 metri e alta 1,85 metri. Il peso era di 3,4 tonnellate. La corazza frontale era spessa 26mm e quella laterale 14mm. Poteva raggiungere la velocit\u00e0 di 86\u00a0km/h ed aveva un'autonomia di 200\u00a0km su strada. Era armato di una mitragliatrice Breda Mod. 38 da 8mm."}
{"id": "2396471", "revid": "102623631", "url": "https://it.wikipedia.org/wiki?curid=2396471", "title": "Sinal Fechado", "text": "Sinal Fechado \u00e8 un album inciso da Chico Buarque de Hollanda nel 1974."}
{"id": "2396472", "revid": "52076", "url": "https://it.wikipedia.org/wiki?curid=2396472", "title": "Danube script", "text": ""}
{"id": "2396475", "revid": "1494169", "url": "https://it.wikipedia.org/wiki?curid=2396475", "title": "Chico Buarque &amp; Maria Beth\u00e2nia ao Vivo", "text": "Chico Buarque e Maria Beth\u00e2nia ao Vivo \u00e8 un album live registrato nel 1975 durante uno spettacolo di Chico Buarque e Maria Beth\u00e2nia, a Rio de Janeiro."}
{"id": "2396477", "revid": "287204", "url": "https://it.wikipedia.org/wiki?curid=2396477", "title": "Maria Bethania", "text": ""}
{"id": "2396478", "revid": "110157", "url": "https://it.wikipedia.org/wiki?curid=2396478", "title": "Meus Caros Amigos", "text": "Meus Caros Amigos \u00e8 un album del musicista brasiliano Chico Buarque, ed \u00e8 stato inciso nel 1976."}
{"id": "2396482", "revid": "135491", "url": "https://it.wikipedia.org/wiki?curid=2396482", "title": "Joseph Hillstrom King", "text": ""}
{"id": "2396485", "revid": "767487", "url": "https://it.wikipedia.org/wiki?curid=2396485", "title": "Il replicante", "text": "Il replicante (\"The Wraith\") \u00e8 un film di fantascienza del 1986 diretto da Mike Marvin. La trama, sebbene del tutto fittizia, \u00e8 stata ispirata da un fatto di cronaca realmente accaduto nel quale un adolescente invischiato nelle corse illegali caus\u00f2 quattro morti in Arizona. \nTrama.\nUna banda di street-racer, capeggiata da un certo Packard Walsh, si diverte ad adescare degli sventurati ragazzi con auto costose per farli gareggiare in corse clandestine. Per fare questo la banda non disdegna di minacciare le loro ragazze. Lo scopo finale \u00e8 far perdere (anche slealmente) i malcapitati per aggiudicarsi le loro auto, le quali verranno smantellate e rivendute per poter trarre profitto dalla vendita dei bolidi o di parti di essi.\nLa prepotenza, l'arroganza e, soprattutto, la violenza di Packard fanno s\u00ec che tutta la cittadina lo tema, consentendogli cos\u00ec di mantenere il suo atteggiamento da bullo in un clima di sostanziale omert\u00e0. Senza veri capi d'accusa, lo sceriffo Loomis non pu\u00f2 far altro che limitarsi a tener d'occhio le strade e tentare, con i pochi strumenti a disposizione, di arginare le corse clandestine.\nMa un giorno arriva in citt\u00e0 un misterioso pilota a bordo di una potente e velocissima fuoriserie nera e, da quel momento in poi, il passato della banda riaffiorer\u00e0 pian piano e si ritorcer\u00e0 contro i suoi stessi componenti. Infatti, gli sgherri della banda periranno tutti, uno dopo l'altro, in incidenti causati da questo misterioso ed abile guidatore nelle varie gare. Costui, alla fine, otterr\u00e0 la sua vendetta e sveler\u00e0 il suo vero segreto nel finale del film. Infatti, egli non \u00e8 altro che un replicante di un ragazzo ucciso anni prima dalla banda, tornato in vita per riprendersi la sua ragazza, nel frattempo corteggiata senza successo dal suo assassino Packard Walsh.\nAuto.\nI componenti della banda posseggono tutti auto elaborate da loro stessi, col fine di poter gareggiare favorevolmente anche contro le auto sportive delle serie pi\u00f9 recenti, pi\u00f9 un \"pick-up\" per trainare le auto vinte slealmente nelle corse clandestine:\nLa fuoriserie del replicante \u00e8 una Dodge M4S Turbo Interceptor nera con tutti i vetri oscurati neri, un prototipo che all'epoca presentava una linea molto futuristica e originale.\nAll'inizio del film la banda sfida un malcapitato alla guida di un'altra Dodge Daytona (una Shelby Z), mentre, durante lo svolgimento della trama del film, Packard tenta di sfidare anche Billy (il cuoco del \"fast food\" locale), il quale possiede una vecchia Triumph Spitfire 1500 d'importazione (si pu\u00f2 notare sul finestrino l'adesivo \"GB\" della Gran Bretagna, nonostante il volante sul lato sinistro).\nProduzione.\nIl film \u00e8 dedicato alla memoria di Bruce Ingram, un operatore di macchina morto durante le riprese. \"Il replicante\" \u00e8 senz'altro il film con pi\u00f9 figli e fratelli d'arte presenti nel cast: Nick Cassavetes, Charlie Sheen, Clint Howard, Griffin O'Neal e Randy Quaid. A tutt'oggi, i ragazzi del cast (oggi adulti) sono in ottimi rapporti umani e, infatti, sono numerose le foto che li ritraggono insieme anche ai giorni nostri. Il film \u00e8 stato girato nei dintorni di Tucson."}
{"id": "2396486", "revid": "88740", "url": "https://it.wikipedia.org/wiki?curid=2396486", "title": "Conclave del 1721", "text": "Il conclave del 1721 venne convocato a seguito della morte del papa Clemente XI e si concluse con l'elezione del papa Innocenzo XIII.\nSituazione generale.\nAll'apertura del conclave, il 31 marzo 1721, il collegio cardinalizio apparve diviso in quattro fazioni, due politiche e due ecclesiastiche. La fazione imperiale, quella pi\u00f9 forte, era guidata dal cardinale Michele Federico Althann e aveva una forza stimata fra i venti e i venticinque voti. Essa rappresentava gli interessi di Carlo VI d'Asburgo.\nLa fazione dei Borbone, il gruppo dei cardinali che difendevano gli interessi delle due potenze cattoliche governate dai Borbone, Francia e Spagna, includeva undici o dodici cardinali. Essa rappresentava gli interessi di Luigi XV di Francia e di Filippo V di Spagna.\nLa fazione clementina, guidata dal nipote del papa Clemente XI, il cardinale Annibale Albani, era il gruppo di cardinali creati da suo zio. Il loro numero \u00e8 stato stimato fra otto e quindici. Infine la fazione degli \"zelanti\", costituita dai cardinali che si opponevano all'influenza laica sulla Chiesa. Il loro capogruppo era Carlo Agostino Fabroni e si stimava potesse muovere fra i sei e i dodici voti.\nCi si aspettava che le due fazioni ecclesiastiche, i clementini e gli zelanti, avrebbero unito le loro forze durante il conclave. Circa trenta cardinali vennero considerati papabili, ma fra di loro Francesco Pignatelli venne ritenuto come il grande favorito. Era sostenuto dall'Austria e aveva molti amici fra gli zelanti. Altri candidati con buone possibilit\u00e0 di elezione erano Lorenzo Corsini, Sebastiano Antonio Tanara, Benedetto Pamphilj, Gianfrancesco Barbarigo e Marco Antonio Gozzadini.\nDue problemi impedivano di raggiungere il \"plenum\" del collegio cardinalizio: \nIl cardinale Annibale Albani cerc\u00f2 di ottenere una rapida elezione del suo candidato, Fabrizio Paolucci. Nel primo scrutinio, svoltosi la mattina del 1\u00ba aprile, Paolucci ricevette otto voti diretti e altri due di \"accessus\", per un totale di quindi dieci voti. Nel secondo scrutinio, la sera dello stesso giorno, a Paolucci mancarono solo tre voti per essere eletto. In quel momento, per\u00f2 il cardinale della corona Althann rese noto che, avvalendosi dell'antico \"ius exclusivae\", Carlo VI d'Asburgo aveva deciso di porre il veto contro di lui, il quale perse tutti i propri voti.\nNel mese di aprile vennero proposti diversi candidati, fra i quali Gozzadini e Cornaro, ma nessuno di loro fu in grado di raggiungere risultati significativi. Alla fine del mese fu evidente che le migliori possibilit\u00e0 per l'elezione erano per il cardinale Michelangelo de' Conti, proposto dalla fazione francese. Il 25 aprile Conti ottenne sette voti. La fazione imperiale, tuttavia, sperava ancora nell'elezione del suo principale candidato, Francesco Pignatelli, e avrebbe votato per Conti solo in ultima istanza. Quando Pignatelli sfior\u00f2 l'elezione, il 1\u00ba maggio, il cardinale della corona spagnola fece per\u00f2 sapere che Filippo V di Spagna aveva posto il veto contro di lui.\nIl crollo di Pignatelli fu decisivo: la fazione imperiale, ammettendo l'impossibilit\u00e0 di eleggere il suo candidato, decise di votare a favore di Conti. Nei giorni successivi la fazione curiale promise anch'essa il proprio sostegno al cardinale Conti. La mattina dell'8 maggio 1721, al 75\u00ba scrutinio, il cardinale Michelangelo de' Conti venne eletto papa ricevendo 54 voti su 55. L'unico voto contrario fu il suo, che lo diede a Sebastiano Antonio Tanara. Conti assunse il nome di Innocenzo XIII in onore del papa Innocenzo III, anch'egli della famiglia Conti."}
{"id": "2396490", "revid": "466539", "url": "https://it.wikipedia.org/wiki?curid=2396490", "title": "Derby di Zurigo", "text": "Il derby di Zurigo \u00e8 la sfida calcistica tra le due squadre principali della citt\u00e0 di Zurigo.\nStoria.\nCome tante altre partite tra acerrimi avversari, il classico di Zurigo fu originariamente un confronto tra gruppi di tifosi e strati sociali differenti. Il Grasshopper \u00e8 stato considerato fin dai tempi pi\u00f9 remoti come il club \"elegante\" della Svizzera. Al contrario, lo Zurigo era l'emblema della popolazione proletaria e si presentava come il club dei lavoratori.\nIl primo derby tra i due club ha avuto luogo a Zurigo nel 1897, dando cos\u00ec vita a uno tra i pi\u00f9 antichi duelli tra rivali urbani al di fuori del Regno Unito. Undici anni prima, nel 1886, era stato fondato il Grasshopper Club Z\u00fcrich, club che fino ad oggi \u00e8 il massimo vincitore svizzero di titoli di lega, mentre il Fussballclub Z\u00fcrich nacque nel 1896.\nAmbedue le squadre rivestono da sempre un ruolo di primo piano sul palcoscenico nazionale elevetico, con 12 titoli di campionato e 10 trofei di Coppa Svizzera per Zurigo, e rispettivamente 27 titoli e 19 coppe nazionali per il Grasshoppe. Il Grasshopper celebr\u00f2 la vittoria del suo ultimo campionato nazionale nel 2002-2003, mentre lo Zurigo si incoron\u00f2 nel 2005-2006, nel 2006-2007 e nel 2008-2009."}
{"id": "2396492", "revid": "14691", "url": "https://it.wikipedia.org/wiki?curid=2396492", "title": "Glaciazione di Wurm", "text": ""}
{"id": "2396493", "revid": "827882", "url": "https://it.wikipedia.org/wiki?curid=2396493", "title": "Wurm", "text": ""}
{"id": "2396495", "revid": "1305772", "url": "https://it.wikipedia.org/wiki?curid=2396495", "title": "W\u00fcrm (disambigua)", "text": "W\u00fcrm o Wurm"}
{"id": "2396497", "revid": "486946", "url": "https://it.wikipedia.org/wiki?curid=2396497", "title": "Jingle pubblicitari", "text": ""}
{"id": "2396498", "revid": "547034", "url": "https://it.wikipedia.org/wiki?curid=2396498", "title": "Conclave del 1724", "text": "Il conclave del 1724 venne convocato a seguito della morte del papa Innocenzo XIII e si concluse con l'elezione del papa Benedetto XIII.\nSvolgimento del conclave.\nAl momento della morte di Innocenzo XIII il collegio cardinalizio contava 65 cardinali. Rispetto al precedente conclave (1721) la situazione era cambiata di poco, sia perch\u00e9 Innocenzo XIII, che aveva regnato solo tre anni, aveva creato solamente tre cardinali (uno di essi, il cardinal Dubois, era morto nel 1723), sia perch\u00e9 durante il suo pontificato morirono solo due dei partecipanti al conclave che lo aveva eletto.\nGli schieramenti che si formarono nel conclave del 1724 furono gli stessi di quello del 1721. I cardinali ritenuti papabili furono Francesco Pignatelli, considerato il grande favorito, Fabrizio Paolucci, Lorenzo Corsini, Sebastiano Antonio Tanara, Benedetto Pamphilj, Gianfrancesco Barbarigo e Marco Antonio Gozzadini.\nLe votazioni iniziarono il 20 marzo 1724 con solo 32 cardinali. Subito fu in testa il cardinale Fabrizio Paolucci, ma, a causa della riluttanza delle potenze cattoliche, egli aveva poche possibilit\u00e0 di essere davvero eletto. Inoltre Carlo VI d'Asburgo pose nuovamente il veto, come nel 1721, contro di lui. Il 20 aprile Alessandro Albani propose la candidatura del cardinale gesuita Fabio degli Abati Olivieri, la quale trov\u00f2 per\u00f2 la feroce opposizione da parte di molti cardinali dalla fazione imperiale, che accusarono Albani di aver tradito la Francia. Inoltre molti porporati non volevano un papa gesuita.\nIl cardinale della corona d'Austria Juan \u00c1lvaro Cienfuegos Villaz\u00f3n propose allora la candidatura del cardinale Giulio Piazza, ma invano. Alla fine di maggio si propose il cardinale domenicano Vincenzo Maria Orsini. Il 29 maggio Orsini ottenne 53 voti su 54 e venne eletto papa, assumendo il nome di Benedetto XIII in onore del papa Benedetto XI, pontefice proveniente dall'ordine domenicano.\nElenco dei partecipanti.\nI seguenti cardinali parteciparono al conclave:"}
{"id": "2396499", "revid": "14691", "url": "https://it.wikipedia.org/wiki?curid=2396499", "title": "Glaciazione del W\u00fcrm", "text": ""}
{"id": "2396503", "revid": "1024865", "url": "https://it.wikipedia.org/wiki?curid=2396503", "title": "Rivoluzione neolitica", "text": "La rivoluzione neolitica o rivoluzione del neolitico, detta anche transizione demografica del neolitico, rivoluzione agricola o prima rivoluzione agricola, fu la transizione su larga scala di molte delle culture umane durante il periodo neolitico da uno stile di vita di caccia e raccolta ad uno di agricoltura e sedentariet\u00e0, favorendo un incremento della popolazione umana. Fu in queste prime comunit\u00e0 sedentarie che divenne possibile fare osservazioni ed esperimenti con le piante e su come nascessero e crescessero. Questo nuovo tipo di conoscenza port\u00f2 alla coltivazione delle piante.\nI dati archeologici mostrano che la coltivazione di svariati tipi di piante ebbe inizio in luoghi diversi e separati in tutto il mondo nell'epoca geologica dell'olocene, all'incirca anni fa. Fu la prima rivoluzione storicamente verificabile del mondo che riguardasse l'agricoltura. Secondo alcuni la rivoluzione neolitica ampli\u00f2 enormemente la diversit\u00e0 del cibo disponibile, portando come risultato all'aumento della qualit\u00e0 dell'alimentazione dell'uomo, secondo altri, che si sono basati sugli esami comparati degli scheletri, gli agricoltori a differenza dei cacciatori-raccoglitori, soffrirono di diverse patologie correlate alla peggiore alimentazione, all'intenso lavoro e alla facilit\u00e0 di malattie infettive.\nLa rivoluzione neolitica comport\u00f2 molto pi\u00f9 dell'adozione di una serie limitata di tecniche di produzione del cibo. Durante i millenni successivi implic\u00f2 la trasformazione dei piccoli gruppi nomadi di cacciatori-raccoglitori che avevano dominato fino ad allora la preistoria umana in societ\u00e0 sedentarie (non nomadi), residenti in villaggi e citt\u00e0 stabili. Queste societ\u00e0 andarono a modificare radicalmente il proprio ambiente naturale per mezzo della coltivazione, con attivit\u00e0 annesse come l'irrigazione o la deforestazione, che portava alla produzione di un surplus di cibo. Ulteriori sviluppi furono l'addomesticazione degli animali, l'inizio della lavorazione della ceramica, la creazione di attrezzi in pietra levigata e la costruzione di case rettangolari.\nQuesti mutamenti fornirono la base per lo sviluppo di amministrazioni centralizzate, strutture politiche, ideologie gerarchiche, sistemi di trasmissione della conoscenza non personali (cio\u00e8 la scrittura), insediamenti densamente popolati, sistemi di divisione e specializzazione del lavoro, reti commerciali, e per la nascita dell'arte non trasportabile e dell'architettura e della propriet\u00e0 personale come ricchezza. Mario Vegetti sottolinea la dinamica economica che \u00e8 sottesa a questo processo: \"\"La rivoluzione agricola non sarebbe stata possibile senza una decisione sociale, che rafforza la coesione delle comunit\u00e0 neolitiche\", quella cio\u00e8 di non consumare immediatamente il prodotto del raccolto, \"ma di conservarne una parte, da destinare alla semina\"\". La prima civilt\u00e0 nota fu quella sumerica, che si svilupp\u00f2 nella Mesopotamia meridionale all'incirca anni fa; la sua comparsa segn\u00f2 inoltre l'inizio dell'et\u00e0 del bronzo.\nIl rapporto tra gli aspetti del neolitico sopra menzionati e la comparsa dell'agricoltura, la sequenza della loro stessa comparsa e la relazione empirica tra di loro nei vari siti archeologici del neolitico, rimangono oggetto di dibattito accademico e variano di luogo in luogo, invece di rappresentare l'esito delle leggi universali dell'evoluzione sociale. \u00c8 nella zona del Levante che si ritrovano le tracce dei primi sviluppi della rivoluzione del neolitico intorno al a.C., proseguendo in altri siti della zona pi\u00f9 ampia della Mezzaluna Fertile.\nTransizione all'agricoltura.\nIl termine \"rivoluzione neolitica\", o \"rivoluzione del neolitico\", \u00e8 stato creato da Vere Gordon Childe nella sua opera \"Man Makes Himself\" del 1936. Childe introdusse questa idea del primo evento di una serie di rivoluzioni agricole nella storia del Medio Oriente. Questo periodo viene descritto come una \"rivoluzione\" per sottolinearne l'importanza, il grande significato e il grado di cambiamento che influenz\u00f2 le comunit\u00e0 in cui vennero gradualmente adottate e poi affinate le nuove pratiche agricole.\nL'inizio di questo processo \u00e8 stato datato dal all' a.C. nella Mezzaluna Fertile e forse all' a.C. nel sito archeologico di Kuk in Papua Nuova Guinea. Questa transizione sembra associata ovunque con passaggio da uno stile di vita generalmente nomade di caccia e raccolta ad uno sedentario, su base agricola, con l'inizio della domesticazione di varie specie di piante ed animali \u2013 a seconda di quali specie fossero disponibili localmente e probabilmente sotto l'influenza della cultura locale. Moderne ricerche archeologiche suggeriscono che in alcune regioni, come la penisola del sud-est asiatico, il passaggio da cacciatori-raccoglitori ad agricoltori sedentari non sia stato lineare, ma specifico di ogni singola regione.\nEsistono diverse teorie (che non escludono necessariamente l'un l'altra anche se si trovano sostanzialmente in competizione) riguardanti i fattori che portarono queste popolazioni a sviluppare l'agricoltura. Le pi\u00f9 significative sono:\nRaccolta primitiva dei cereali (23\u00a0000 anni fa).\nL'analisi delle tracce d'uso di cinque lame di selce levigata ritrovate nel sito di Ohalo, un accampamento di pescatori-cacciatori-raccoglitori risalente a anni fa sulle sponde del Mar di Galilea, nel nord di Israele, ha fornito una delle prove pi\u00f9 antiche dell'uso di attrezzi per la raccolta dei cereali. Il sito di Ohalo risale al periodo di passaggio tra il paleolitico superiore ed il mesolitico e viene ritenuto appartenente ad entrambi i periodi.\nLe tracce d'uso dimostrano che questi attrezzi venivano utilizzati per raccogliere i cereali che crescevano spontaneamente appena prima che i semi fossero maturi e venissero dispersi nell'ambiente. Gli attrezzi presi in esame non vennero utilizzati in modo intensivo e mostrano due modalit\u00e0 di raccolta: tenendo in mano direttamente i coltelli di selce oppure legati ad un manico. Questi ritrovamenti gettano una nuova luce sulle tecniche di raccolta dei cereali messe in pratica anni prima della cultura natufiana e anni prima della nascita delle comunit\u00e0 sedentarie agricole in Medio oriente. Inoltre, questi nuovi ritrovamenti concordano con le prove di una precoce coltivazione dei cereali in questo sito e l'uso di attrezzi di pietra adatti alla macinazione.\nDomesticazione delle piante.\nUna volta che l'agricoltura ebbe preso slancio, all'incirca 9000 anni fa, l'attivit\u00e0 umana consist\u00e9 nella selezione artificiale delle piante da cereali (cominciando con il farro, il monococco e l'orzo), e non semplicemente di quelle piante che fornivano un maggiore contenuto calorico per mezzo di semi pi\u00f9 grandi. Le piante con caratteristiche quali semi piccoli o un sapore amaro venivano considerate sgradite. Le piante che arrivavano rapidamente alla maturit\u00e0 e quindi spargevano i semi non venivano generalmente raccolte, quindi i loro semi non venivano immagazzinati n\u00e9 seminati nella stagione successiva; questa tipologia di raccolto selezion\u00f2 in maniera spontanea i vegetali che impiegavano pi\u00f9 tempo a far maturare i semi commestibili.\nDaniel Zohary ha identificato alcune specie vegetali come \"colture pioniere\" o prime colture domesticate del neolitico. Egli ha sottolineato l'importanza del grano, dell'orzo e della segale, ed ha suggerito che la domesticazione del lino, dei piselli, dei ceci, della vecciola e delle lenticchie sia avvenuta in seguito. Sulla base delle analisi genetiche delle piante coltivate, Zohary \u00e8 pi\u00f9 incline alle teorie che indicano una singola o almeno un piccolo numero di eventi di domesticazione per ogni taxon che si \u00e8 diffuso dal Levante nella Mezzaluna fertile ed in seguito in Europa. Gordon Hillman e Stuart Davies hanno condotto esperimenti con diverse variet\u00e0 di grano selvatico per dimostrare che il processo di domesticazione dovrebbe essere avvenuto in periodo relativamente breve, tra i 20 ed i 200 anni. Alcuni dei tentativi iniziali fallirono e le colture vennero abbandonate, talvolta per essere riprese e coltivate successivamente migliaia di anni pi\u00f9 tardi: la segale, coltivata nell'Anatolia del neolitico ma in seguito abbandonata, si fece strada in Europa come pianta infestante e venne poi coltivata con successo in questo continente migliaia di anni dopo i primi tentativi di coltivazione. La lenticchia a livello selvatico presentava un problema diverso: la maggior parte dei semi non germogliano nel primo anno dopo la semina; le prime testimonianze di coltivazione delle lenticchie, riuscendo a far germogliare i semi nel primo anno, risalgono al primo neolitico nel sito di Jerf el Ahmar (nell'odierna Siria) e la coltivazione delle lenticchie si diffuse rapidamente verso il sito di Netiv HaGdud nella valle del Giordano. Il processo di domesticazione fece s\u00ec che questo tipo di colture si adattassero e aumentassero di dimensioni, in modo da essere pi\u00f9 facili da raccogliere, da immagazzinare e pi\u00f9 utili agli esseri umani.\nNel sito di Gilgal I, risalente al primo neolitico, venivano coltivati selettivamente fichi, orzo e avena. In questo sito nel 2006 gli archeologi hanno rinvenuto depositi di sementi in quantit\u00e0 troppo grandi per essere frutto di una raccolta intensiva, in uno strato databile all'incirca a anni fa. Alcune delle colture tentate e successivamente abbandonate durante il periodo neolitico nel Medio oriente antico, in siti come Gilgal, furono in seguito coltivate con successo in altre parti del mondo.\nDal momento che i primi agricoltori ebbero perfezionato le loro tecniche agricole come l'irrigazione (di cui si trovano tracce risalenti al VI millennio a.C. in Kh\u016bzest\u0101n), la resa delle colture aument\u00f2 in modo tale da fornire il surplus necessario all'immagazzinamento. La maggior parte dei cacciatori-raccoglitori non era in grado di immagazzinare facilmente il cibo per lungo tempo a causa del loro stile di vita nomade, mentre coloro che avevano adottato uno stile di vita sedentario potevano immagazzinare la produzione in surplus. Infine nacquero i granai che permisero ai villaggi di immagazzinare le sementi ancora pi\u00f9 a lungo. Con una maggiore disponibilit\u00e0 di cibo la popolazione crebbe di numero e le comunit\u00e0 svilupparono i lavoratori specializzati ed attrezzi sempre pi\u00f9 avanzati.\nQuesti processi non furono lineari come si riteneva un tempo, ma si tratt\u00f2 di sforzi e tentativi pi\u00f9 complicati, che furono intrapresi dalle diverse culture umane in differenti parti del mondo in modi diversi tra di loro.\nDiffusione delle colture: il caso dell'orzo.\nLa coltivazione di una delle pi\u00f9 importanti colture del mondo, l'orzo, ha avuto inizio in Medio oriente all'incirca anni fa (9000 a.C.). L'orzo \u00e8 una coltura altamente resistente, in grado di crescere in vari tipi di ambiente come alle alte altitudini e latitudini. Le testimonianze archeobotaniche dimostrano che l'orzo si era gi\u00e0 diffuso attraverso il continente euroasiatico gi\u00e0 nel 2000 a.C.. Per chiarire ulteriormente i percorsi lungo cui si \u00e8 diffusa la coltivazione dell'orzo attraverso l'Eurasia, sono state fatte analisi genetiche in grado di determinare la diversit\u00e0 genetica e la struttura della popolazione nei taxa esistenti di orzo. Queste analisi genetiche mostrano che l'orzo coltivato si \u00e8 diffuso attraverso l'Eurasia lungo percorsi diversi, che furono molto probabilmente separati sia nel tempo che nello spazio.\nSviluppo e diffusione.\nMedio oriente.\nL'agricoltura fece la sua comparsa nella zona sud-occidentale dell'Asia quasi anni pi\u00f9 tardi, all'incirca \u2013 anni fa. Questa regione fu il fulcro della domesticazione di tre tipi di cereali (il monococco, il farro e l'orzo), di quattro tipi di legumi (la lenticchia, il pisello, la vecciola ed il cece), e del lino. La domesticazione fu un processo lento che si svolse in molteplici regioni e fu preceduto da secoli, se non millenni, di coltivazione non sistematica.\nI ritrovamenti di grandi quantit\u00e0 di sementi e di una pietra da macina nel sito paleolitico di Ohalo, risalente a circa anni fa, hanno evidenziato alcuni dei primi tentativi di coltivazione avanzata di vegetali per il consumo alimentare e implicano che gli esseri umani ad Ohalo lavoravano i chicchi prima del consumo. Tell Aswad rappresenta uno dei siti pi\u00f9 antichi con tracce di coltivazione sistematica del farro, risalente a 10.800 anni fa. In breve fece la sua comparsa per la prima volta l'orzo distico decorticato a Gerico nella valle del Giordano e ad Iraq ed-Dubb, nell'odierna Giordania. Altri siti della zona del Levante che hanno mostrato tracce precoci di agricoltura sono Wadi Faynan e Netiv Hagdud. Jacques Cauvin ha rilevato che gli abitanti di Aswad non cominciarono a coltivare sul posto, ma \"arrivarono, forse dal vicino Anti-Libano, gi\u00e0 in possesso dei semi per la coltivazione\". Nella parte orientale della Mezzaluna fertile sono state rinvenute tracce di coltivazione di piante selvatiche nel sito di Chogha Golan, nell'odierno Iran, risalenti a anni fa, implicando che ci siano state molteplici zone nella Mezzaluna fertile in cui la domesticazione si sia sviluppata pi\u00f9 o meno contemporaneamente. La cultura neolitica di Qaraoun \u00e8 stata identificata in circa cinquanta siti in Libano nella zona della fonte del fiume Giordano, ma non ha mai ricevuto una datazione precisa.\nEuropa.\nGli archeologi hanno identificato la comparsa di societ\u00e0 agricole nella regione asiatica del Levante verso la fine dell'ultimo periodo glaciale all'incirca anni fa, le quali si sono poi evolute in un certo numero di culture regionalmente distinte nell'VIII millennio a.C. Sono stati rinvenuti resti di societ\u00e0 agricole nella zona del Mar Egeo, risalenti a circa anni fa, pi\u00f9 precisamente a Cnosso, nella grotta Franchthi ed in un certo numero di siti in Tessaglia. Apparvero quindi in breve tempo altre societ\u00e0 di tipo neolitico nei Balcani e nell'Europa centro-meridionale. Queste culture neolitiche europee (nei Balcani e nella zona egea mostrano una certa continuit\u00e0 con le societ\u00e0 dell'Asia medio-orientale e dell'Anatolia (ad esempio a \u00c7atalh\u00f6y\u00fck).\nLe testimonianze odierne suggeriscono che la cultura neolitica venne introdotta in Europa attraverso l'Anatolia occidentale. In tutti i siti neolitici europei sono state rinvenute ceramiche e resti di piante ed animali domesticati in Medio oriente: monococco, farro, orzo, lenticchie, suini, capre, pecore e bovini. I dati genetici indicano che non avvenne alcun addomesticamento di animali nell'Europa neolitica e che tutti gli animali addomesticati provenivano dal Medio oriente. L'unica pianta domesticata non proveniente dal Medio oriente fu il miglio, proveniente invece dall'Asia orientale. Le prime tracce di produzione casearia risalgono a anni fa nella Cuiavia, in Polonia.\nLa diffusione in Europa, dalla zona egea alla Gran Bretagna, richiese circa anni (\u2013 anni fa). La zona del mar Baltico fu raggiunta successivamente, circa anni fa, e anche la zona della pianura pannonica pass\u00f2 ad una cultura di tipo neolitico in ritardo rispetto ad altre zone del continente. In generale la colonizzazione neolitica mostra un andamento \"a salti\", avanzando da un appezzamento di fertile terreno alluvionale all'altro, evitando le aree montuose. Le analisi al radiocarbonio mostrano chiaramente che popolazioni di cultura mesolitica e neolitica convissero una a fianco dell'altra per pi\u00f9 di un millennio in molte parti d'Europa, specialmente nella penisola iberica e lungo la costa atlantica.\nAnalisi al carbonio-14.\nLa diffusione della cultura neolitica dal Medio oriente all'Europa venne studiata quantitativamente per la prima volta nel anni '70 del XX secolo, quando furono disponibili un numero sufficiente di testimonianze databili con il metodo del carbonio-14. Ammerman e Cavalli-Sforza scoprirono un rapporto diretto tra l'et\u00e0 di un sito del primo neolitico e la distanza tra la zona d'origine convenzionalmente accertata in Medio Oriente (Gerico), dimostrando quindi che in media la diffusione della cultura neolitica avvenne ad una velocit\u00e0 costanti di circa 1\u00a0km ogni anno. Studi pi\u00f9 recenti hanno confermato questi risultati dando come risultato una velocit\u00e0 di 0.6\u20131.3\u00a0km/anno.\nAnalisi del DNA mitocondriale.\nA partire dalla prima migrazione dall'Africa dell'homo sapiens anni fa sono avvenute diverse migrazioni in periodo preistorico e storico nel continente europeo. Tenendo conto che il movimento di popolazioni implica un conseguente movimento dei geni, \u00e8 possibile stimare l'impatto di queste migrazioni attraverso l'analisi genetica dei popoli. Le pratiche di agricoltura e allevamento ebbero origine anni fa in una regione del Medio oriente nota come Mezzaluna fertile. Secondo i dati archeologici questo fenomeno, noto come \"neolitico\" si espanse rapidamente da questi territori in Europa. Ad ogni modo rimane oggetto di discussione se questa espansione fosse correlata o meno ad una migrazione umana. Il DNA mitocondriale \u2013 un tipo di DNA ubicato nel citoplasma cellulare ed ereditabile esclusivamente per via materna - \u00e8 stato recuperato dai resti di agricoltori del periodo neolitico preceramico B (PPNB) del Medio oriente e comparato prima con i dati disponibili di altre popolazioni neolitiche europee e poi con le moderne popolazioni di entrambe le zone. I risultati ottenuti mostrano che le migrazioni umane furono coinvolte nella diffusione delle culture di tipo neolitico e indicano che i primi agricoltori neolitici fecero il loro ingresso in Europa lungo un percorso marittimo attraverso l'isola di Cipro e le isole egee.\nAsia meridionale.\nI primi siti di tipo neolitico in Asia meridionale sono Bhirrana nell'odierno stato indiano di Haryana, risalente al 7570\u20136200 a.C., e Mehrgarh, risalente ad un periodo tra e anni fa, nella piana di Kachhi dell'odierno Belucistan, Pakistan; questi siti mostrano tracce di agricoltura (grano e orzo) ed allevamento (bovini, pecore e capre).\nEsistono prove evidenti di una connessione tra i siti neolitici mediorientali e quelli situati pi\u00f9 ad est, fino alla valle dell'Indo. Queste prove suggeriscono la teoria di una relazione tra il periodo neolitico nel Medio oriente e quello nel subcontinente indiano. Il sito preistorico di Mehrgarh in Belucistan (odierno Pakistan) \u00e8 il primo sito neolitico nel subcontinente indiano nord-occidentale, risalente all'incirca all'8500 a.C.. Le coltivazioni a Mehrgarh includevano pi\u00f9 orzo e una piccola quantit\u00e0 di grano. Ci\u00f2 pu\u00f2 essere una prova che l'orzo sia stato domesticato in loco a Mehrgarh, insieme allo zeb\u00f9, ma le variet\u00e0 di grano sembrano avere un'origine mediorientale, dato che la distribuzione odierna delle variet\u00e0 selvatiche di grano \u00e8 limitata al Levante settentrionale ed alla Turchia meridionale. Uno studio dettagliato delle mappe via satellite di alcuni siti archeologici nelle regioni del Belucistan e del Khyber Pakhtunkhwa suggerisce inoltre che ci siano state delle similitudini nelle fasi primitive della coltivazione con i siti dell'Asia occidentale. Il tipo di ceramica prodotta, i focolari riempiti di ciottoli bruciati ed i grandi granai sono elementi comuni sia al sito di Mehrgarh che a molti siti mesopotamici. Le posizioni dei resti umani nei sepolcri di Mehrgarh presentano una forte somiglianza con quelli del sito di Ali Kosh sui monti Zagros dell'Iran meridionale. Nonostante il numero esiguo, la datazione al carbonio-14 e i riscontri archeologici dimostrano una notevole continuit\u00e0 tra i siti mediorientali e il subcontinente indiano, continuit\u00e0 consistente con una diffusione sistematica verso oriente alla velocit\u00e0 di circa 0,65\u00a0km all'anno.\nNella parte meridionale dell'India il periodo neolitico ebbe inizio circa anni fa e dur\u00f2 fino a circa 1.400 anni fa quando avvenne la transizione al periodo megalitico. Il neolitico indiano meridionale \u00e8 caratterizzato da tumoli cinerei, risalenti a anni fa nella regione di Karnataka, diffondendosi in seguito nella regione del Tamil Nadu.\nAsia orientale.\nLa nascita dell'agricoltura nel periodo neolitico della Cina pu\u00f2 essere suddivisa in due ampie regioni, la Cina settentrionale e la Cina meridionale.\nSi ritiene che il primo centro agricolo della Cina settentrionale siano state le terre d'origine dei popoli sino-tibetani, associati alle culture di Houli, Peiligang, Cishan e Xinglongwa, localizzate nel bacino del fiume Giallo. Queste zone furono il centro di domesticazione del pan\u00ecco (\"Setaria italica\") e del miglio (\"Panicum miliaceum\"), le cui prime testimonianze risalgono a circa anni fa.&lt;ref name=\"doi10.1093/aob/mcm048\"&gt;&lt;/ref&gt; Queste specie vennero poi ampiamente coltivate nel bacino del fiume Giallo ( anni fa). Anche la coltivazione della soia ebbe inizio nella Cina settentrionale anni fa, cos\u00ec come furono domesticate sempre in Cina l'arancia e la pesca, a partire dal 2500 a.C..\nI centri agricoli della Cina meridionale erano localizzati nel bacini del fiume Azzurro. Il riso venne domesticato in questa regione, insieme allo sviluppo della risaia, tra i e gli anni fa.\nSi ritiene che siano stati due possibili centri di domesticazione del riso. Il primo, ed il pi\u00f9 probabile, \u00e8 il basso corso del fiume Azzurro, che si reputa essere la terra d'origine dei popoli austronesiani, una zona associata con le culture di Kauhuqiao, Hemudu, Majiabang e Songze. Queste culture erano caratterizzati da tratti tipicamente pre-austronesiani, come le palafitte, la lavorazione della giada e la costruzione di imbarcazioni. La loro dieta veniva integrata con ghiande, castagne d'acqua dolce e con il maiale recentemente addomesticato. Il secondo probabile centro \u00e8 il corso medio del fiume Azzurro, che si ritiene essere la terra d'origine dei popoli hmong-mien ed associato con le culture di Pengtoushan e Daxi. Entrambe queste regioni erano densamente popolate ed intrattenevano scambi commerciali fra di loro, cos\u00ec come con i popoli austroasiatici ad ovest ed i popoli tai-kadai a sud, facilitando in questo modo la diffusione della coltivazione del riso nella Cina meridionale.\nLe culture che producevano riso e quelle che producevano miglio vennero in contatto per la prima volta all'incirca nel periodo tra e anni fa, dando origine ad un corridoio tra i due centri di produzione dove veniva coltivato sia il riso che il miglio. Tra i ed i anni fa si registra una migrazione crescente verso l'isola di Formosa da parte di genti appartenenti alla cultura austronesiana di Dapenkeng, portando con s\u00e9 la tecnologia della coltivazione del riso e del miglio. Esistono prove di grandi insediamenti e di una coltivazione intensiva del riso a Taiwan e nelle isole Penghu durante questo periodo e ci\u00f2 pu\u00f2 aver portato come risultato al sovrasfruttamento. Bellwood ha proposto che ci\u00f2 pu\u00f2 essere stata la spinta iniziale dell'espansione austronesiana che ebbe inizio con la migrazione di questi popoli dall'isola di Formosa verso l'arcipelago delle Filippine circa anni fa.\nGli austronesiani importarono la coltivazione del riso nelle isole del sud-est asiatico insieme ad altre specie domesticate. L'ambiente delle nuove terre colonizzate disponeva inoltre di altre piante commestibili che questi popoli cominciarono a sfruttare. Essi trasportarono in seguito le piante e gli animali domesticati nei loro successivi viaggi di colonizzazione, introducendo cos\u00ec rapidamente specie domesticate o semi-domesticate in tutta l'Oceania. Vennero inoltre a contatto, circa anni fa, con i primi centri agricoli della Nuova Guinea, popolata da genti papuasiche, cos\u00ec come con le regioni dell'India meridionale e dello Sri Lanka, popolate da genti dravidiche. Da questi popoli acquisirono altre piante coltivabili come le banane ed il pepe ed a loro volta introdussero tecniche tipiche austronesiane come la coltivazione nelle zone umide e la canoa a bilanciere. Durante il I millennio d.C. questi popoli colonizzarono il Madagascar e le isole Comore, importando piante commestibili del sud-est asiatico, come il riso, in Africa orientale.\nAfrica.\nSono state identificate tre aree di sviluppo indipendente dell'agricoltura sul continente africano: l'acrocoro etiopico, il Sahel e l'Africa occidentale. Per contro, si ritiene che la comparsa dell'agricoltura nella valle del Nilo sia una derivazione della rivoluzione neolitica originale della Mezzaluna fertile.\nSono state ritrovate numerose pietre da macina nei siti delle culture primitive sebiliana e mechiana nell'odierno Egitto e sono state rinvenute testimonianze di un'economia basata su colture domesticate, risalente a circa anni fa.\nA differenza del Medio oriente, queste testimonianze riportano una \"falsa partenza\" dell'agricoltura, dato che i siti vennero successivamente abbandonati e la comparsa permanente dell'agricoltura venne posposta a circa anni fa presso la cultura tasiana e quella badariana e l'arrivo di piante ed animali dal Medio oriente.\nLa banana ed il pl\u00e1tano, i quali vennero domesticati nel sud-est asiatico e molto probabilmente in Nuova Guinea, furono domesticati indipendentemente anche in Africa gi\u00e0 anni fa. Anche la patata dolce asiatica ed il taro venivano coltivate in Africa.\nLa coltura pi\u00f9 famosa che venne domesticata nell'acrocoro etiopico \u00e8 il caff\u00e8, insieme al q\u0101t, agli ensete, al teff, alla Guizotia abyssinica ed all'Eleusine coracana. Le colture domesticate nella regione del Sahel includono il sorgo ed il miglio perlato. La noce di cola venne coltivata per la prima volta in Africa occidentale, insieme al riso africano, la patata dolce e la palma da olio.\nL'agricoltura si diffuse successivamente in Africa centrale e meridionale con l'espansione dei popoli bantu tra il I millennio a.C ed il I millennio d.C..\nAmeriche.\nLe prime colture domesticate in America centrale furono il mais (a partire dal 4000 a.C.), i legumi (non pi\u00f9 tardi del 4000 a.C.) e la cucurbita (a partire dal 6000 a.C.). La patata e la manioca furono domesticate in America meridionale. Nel territorio degli odierni Stati Uniti i nativi americani cominciarono a coltivare il girasole, il farinello e l'Iva annua intorno al 2500 a.C. Lo stile di vita sedentario nei villaggio non prese piede fino al II millennio a.C..\nNuova Guinea.\nTracce di scavi di drenaggio nelle paludi del Kuk ai limiti degli altipiani occidentali e meridionali in Papua Nuova Guinea indicano la comparsa della coltivazione del taro e di una serie di altre culture a partire da anni fa. Sono state identificate due specie risalenti a questo periodo, il taro (\"Colocasia esculenta\") e la patata dolce (\"Dioscorea\"). Ulteriori testimonianze riguardanti la coltivazione della banana e della canna da zucchero risalgono ad un periodo tra il 6950 ed 6440 a.C. Questi ritrovamenti si trovano ai limiti di altitudine di crescita di queste piante, e da ci\u00f2 \u00e8 stato dedotto che queste coltivazioni potrebbero aver avuto inizio ad altitudini pi\u00f9 favorevoli anche in un periodo precedente. La Commonwealth Scientific and Industrial Research Organisation australiana ha rinvenuto delle prove che il taro potrebbe essere stato introdotto nell'arcipelago delle isole Salomone per il consumo umano anni fa, rendendolo la prima pianta coltivata al mondo.\nCi\u00f2 avrebbe portato alla diffusione dei popoli papuasici dalla Nuova Guinea verso le Isole Salomone ad est e verso l'isola di Timor ed altre aree dell'odierna Indonesia ad ovest. Ci\u00f2 sembra confermare l'ipotesi di Carl Sauer che, nella sua opera \"Agricultural Origins and Dispersals\", aveva gi\u00e0 suggerito nel 1953 che questa regione fosse un primitivo centro di diffusione dell'agricoltura.\nAddomesticamento degli animali.\nQuando il sistema di caccia e raccolta cominci\u00f2 ad essere sostituito da uno stile di vita sedentario caratterizzato dalla produzione del cibo, divenne pi\u00f9 conveniente ed efficiente riuscire ad avere gli animali nelle immediate vicinanze. In questo modo divenne necessario fare in modo che gli animali vivessero all'interno dell'insediamento, anche se in alcuni casi bisogna fare una distinzione tra agricoltori sedentari ed allevatori nomadi. Le dimensioni, il temperamento, la dieta, le abitudini riproduttive e la durata della vita degli animali furono fattori importanti nella scelta e nella riuscita dell'addomesticamento. Gli animali che fornivano il latte, come le mucche e le capre, offrivano una fronte di proteine rinnovabile e perci\u00f2 di grande valore. L'abilit\u00e0 di questi animali di fornire una forza lavoro (per esempio nell'aratura o come traino), cos\u00ec come il fatto di essere una fonte diretta di cibo, aveva sicuramente giocato un ruolo molto importante. Oltre ad essere una fonte di nutrimento, alcuni animali potevano fornire pelle, lana e fertilizzante. Tra i primi animali addomesticati si possono trovare il cane (Asia orientale, circa anni fa), la pecora, la capra, i bovini ed i suini.\nAddomesticamento degli animali in Medio oriente.\nIl Medio oriente fu la zona d'origine di molti animali che furono in seguito addomesticati, come le pecore, le capre ed i suini. In quest'area fu inoltre addomesticato per la prima volta il dromedario. Henri Fleisch ha scoperto la zona di produzione neolitica di oggetti in selce della valle della Beqa' in Libano ed ha proposto che si potesse trattare del primo esempio di pastorizia nomade. Egli dat\u00f2 questa produzione al neolitico preceramico, risultando evidente la non appartenenza del sito al paleolitico, al mesolitico e neppure al neolitico ceramico. La presenza di questi animali diede un grosso vantaggio alla regione in termini di sviluppo culturale ed economico. Dopo che il clima cambi\u00f2 e divenne pi\u00f9 arido, molti agricoltori furono costretti ad andarsene, portando con s\u00e9 gli animali addomesticati. Fu questa massiccia emigrazione dal Medio oriente che contribu\u00ec a diffondere in seguito questi animali nel resto del continente eurasiatico ed in Africa. Questa migrazione avvenne principalmente su un asse est-ovest, in aree con clima simile, dato che le colture solitamente hanno una fascia climatica ottimale molto ristretta al di fuori della quale non crescono per motivi di luce o di approvvigionamento idrico. Ad esempio, il grano non cresce naturalmente nei climi tropicali, cos\u00ec come le piante tropicali come la banana non riescono a crescere nei climi pi\u00f9 freddi. Alcuni autori, come Jared Diamond, ritengono che questo asse est-ovest sia la motivazione principale per cui la domesticazione di piante ed animali si sia espansa cos\u00ec velocemente in Eurasia ed Africa settentrionale, mentre non ebbe modo di attraversare il continente africano per raggiungere l'odierno Sudafrica, dotato di clima mediterraneo, dove le piante adatte ai climi temperati sono state importate e coltivate con successo solamente negli ultimi 500 anni. Allo stesso modo lo zeb\u00f9, originario dell'Africa centrale non fu introdotto nella Mezzaluna fertile cos\u00ec come i bovini addomesticati del Medio oriente non arrivarono alle zone africane centro-meridionali, essendo queste regioni separate dall'arido deserto del Sahara.\nConseguenze.\nCambiamenti sociali.\nNonostante il significativo avanzamento a livello tecnologico la rivoluzione neolitica non comport\u00f2 immediatamente la crescita rapida della popolazione. Sembra che i suoi benefici siano stati contrastati da svariati effetti sfavorevoli, per lo pi\u00f9 malattie e guerre.\nL'introduzione dell'agricoltura non ha portato necessariamente ad un progresso inequivocabile. Gli standard nutritivi della crescente popolazione del neolitico erano inferiori a quelli dei cacciatori-raccoglitori. Numerosi studi etnologici ed archeologici hanno concluso che la transizione ad una dieta a base di cereali caus\u00f2 una riduzione dell'aspettativa di vita e della statura, un aumento della mortalit\u00e0 infantile e delle malattie infettive, lo sviluppo di patologie degenerative o infiammatorie croniche (come l'obesit\u00e0, il diabete di tipo 2 e patologie cardiovascolari) ed altre carenze nutrizionali, tra cui carenza di vitamine, di ferro e di minerali, le quali andavano ad intaccare le ossa (come l'osteoporosi ed il rachitismo) ed i denti. L'altezza media diminu\u00ec da 178\u00a0cm a 168\u00a0cm per gli uomini e da 165\u00a0cm a 155\u00a0cm per le donne e bisogner\u00e0 attendere il XX secolo d.C. per riscontrare nuovamente le stature precedenti la rivoluzione del neolitico.\nLa concezione tradizionale prevede che la produzione agricola support\u00f2 una popolazione pi\u00f9 densa, che a sua volta andava a favorire comunit\u00e0 sedentarie pi\u00f9 grandi, l'accumulo di beni ed attrezzi e la specializzazione e diversificazione del lavoro. Lo sviluppo di societ\u00e0 pi\u00f9 grandi comport\u00f2 lo sviluppo di diversi processi decisionali e quindi di organizzazioni di tipo governativo. Il surplus di cibo rese possibile lo sviluppo di un'\u00e9lite che non si occupava di agricoltura, industria o commercio, ma dominava le proprie comunit\u00e0 con altri mezzi e monopolizzava il processo decisionale. Jared Diamond (nell'opera \"Il mondo fino a ieri\") ha sostenuto che la maggiore disponibilit\u00e0 di latte e di cereali abbia permesso alle madri di crescere sia un infante che un bambino di poco pi\u00f9 grande (ad esempio di 3 o 4 anni) nello stesso momento. Il risultato fu che la popolazione ebbe modo di crescere pi\u00f9 rapidamente. Diamond, d'accordo con studiosi femministi come V. Spike Peterson, fa notare che l'agricoltura ha apportato profonde divisioni sociali ed ampliato le differenze di ruoli fra i sessi.\nRivoluzioni successive.\nAndrew Sherratt sostiene che in seguito alla rivoluzione neolitica ci fu una seconda fase di scoperte, a cui si \u00e8 riferito con il termine di \"rivoluzione dei prodotti secondari\". Sembra che gli animali siano stati addomesticati all'inizio solo come fonte di carne. La rivoluzione dei prodotti secondari ebbe luogo quando gli esseri umani si accorsero che gli animali potevano fornire una certa quantit\u00e0 di altri prodotti utili, tra cui:\nSherratt sostiene che questa fase dello sviluppo agricolo permise agli esseri umani di fare uso delle potenzialit\u00e0 energetiche dei propri animali in modi totalmente nuovi e permise la coltivazione intensiva permanente e la lavorazione dei tipi di suolo pi\u00f9 pesanti per l'agricoltura. Rese inoltre possibile la pastorizia nomade anche in zone semiaride, lungo i margini dei deserti, e port\u00f2 infine alla domesticazione sia del dromedario che del cammello. Il sovrasfruttamento pastorale di queste aree, in particolare da parte delle greggi di capre, aument\u00f2 notevolmente l'estensione dei deserti.\nLa vita sedentaria, limitata ad un solo posto, permise l'accumulo di beni personali e lo sviluppo dell'attaccamento a determinate aree. Sulla base di ci\u00f2 si sostiene che i popoli preistorici divennero in grado di accumulare riserve di cibo per sopravvivere nei periodi di magra ed utilizzare il surplus per effettuare scambi commerciali. Una volta stabilito un rifornimento sicuro di cibo ed il commercio la popolazione pot\u00e9 crescere e la societ\u00e0 diversificarsi in produttori di cibo ed artigiani, i quali potevano permettersi di sviluppare la loro attivit\u00e0 in virt\u00f9 del fatto che non dovevano pi\u00f9 occuparsi di procacciarsi il cibo da soli, e sviluppare quindi tecnologie come la lavorazione dei metalli. Questa complessificazione del tessuto sociale richiese ad un certo punto delle forme di organizzazione sociale per funzionare efficacemente ed era quindi molto probabile che ad un certo punto questo tipo di organizzazione sia comparsa e le popolazioni che disponevano di tale organizzazione, forse di tipo religioso, erano meglio preparate ed efficienti. Inoltre la maggiore densit\u00e0 di popolazione poteva dare adito alla formazione di una classe di persone addette alla difesa militare, cio\u00e8 di soldati. Durante questo periodo divenne sempre pi\u00f9 importante il concetto di propriet\u00e0 privata. Childe sostiene che l'aumento di complessit\u00e0 sociale affond\u00f2 le sue radici nella decisione di adottare uno stile di vita sedentario e stabilirsi in un luogo preciso ed ha portato quindi ad una seconda \"rivoluzione urbana\", durante la quale furono costruite le prime citt\u00e0.\nMalattie.\nIn seguito allo sviluppo delle societ\u00e0 sedentarie, le malattie si diffusero molto pi\u00f9 rapidamente di quanto avessero potuto in precedenza nelle societ\u00e0 basate sulla caccia e la raccolta. Le pratiche sanitarie inadeguate e l'addomesticamento degli animali pu\u00f2 spiegare l'aumento dei decessi e delle patologie in seguito alla rivoluzione neolitica, dato che le malattie potevano facilmente passare dagli animali alla popolazione umana. Alcuni esempi di malattie infettive che si diffusero dagli animali all'uomo sono l'influenza, il vaiolo ed il morbillo. La genomica dei microbi antichi ha dimostrati che gli antenati dei ceppi adattati agli umani di Salmonella enterica infettavano gli agricoltori ed i pastori di anni fa nell'Eurasia occidentale, fornendo la prova molecolare all'ipotesi che il processi di sviluppo del neolitico facilit\u00f2 la comparsa delle malattie legate agli esseri umani. Secondo un processo di selezione naturale gli umani che addomesticarono per primi i grandi mammiferi acquisirono l'immunit\u00e0 alle malattie, dato che in ogni generazione gli individui con un migliore sistema immunitario avevano maggiori possibilit\u00e0 di sopravvivenza. Nei circa anni di vicinanza condivisa con gli animali come le mucche, gli eurasiatici e gli africani sono diventati pi\u00f9 resistenti alle malattie rispetto alle popolazioni indigene che si trovavano al di fuori di queste zone. Ad esempio, i popoli indigeni della maggior parte delle isole caraibiche e di molte isole del Pacifico furono completamente annientati dalle malattie. Il 90% o pi\u00f9 di molti popoli delle Americhe fu spazzato via dalle malattie europee ed africane ancora prima che avvenisse un contatto diretto con gli esploratori o i conquistatori europei. Alcune culture come l'impero inca possedevano un grande animale domestico, il lama, ma il suo latte non veniva consumato e non veniva allevato in spazi chiusi nelle vicinanze degli esseri umani, cos\u00ec che il rischio di contagio fu limitato. Secondo ricerche bioarcheologiche gli effetti dell'agricoltura sulla salute fisica e dentale tra le societ\u00e0 produttrici di riso nel sud-est asiatico tra i ed i anni fa non furono nocivi come in altre parti del mondo.\nTecnologie.\nNella sua opera \"Armi, acciaio e malattie\", Jared Diamond afferma che gli abitanti dell'Europa e dell'Estremo oriente hanno beneficiato di una posizione geografica vantaggiosa che ha permesso loro un vantaggio iniziale nella rivoluzione neolitica. Entrambe le zone si trovano in una fascia climatica temperata, ideale per le prime coltivazioni, in cui era possibile trovare un discreto numero di specie vegetali ed animali adatte alla domesticazione. Queste due zone inoltre offrivano un discreto riparo dagli attacchi delle altre popolazioni e culture afferenti alla parte centrale del continente euroasiatico. I primitivi abitanti dell'Europa e dell'Estremo oriente furono tra i primi ad adottare l'agricoltura e lo stile di vita sedentario ed avendo come vicini altre societ\u00e0 agricole con il quale entrare in commercio oppure in conflitto e ci\u00f2 permise loro di beneficiare di tecnologie come le spade in acciaio e le armi da fuoco.\nArcheogenetica.\nLa diffusione della cultura neolitica a partire dal Medio oriente \u00e8 stata recentemente associata con la distribuzione dei marcatori genetici umani. In Europa la diffusione della cultura neolitica \u00e8 stata associata con la distribuzione dell'aplogruppo E-M215 e dell'aplogruppo J, i quali si ritengono essere giunti in Europa rispettivamente dall'Africa settentrionale e dal Medio oriente. La diffusione dell'agricoltura nell'Africa centrale e meridionale, specialmente l'espansione bantu, viene associata con la diffusione dell'aplogruppo E-V38 del cromosoma Y, originatosi in Africa occidentale."}
{"id": "2396505", "revid": "14691", "url": "https://it.wikipedia.org/wiki?curid=2396505", "title": "Rivoluzione Neolitica", "text": ""}
{"id": "2396507", "revid": "812213", "url": "https://it.wikipedia.org/wiki?curid=2396507", "title": "Henge monument", "text": ""}
{"id": "2396515", "revid": "287204", "url": "https://it.wikipedia.org/wiki?curid=2396515", "title": "Carambe\u00ed", "text": "Carambe\u00ed \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Ponta Grossa. Dista 100\u00a0km dalla capitale dello Stato Curitiba.\nEtimologia.\nIl nome \"Carambe\u00ed\" significa \"fiume delle tartarughe\", ed \u00e8 dato dall'unione delle parole \"carumb\u00e9\", che significa tartarughe, e \"y\", che significa fiume nella lingua guaran\u00ed."}
{"id": "2396518", "revid": "287204", "url": "https://it.wikipedia.org/wiki?curid=2396518", "title": "Chiesa di San Martino (Bolzano Novarese)", "text": "L'antica chiesa di San Martino di Engravo (o Engrevo) a Bolzano Novarese risale almeno al XII secolo; essa mantiene oggi funzione di chiesa cimiteriale. L'interesse artistico della chiesa \u00e8 legato al vasto ciclo di affreschi interni risalenti al XV e XVI secolo.\nLa bellissima chiesina \u00e8 attualmente raggiungibile solo a piedi o in automobile per via delle strade strette e tortuose vietate a mezzi pi\u00f9 grandi.\nStoria e struttura della chiesa.\nLa costruzione della chiesa risale almeno all'XI secolo: la sua presenza risulta infatti gi\u00e0 documentata nel 1180.\nLa denominazione fa riferimento all'antico abitato di Engravo (o Engrevo), nome che compare nei documenti che vanno dal X al XII secolo; l'abitato fu abbandonato (forse in seguito ad eventi bellici), quando la popolazione si spost\u00f2 pi\u00f9 in basso, nella localit\u00e0 in cui ora si erge il paese di Bolzano Novarese.\nL'edificio religioso fu un tempo chiesa parrocchiale del paese: ora mantiene solamente la funzione di chiesa cimiteriale.\nLa struttura della chiesa \u00e8 molto semplice, tipica dell'architettura romanica nei borghi di campagna. Si tratta di un edificio ad aula unica, con facciata a capanna e con un'abside decorata da lesene e da archetti pensili. Il tetto \u00e8 composto da travi in legno a vista, disposti secondo la pendenza delle falde; la copertura \u00e8 in \"piode\" (lastre sottili di pietra).\nIl piccolo porticato sulla facciata rappresenta una aggiunta del XVII secolo che, assieme alla scalinata di accesso dal cimitero, ne ha un poco modificato la fisionomia originaria.\nGli affreschi.\nSulla facciata, in parte compromessi dall'usura del tempo, troviamo una grande immagine di \"San Cristoforo\", protettore dei viandanti, ed un affresco datato 1507 e firmato da Francesco Cagnola con l'immagine di \"San Martino\", protettore dei poveri, al quale la chiesa \u00e8 dedicata.\nGli affreschi che ornano le pareti della navata e dell'abside, realizzati in un arco temporale compreso tra il 1403 e il 1507, costituiscono una interessante testimonianza delle forme della devozione popolare all'altezza di quegli anni. Oltre a quelle familiari della Madonna col Bambino e del Cristo crocifisso, le immagini che il fedele - anche illetterato - imparava subito a riconoscere erano quelle dei santi localmente pi\u00f9 venerati a protezione contro le precarie condizioni che potevano affliggere la propria esistenza.\nSulle pareti della navata troviamo, tra le immagini pi\u00f9 antiche (1403), un Sant'Orso di Aosta, protettore dalle calamit\u00e0 naturali ed i dolori articolari. Ugualmente antica \u00e8 una \"Madonna del latte in trono\", ingenuamente raffigurata, secondo un linguaggio che appare pre-gotico.\nSulla parete destra gli affreschi datati 1422 offrono ai fedeli, assieme ad una \"Crocifissione\", le immagini, alquanto ieratiche, di tre santi vescovi ai quali rivolgersi nelle per affrontare le disgrazie della vita; ma tra di essi vi \u00e8 anche un santo bambino, \"San Quirico\", che le agiografie dei santi celebrano, assieme alla madre Giulitta, come martire trucidato durante la persecuzione di Diocleziano.\nUn'altra immagine che doveva essere molto venerata, a giudicare dalla sua diffusione nel Piemonte orientale, \u00e8 quella della \"Santa Liberata\", rappresentata con due infanti in braccio ed invocata a protezione dei neonati e delle partorienti.\nGli affreschi pi\u00f9 tardi della chiesa costituiscono una delle numerose importanti testimonianze della produzione artistica di Tommaso Cagnola e della sua bottega in area novarese . Quelli che denotano una maggior finezza esecutiva sono quelli firmati dallo stesso Tommaso, vale a dire un \"San Martino ed il Povero\" che, nella eleganza del santo e nella soavit\u00e0 del suo volto, denotano interamente il gusto per la pittura tardogotica, ed un bellissimo \"Compianto\" che echeggia con evidenza le influenze della pittura nordica.\nSenza escludere anche, per talune parti, interventi diretti di Tommaso, la critica assegna al pi\u00f9 fecondo dei suoi figli, Francesco Cagnola altre immagini presenti sulle pareti della navata: una suggestiva \"Crocifissione\" con il corpo di Cristo piagato da mille ferite, posta tra le vecchie immagini di Sant'Orso e della Madonna; un \"Martirio della Beata Panacea\"; una \"Santissima Trinit\u00e0\" rappresentata secondo l'iconografia del Trono della Grazia; una \"Madonna col Bambino\". \nSempre a Francesco \u00e8 attribuito l'intero apparato decorativo dell'abside, con la \"Annunciazione\" sull'arco trionfale, il \"Cristo Pantocratore\" e la teoria degli \"Apostoli\".\nIconograficamente interessante \u00e8 la rappresentazione della scena del \"Martirio della Beata Panacea\", una pastorella valsesiana uccisa per mano della matrigna, divenuta presto in queste terre oggetto di grande devozione popolare. Vi si osserva la scena dell'omicidio commesso dalla matrigna con il proprio fuso; c'\u00e8 un diavoletto nero, in alto nell'angolo destro, che ispira la matrigna. In mezzo alla scena \u00e8 posto uno degli elementi base del racconto agiografico: la legna che la matrigna obbligava Panacea a raccogliere si incendia miracolosamente, richiamando l'attenzione della intera valle.."}
{"id": "2396519", "revid": "765341", "url": "https://it.wikipedia.org/wiki?curid=2396519", "title": "Pallavolo maschile ai XIX Giochi centramericani e caraibici", "text": "Il XVIII campionato di pallavolo maschile ai Giochi centramericani e caraibici si svolse dal 28 novembre al 7 dicembre 2002 a San Salvador, in El Salvador, durante i XIX Giochi centramericani e caraibici. Al torneo parteciparono 7 squadre nazionali nordamericane e sudamericane e la vittoria finale and\u00f2 per la seconda volta a Porto Rico.\nPodio.\nCampione.\nPorto Rico(Secondo titolo)\nSecondo posto.\nMessico\nTerzo posto.\nVenezuela"}
{"id": "2396522", "revid": "174468", "url": "https://it.wikipedia.org/wiki?curid=2396522", "title": "CAPI", "text": "Common ISDN Application Programming Interface (abbreviato CAPI) \u00e8 una interfaccia software conforme agli standard ISDN.\nNe esistono implementazioni per diversi sistemi operativi come Linux e Microsoft Windows.\nStoria.\nVenne progettata dal 1989 dalle aziende manifatturiere tedesche (AVM, Systec, Stollmann). Dal 1991 CAPI \u00e8 stato poi ulteriormente sviluppato dalla \"CAPI Association e.V.\".\nAttraverso l'ETSI CAPI 2.0 \u00e8 stato introdotto come standard ETS 300 324 (Profile B).\nCaratteristiche.\nL'interfaccia CAPI nella sua release attuale (CAPI 2.0) supporta una variet\u00e0 di protocolli di segnale sul canale D (D channel), ad es. DSLAM1 e \"FTZ 1 TR 6\".\nL'interfaccia opera in modalit\u00e0 OSI tra il livello 3 e 4, ma controlla solo i layer da 1 a 3.\nUtilizzo.\nCon l'ausilio dell'interfaccia software CAPI i software per computer destinati all'uso con ISDN possono essere capaci di usare schede/chip ISDN, senza dover conoscere le specifiche tecniche di programmazione del dispositivo.\nIn origine CAPI \u00e8 stato progettato per trasferire i dati su ISDN. Le specifiche tecniche sono state estese molte volte, in tal modo \u00e8 diventato importante per la fornitura di servizi voce e fax per la comunicazione. \nPoich\u00e9 anche il trasferimento di dati su reti basate sul protocollo IP \u00e8 fondamentale in epoca moderna, CAPI viene utilizzato principalmente nel campo delle applicazioni vocali (voice mail, \"Interactive voice response (IVR)\", call-center, sistemi di video conferenza ecc.), per server fax e sistemi abbinati \"Unified Messaging (UMS)\".\nOltre i pi\u00f9 diffusi protocolli di segnalazione ISDN per le implementazioni di CAPI per ATM, GSM e Voip (H.323 e SIP) esistenti, le applicazioni CAPI possono essere utilizzate direttamente sul versante delle infrastrutture di comunicazione.\nEstensioni speciali per le specifiche del protocollo sono state definite diversi anni fa per ATM. Estensioni specifiche per VoIP (\"codec negotiation\", \"advanced addressing\" ecc.) sono gi\u00e0 molto avanzate e saranno disponibili a breve."}
{"id": "2396526", "revid": "2166030", "url": "https://it.wikipedia.org/wiki?curid=2396526", "title": "Juan Francisco de G\u00fcemes y Horcasitas", "text": "Inizio della carriera.\nJuan Francisco de G\u00fcemes y Horcasitas era il primo conte di Revillagigedo (a volte scritto \"Revilla Gigedo\") e tenente generale dell'esercito. Partecip\u00f2 all'assedio di Gibilterra ed alla conquista di Orano. Nel 1734 fu nominato capitano generale di L'Avana, dove respinse gli assalti dei britannici, organizz\u00f2 la cavalleria e miglior\u00f2 le fortificazioni. Mentre stava ricoprendo questa carica fu nominato vicer\u00e9 della Nuova Spagna.\nVicer\u00e9 della Nuova Spagna.\nIn Nuova Spagna presiedette gli onori funebri per il vecchio re, Filippo V, proclamando quello nuovo, Ferdinando VI. Incoraggi\u00f2 la colonizzazione di Nuevo Santander (oggi Tamaulipas). Sotto alla sua guida, il colonnello Jos\u00e9 de Escand\u00f3n fond\u00f2 11 nuove citt\u00e0 di spagnoli ed indiani e 4 missioni, chiamandole coi cognomi del vicer\u00e9, della moglie del vicer\u00e9, Mar\u00eda Josefa Llera, e col suo. Escand\u00f3n fu ricompensato dalla corona per questi servizi con la concessione del titolo di \"Conte di Sierra Gorda\".\nL'8 luglio 1750 furono scoperte le rovine di Palenque. L'8 maggio 1753 Miguel Hidalgo y Costilla nacque a Guanajuato.\nNel 1750 la carestia colp\u00ec Guanajuato e Zacatecas, subito seguita da un'epidemia. L'anno seguente scoppi\u00f2 una ribellione tra i Pima a Sonora, e per sedarla furono istituiti i presidi di Altar e Tubac. Il 13 maggio 1752 si osserv\u00f2 in Nuova Spagna un'eclissi solare quasi totale. L'evento scosse la popolazione, essendo visto come portatore di disastri.\nRiforme.\nRiform\u00f2 l'amministrazione della tesoreria della colonia nel 1746. Dato che buona parte del denaro circolante era stato spedito in Spagna, ordin\u00f2 il conio di 150\u00a0000 pesos per la Florida (1746). Autorizz\u00f2 di nuovo il gioco delle carte, vietato dal predecessore, con lo scopo di aumentare il gettito fiscale.\nDato che il contrabbando era un problema crescente, ordin\u00f2 minuziose ispezioni di tutte le navi in arrivo nei porti. Anche questa contromisura, per\u00f2, si rivel\u00f2 inutile. I contrabbandieri usavano piccole barche attraccando su spiagge deserte. A causa dei reclami dei mercanti spagnoli, la\nSpagna ruppe le relazioni con la Lega Anseatica. Il vicer\u00e9 proib\u00ec alle navi della Lega di ancorarsi a Veracruz. Quando questa grossa quantit\u00e0 di materiale legale fu bloccato, il contrabbando crebbe. Si disse anche che la viceregina indossasse abiti contrabbandati dall'Inghilterra o dalle Fiandre.\nG\u00fcemes y Horcasitas si guadagn\u00f2 una buona reputazione governando efficientemente e con onore. Si impegn\u00f2 ad assicurare che i dipendenti governativi svolgessero i loro compiti. Aument\u00f2 le entrate del tesoro, anche se l'industria estrattiva sub\u00ec la carenza di mercurio (necessario per l'estrazione dell'argento). Potenzi\u00f2 la flotta che proteggeva la navigazione tra Veracruz e L'Avana.\nCon l'espansione del commercio e la riduzione della pirateria in seguito al termine della guerra con l'Inghilterra, il mercurio estratto in Spagna comincio a raggiungere la colonia in quantit\u00e0 sufficiente per ristabilire la precedente estrazione dell'argento.\nRiorganizz\u00f2 la gestione di documenti ufficiali, e chiese di trattare in modo distinto affari religiosi e civili. Queste riforme sono considerate la base di quello che sarebbero diventati gli Archivi Generali del Messico.\nFu accusato di aver accumulato una fortuna spropositata mentre era in carica ma, quando lasci\u00f2 il governo, il tesoro era molto pi\u00f9 ricco di come fosse al suo arrivo.\nPolitica estera.\nLa Spagna era di nuovo in guerra con l'Inghilterra (per la guerra di successione austriaca), e a Citt\u00e0 del Messico si seppe che una flotta di 17 navi si era radunata a Portsmouth, sotto la guida dell'ammiraglio Richard Lestock, pianificando un'invasione dei possedimenti spagnoli nelle Americhe. Purtroppo non si sapeva dove gli inglesi avevano intenzione di sbarcare, cos\u00ec il vicer\u00e9 decise di allertare tutte le province per la risposta ad un attacco.\nFu firmata una pace preliminare il 30 aprile 1748. Alla Spagna si chiedeva di pagare i debiti all'Inghilterra, ed ai britannici di restituire i possessi spagnoli che avevano conquistato. Le spese militari della Nuova Spagna calarono drasticamente, e l'eccedenza fu usata per nuovi progetti, quali la colonizzazione di Nuevo Santander.\nMantenendo buone relazioni con la Francia, il vicer\u00e9 vigil\u00f2 evitando insediamenti francesi sul proprio territorio. Le guarnigioni del Texas furono rafforzate. Nel 1755 fond\u00f2 il presidio di Horcasitas (Sonora) col compito di controllare i ribelli Apache.\nRitorno in Spagna.\nDopo aver lasciato la colonia in mano al successore, Agust\u00edn de Ahumada y Villal\u00f3n, G\u00fcemes y Horcasitas torn\u00f2 in Spagna dove divenne capitano generale dell'esercito. Fu proposto come vicer\u00e9 della Nuova Granada e di Navarra, e fu presidente del Consiglio di Castiglia e del Consiglio di guerra."}
{"id": "2396529", "revid": "94902", "url": "https://it.wikipedia.org/wiki?curid=2396529", "title": "Pianta sensitiva", "text": ""}
{"id": "2396535", "revid": "76069", "url": "https://it.wikipedia.org/wiki?curid=2396535", "title": "Ipiranga", "text": "Ipiranga pu\u00f2 riferirsi a:"}
{"id": "2396539", "revid": "28592", "url": "https://it.wikipedia.org/wiki?curid=2396539", "title": "Monte Boso", "text": ""}
{"id": "2396541", "revid": "125282795", "url": "https://it.wikipedia.org/wiki?curid=2396541", "title": "Henge", "text": "Un henge \u00e8 una struttura architettonica preistorica. La forma \u00e8 quasi circolare o ovale, disposta su un'area pianeggiante di circa 100 metri di diametro, racchiusa e delimitata da una struttura in terra (earthwork) di confine che di solito comprende un fossato con un tumulo esterno. La struttura permette l'accesso all'interno tramite una, due o quattro entrate. I componenti interni possono includere messa in opera di portali, cerchi di pietre, recinti fatti con blocchi eretti in lunghezza (\"post rings\"), disposizione di quattro pietre (\"four-stone settings\"), monoliti, blocchi dritti (\"standing posts\"), fosse (\"pits\"), gruppo di pietre erette (\"coves\"), allineamenti di \"pilastri\" (\"post alignments\"), allineamenti di pietre, sepolture, cumuli centrali (\"central mounds\"), e buche per pali (\"stakeholes\").\nA causa delle impraticabilit\u00e0 difensive di un luogo cintato con un cumulo esterno e un fossato interno (piuttosto che il contrario), si ritiene le henges avessero uno scopo rituale, piuttosto che difensivo.\nOrigine e distribuzione.\nLe fatiche per fornire un'origine diretta delle henge dai pi\u00f9 antichi recinti non sono state determinanti; la loro sovrapposizione cronologica con strutture pi\u00f9 vecchie fa s\u00ec che sia difficile vederle come una tradizione coerente. Esse sembrano assumere il concetto di creare uno spazio separato dal mondo esterno di un gradino ulteriore rispetto ai recinti lastricati e con fermezza focalizzare l'attenzione su un punto interno. In alcuni casi, la costruzione di tumuli e fossati era uno stadio che seguiva altre attivit\u00e0 svolte nel sito.\nCi sono concentrazioni di henge in buona parte della Britannia. Si pensa alle isole Orcadi (Cunliffe 2001) e Wessex (Burl 1969) come l'origine del tipo di monumento. N\u00e9 sembra verosimile (Barclay 2005). Dissimili dai pi\u00f9 antichi recinti, essi di solito non furono costruiti sulle sommit\u00e0 delle colline, ma su bassopiani, spesso vicino ai corsi d'acqua e terre buone per l'agricoltura.\nAlcuni studenti, come gli editori della versione del 1982 del \"Penguin Dictionary of Archaeology\", hanno dichiarato che quelle \"henges\" sono uniche nelle Isole britanniche e che simili circoli sul continente, molto pi\u00f9 arcaici, come il cerchio di Goseck (il quale non ha tumuli comunque) e successivamente alcuni come Goloring non sono propriamente \"henges\". Tuttavia, \"The Penguin Archaeological Guide\", pubblicato nel 2001, non fa commenti sulla localizzazione geografica delle \"henges\".\nIl libro di Julian Cope, \"The Megalithic European\", propone che la henge fosse uno sviluppo regionale proveniente dall'ampio recinto lastricato europeo, che apparve seguendo un cambiamento culturale radicale intorno al 3000 a.C. ed ispir\u00f2 i popoli del neolitico d'Europa a svilupparsi in modo pi\u00f9 indipendente. Egli menziona i recinti circolari della valle dell'Isar in Baviera, i quali secondo le indagini fatte da archeologo tedesco R. A. Maier \"tiravano fuori comparazioni con i monumenti di henge e i recinti lastricati delle isole britanniche\". Sebbene ancora con un fossato lastricato multiplo ed entrate poste ai punti cardinali, i cerchi sono descritti da John Hodgson come non posizionati con intenzioni difensive e le pi\u00f9 grandi, a Kothingeichendorf, sembrano essere \"a met\u00e0 strada fra una henge e un recinto lastricato\".\nAlasdair Whittle osserva lo sviluppo della henge anche come una variazione regionale dentro una tradizione europea che includeva una variet\u00e0 di recinti scavati. Egli annota che le \"henges\" e la ceramica incisa spesso ivi trovata sono due esempi del neolitico britannico non trovato sul continente. Anche Caroline Malone afferma che le \"henges\" non vengono realizzate nel resto dell'Europa Occidentale, ma sviluppate da una pi\u00f9 ampia tradizione di recinti da diventare \"un fenomeno delle Isole britanniche, una tradizione nativa con architettura sofisticata e funzioni calendaristiche\".\nForme.\nGli henge possono essere classificati come segue:\nEsistono dei sottogruppi di queste classi quando sono presenti due o tre fossati interni piuttosto che uno. Gli henge sono di solito associati con il Tardo Neolitico o la prima fase dell'et\u00e0 del bronzo, e specialmente con la ceramica di questo periodo: Ceramica Scanalata, Ceramica Impressa (anteriormente nota come Ceramica di Peterborough) e coppe. Tali siti, come Stonehenge, forniscono anche la prova dell'attivit\u00e0 della cultura del Wessex nella tarda et\u00e0 del bronzo.\nLe henge spesso contengono all'interno l'evidenza di una variet\u00e0 di feature, inclusi circoli in pietra o legno, fosse o sepolture, le quali possono predatare o postdatare il recinto della henge. Non vanno confusi con i cerchi di pietra i quali sono talvolta in esse presenti. Similmente formate, i pi\u00f9 grandi recinti sono noti come recinti di henge mentre i pi\u00f9 piccoli insieme ad altri tipi di feature \"recintanti\" sono noti come monumenti hengiformi.\nLa parola henge viene derivata da Stonehenge, il famoso monumento nel Wiltshire. Stonehenge non \u00e8 affatto un vero e proprio henge poich\u00e9 il suoi fossati corrono all'esterno del tumulo. Il termine venne per prima coniato nel 1932 da Thomas Kendrick che pi\u00f9 tardi divenne Il custode delle Antichit\u00e0 Britanniche (\"British Antiquities\") al British Museum.\nAlcuni dei pi\u00f9 eccellenti e ben noti henge comprendono:\nHenge monument.\nGli archeologi usano il termine henge monument per descrivere un sito dove un henge \u00e8 combinato con un'altra caratteristica come cerchi di pietre, megaliti, tumuli, cairn (cumulo di pietre) o cerchi di legno.\n\u00c8 diverso da un monumento hengiforme il quale non implica un vero henge.\nCome esempi possiamo includere:"}
{"id": "2396546", "revid": "3831", "url": "https://it.wikipedia.org/wiki?curid=2396546", "title": "Cultura Vin\u010da", "text": ""}
{"id": "2396547", "revid": "729019", "url": "https://it.wikipedia.org/wiki?curid=2396547", "title": "Isulan", "text": "Isulan \u00e8 una municipalit\u00e0 di Prima classe delle Filippine, capoluogo della Provincia di Sultan Kudarat, nella regione di SOCCSKSARGEN.\nIsulan \u00e8 formata da 17 baranggay:"}
{"id": "2396559", "revid": "767487", "url": "https://it.wikipedia.org/wiki?curid=2396559", "title": "Kalamansig", "text": "Kalamansig \u00e8 una municipalit\u00e0 di Seconda classe delle Filippine, situata nella Provincia di Sultan Kudarat, nella regione di SOCCSKSARGEN.\nKalamansig \u00e8 formata da 15 baranggay:"}
{"id": "2396563", "revid": "1543377", "url": "https://it.wikipedia.org/wiki?curid=2396563", "title": "Lambayong (Sultan Kudarat)", "text": "Lambayong \u00e8 una municipalit\u00e0 di Terza classe delle Filippine, situata nella Provincia di Sultan Kudarat, nella regione di SOCCSKSARGEN.\nLambayong \u00e8 formata da 26 baranggay:"}
{"id": "2396567", "revid": "838137", "url": "https://it.wikipedia.org/wiki?curid=2396567", "title": "Lebak", "text": ""}
{"id": "2396575", "revid": "767487", "url": "https://it.wikipedia.org/wiki?curid=2396575", "title": "Santi Stefano e Lorenzo", "text": "I Santi Stefano e Lorenzo \u00e8 uno stucco policromo di Donatello che decora la parete sinistra sulla Porta dei Martiri a lato della scarsella della Sagrestia Vecchia nella basilica di San Lorenzo a Firenze. La sua forma \u00e8 quella di un quadrato sormontato da un semicerchio (215x180cm) e circondato da una cornice. Risale al 1428-1443; sebbene vari studiosi abbiano proposto datazioni entro intervalli pi\u00f9 brevi, non c'\u00e8 accordo al riguardo.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi della \"Storia di San Giovanni evangelista\". Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto con Donatello, che lavor\u00f2 a pi\u00f9 riprese vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere. Fu la fine dell'amicizia e della collaborazione tra i due geni del primo Rinascimento.\nDescrizione e stile.\nLe obiezioni di Brunelleschi sono pi\u00f9 facilmente immaginabili a proposito degli interventi ai lati della scarsella: la ricchezza decorativa, la policromia e un certo \"horror vacui\" di queste opere sono infatti quanto di pi\u00f9 lontano dall'austera semplicit\u00e0 dell'architettura.\nLa coppia di santi \u00e8 trattata in maniera simile ai tondi degli \"Evangelisti\", ossia con figure monumentali e isolate, rese con la bicromia bianco/azzurro, in questo caso arricchita, oltre che dalle aureole dorate, anche da una serie di dettagli disegnati col nero, soprattutto nelle vesti.\nSanto Stefano \u00e8 a sinistra ed \u00e8 ben riconoscibile per l'attributo del sasso sulla testa, essendo stato martirizzato per lapidazione; nella mano sinistra tiene aperto un libro, che sembra mostrare al collega, e nella destra la palma del martirio. San Lorenzo \u00e8 a destra ed \u00e8 riconoscibile per la graticola con cui fu martirizzato; anche lui reca in mano libro e palma. I due santi sono raffigurati come se stessero dialogando tra essi, interagendo con gesti, espressioni e atteggiamenti. L'accoppiamento tra Stefano e Lorenzo \u00e8 tipica, poich\u00e9 i due, entrambi diaconi, come mostra la veste dalmatica, furono tra i primi martiri ed erano sepolti assieme a Roma nella basilica di San Lorenzo fuori le mura. Lorenzo venne scelto per ricordare il patrono della chiesa dove ci si trovava, e santo Stefano era il compagno ideale per formare una coppia, che completasse simmetricamente il rilievo sul lato opposto con i \"Santi Cosma e Damiano\", protettori dei Medici.\nLa cornice in rosso mattone bilancia coloristicamente l'insieme, riprendendo il colore dominante nei tondi delle \"Storie di San Giovanni Evangelista\". Vi sono raffigurati in bianco due anfore all'antica dove escono elaborati racemi floreali che ricordano i viticci allora in voga (come quelli del lavabo del Buggiano in Duomo) e sono diversi da quelli della cornice sull'altra parete. In mezzo si trova una conchiglia dorata, simbolo di pellegrinaggio cristiano. Negli spicchi ai lati dell'arco si trovano due cherubini bianchi su sfondo azzurro."}
{"id": "2396579", "revid": "767487", "url": "https://it.wikipedia.org/wiki?curid=2396579", "title": "Lebak (Sultan Kudarat)", "text": "Lebak \u00e8 una municipalit\u00e0 di Prima classe delle Filippine, situata nella Provincia di Sultan Kudarat, nella regione di SOCCSKSARGEN.\nLenak \u00e8 formata da 27 baranggay:"}
{"id": "2396591", "revid": "111074351", "url": "https://it.wikipedia.org/wiki?curid=2396591", "title": "Ritratto di Carlo Luigi, principe Palatino", "text": "Il Ritratto di Carlo Luigi, principe Palatino \u00e8 un dipinto di Antoon van Dyck.\nRappresenta Carlo Luigi, principe Palatino. Carlo Luigi era il figlio primogenito di Federico V, il re d'inverno, noto perch\u00e9 fu re di Boemia per poche settimane. Durante la Guerra dei Trent'anni Federico V era stato sconfitto dalla lega cattolica imperiale e costretto ad andare in esilio con la famiglia a L'Aia, dove venne accolto da Maurizio d'Orange. La madre di Carlo Luigi era Elisabetta Stuart, figlia del re d'Inghilterra Giacomo I e sorella di Carlo I. \nQuesto ritratto fu commissionato a van Dyck da Federico V durante il suo esilio a L'Aia, assieme a quello del fratello di Carlo Luigi, Rupert. Il principe \u00e8 raffigurato a figura intera davanti ad un masso da cui scende un drappo verde simbolo della regalit\u00e0 del giovane (\"Ritratto di Carlo I con M. de Saint-Antonie suo maestro di equitazione\"). L'abito nero del principe mette in risalto la collana d'oro e l'elsa della spada che ha al fianco. Il volto del principe, spostato verso sinistra, a differenza di quello del fratello, che appare rilassato e malinconico, \u00e8 pronto e teso. Sulla destra un paesaggio boscoso oscurato da un cielo nuvoloso rappresenta probabilmente i trascorsi turbolenti della famiglia del giovane."}
{"id": "2396592", "revid": "154398", "url": "https://it.wikipedia.org/wiki?curid=2396592", "title": "Video editing", "text": ""}
{"id": "2396595", "revid": "486946", "url": "https://it.wikipedia.org/wiki?curid=2396595", "title": "La m\u00f4me", "text": ""}
{"id": "2396597", "revid": "729019", "url": "https://it.wikipedia.org/wiki?curid=2396597", "title": "Lutayan", "text": "Lutayan \u00e8 una municipalit\u00e0 di Terza classe delle Filippine, situata nella Provincia di Sultan Kudarat, nella regione di SOCCSKSARGEN.\nLutayan \u00e8 formata da 11 baranggay:"}
{"id": "2396599", "revid": "339392", "url": "https://it.wikipedia.org/wiki?curid=2396599", "title": "Dipinti di van Dyck", "text": ""}
{"id": "2396605", "revid": "330183", "url": "https://it.wikipedia.org/wiki?curid=2396605", "title": "Articolo pubbliredazionale", "text": ""}
{"id": "2396609", "revid": "767487", "url": "https://it.wikipedia.org/wiki?curid=2396609", "title": "Santi Cosma e Damiano (Donatello)", "text": "I Santi Cosma e Damiano \u00e8 uno stucco policromo di Donatello che decora la parete destra sulla Porta degli Apostoli a lato della scarsella della Sagrestia Vecchia nella basilica di San Lorenzo a Firenze. La sua forma \u00e8 quella di un quadrato sormontato da un semicerchio (215x180cm) e circondato da una cornice. Risale al 1428-1443 e sebbene vari studiosi abbiano proposto datazioni entro intervalli pi\u00f9 brevi, non c'\u00e8 accordo al riguardo.\nStoria.\nLa Sagrestia di Brunelleschi, commissionata da Giovanni di Bicci de' Medici, venne realizzata tra il 1421 e il 1428. Un primo contatto con Donatello dovette risalire gi\u00e0 al 1428, quando inizi\u00f2 a fornire i primi rilievi, tra cui, forse, i tondi della Storia di San Giovanni evangelista. Solo nel 1434, dopo la morte di Giovanni e il ritorno di Donatello da Roma, Cosimo de' Medici fece un nuovo contratto con Donatello, che lavor\u00f2 a pi\u00f9 riprese, vista anche la mole del lavoro. Si sa che alla partenza dello scultore per Padova gli stucchi e i bronzi commissionati erano tutti conclusi (1443): otto medaglioni monumentali, due lunette-soprapporte e due porte bronzee.\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito che non fosse stato interpellato nemmeno per un parere. Fu la fine dell'amicizia e della collaborazione tra i due geni del primo Rinascimento.\nNel restauro del 1984-1986 \u00e8 emersa una qualit\u00e0 esecutiva inferiore nel rilievo dei Santi Cosma e Damiano, che ha fatto ipotizzare la mano di un assistente, forse Michelozzo.\nDescrizione e stile.\nLe obiezioni di Brunelleschi sono pi\u00f9 facilmente immaginabili a proposito degli interventi ai lati della scarsella: la ricchezza decorativa, la policromia e un certo \"horror vacui\" di queste opere sono infatti quanto di pi\u00f9 lontano dall'austera semplicit\u00e0 dell'architettura.\nLa coppia di santi \u00e8 trattata in maniera simile ai tondi degli Evangelisti, ovvero con figure monumentali e isolate, rese con la bicromia bianco/azzurro, in questo caso arricchita, oltre che dalle aureole dorate, anche da una serie di dettagli disegnati col nero, soprattutto nelle vesti.\nI Santi Cosma e Damiano erano due gemelli che praticavano l'attivit\u00e0 di medici-chirurghi, per cui vennero scelti dai Medici come santi protettori per l'analogia col loro cognome. Essi sono riccamente abbigliati all'antica ed appaiono come rivolti l'uno all'altro in un dialogo. Sulla spalla hanno appoggiato il berretto da medico che contraddistingue le loro raffigurazioni. Uno dei due tiene in mano un libro, mentre l'altro ha la tipica scatola degli unguenti.\nLa cornice in rosso mattone bilancia coloristicamente l'insieme, riprendendo il colore dominante nei tondi delle Storie di San Giovanni Evangelista. Vi sono raffigurati in bianco due anfore all'antica dove escono elaborati racemi floreali che ricordano i viticci allora in voga (come quelli del lavabo del Buggiano in Duomo) e sono diversi da quelli della cornice sull'altra parete. In mezzo si trova una conchiglia dorata, simbolo di pellegrinaggio cristiano. Negli spicchi ai lati dell'arco si trovano due cherubini bianchi su sfondo azzurro."}
{"id": "2396610", "revid": "729019", "url": "https://it.wikipedia.org/wiki?curid=2396610", "title": "Palimbang", "text": "Palimbang \u00e8 una municipalit\u00e0 di Terza classe delle Filippine, situata nella Provincia di Sultan Kudarat, nella regione di SOCCSKSARGEN.\nPalimbang \u00e8 formata da 40 baranggay:"}
{"id": "2396611", "revid": "1305772", "url": "https://it.wikipedia.org/wiki?curid=2396611", "title": "Love and Other Disasters", "text": "Love and Other Disasters (\"amore e altri disastri\" in lingua inglese) pu\u00f2 riferirsi a:"}
{"id": "2396614", "revid": "122711739", "url": "https://it.wikipedia.org/wiki?curid=2396614", "title": "Edward Van Sloan", "text": "Celebre per aver interpretato il personaggio del Professor Abraham Van Helsing in due film della saga di Dracula della Universal, \"Dracula\" (1931) di Tod Browning e \"La figlia di Dracula\" (1936).\nInterpret\u00f2 anche altri due ruoli del professore antagonista del \"mostro Universal\" di turno, il Prof. Waldman in \"Frankenstein\" (1931) e il dottor Muller in \"La mummia\" (1932)."}
{"id": "2396615", "revid": "1516566", "url": "https://it.wikipedia.org/wiki?curid=2396615", "title": "President Quirino", "text": "President Quirino \u00e8 una municipalit\u00e0 di Quarta classe delle Filippine, situata nella Provincia di Sultan Kudarat, nella regione di Soccsksargen.\nPresident Quirino \u00e8 formata da 19 baranggay:"}
{"id": "2396618", "revid": "123230977", "url": "https://it.wikipedia.org/wiki?curid=2396618", "title": "Tiziana Parenti", "text": "Biografia.\nDopo un'iniziale adesione giovanile al PCI di Pisa, entra in magistratura. Magistrato in servizio prima in corte d'assise, poi alla procura di Milano, \"Titti la rossa\" - come veniva soprannominata da alcuni giornalisti - fu il Pubblico ministero dell'inchiesta denominata dai mass-media delle \"tangenti rosse\", ed \u00e8 stata sostituto procuratore del pool milanese dal marzo 1993 nell'inchiesta \"Mani pulite\". Dopo aver lasciato la magistratura ha intrapreso la professione di avvocato.\nPolitica.\nFecero scalpore le sue dimissioni dal pool e dalla magistratura e la successiva adesione a Forza Italia, nelle cui liste fu eletta alla Camera nel marzo 1994 nel collegio maggioritario di Mantova. Fu presidente della Commissione antimafia, nel corso della XII Legislatura.\nRieletta nel 1996 alla Camera nel collegio maggioritario di Grosseto, ader\u00ec al gruppo di Forza Italia. Successivamente, nel 1998, fu tra i primi aderenti al nuovo partito dell'UDR di Francesco Cossiga.\nAder\u00ec quindi ai SDI. Accusata nel 1995 di concorso in falso in atto pubblico in un'inchiesta contro alcuni ufficiali dell'Arma dei Carabinieri, viene assolta definitivamente nel 2009.\nNel 2004 aderisce a La Margherita ed esercita l'avvocatura. Nel 2012 rientra nel Partito Socialista Italiano."}
{"id": "2396619", "revid": "1979289", "url": "https://it.wikipedia.org/wiki?curid=2396619", "title": "Allineamenti di pietre", "text": "Una fila di pietre (o allineamento di pietre o pietre allineate) \u00e8 una disposizione lineare di pietre verticali, megalititi paralleli sistemati a intervalli lungo un asse comune o serie di assi, di solito risalenti al tardo neolitico o all'et\u00e0 del bronzo. Gli allineamenti possono essere singoli o raggruppati, e tre o pi\u00f9 pietre allineate possono gi\u00e0 costituire una fila di pietre. La parola allineamento (\"alignement\" in francese) viene usata per identificare file di pietre erette lungo un viale \"processionale\".\nDescrizione.\nLe file di pietre differiscono dal viale (\"avenue\") preistorico, poich\u00e9 in quello le pietre sono sempre in una direzione ampiamente rettilinea piuttosto che seguire un itinerario curvilineo. Le file di pietre possono essere di pochi metri o diversi chilometri in lunghezza e costituite da pietre che possono essere alte circa due metri, sebbene siano comuni anche quelle di un metro. Gli estremi di molte file sono costituiti da pietre pi\u00f9 grandi e altre caratteristiche megalitiche sono talvolta situate alla fine, specialmente i cairn di sepoltura. Le pietre sono poste a intervalli e possono variare in altezza lungo la sequenza, per dare l'impressione di una gradualit\u00e0, sebbene non si sa se questo venne fatto deliberatamente. Gli allineamenti di pietre furono eretti da gente del tardo Neolitico e dell'Et\u00e0 del bronzo nelle Isole britanniche, in luoghi della Scandinavia e nella Francia settentrionale.\nIl pi\u00f9 famoso esempio \u00e8 quello fornito dalle pietre di Carnac, un complesso di allineamenti di pietre attorno a Carnac in Bretagna. Ci sono un numero di esempi su Dartmoor incluso la fila a Stall Down e le tre file a Drizzlecombe e Hill O Many Stanes nel Caithness. In Britannia esse vengono trovate esclusivamente nelle zone di brughiere. Il termine \"allineamento\" talvolta implica che le file furono poste appositamente in relazione ad altri fattori come monumenti o caratteristiche topografiche o astronomiche. Tuttavia gli archeologi trattano le file di pietre come caratteristiche discrete, e l'allineamento viene riferito alle pietre allineate l'una all'altra e non altrimenti. Si \u00e8 pensato che il loro scopo fosse religioso o cerimoniale, forse marcando una percorso processionale. Un'altra teoria \u00e8 che ogni generazione erigesse una nuova pietra per contribuire ad una sequenza che dimostrasse una presenza continua di genti."}
{"id": "2396623", "revid": "6923", "url": "https://it.wikipedia.org/wiki?curid=2396623", "title": "Senator Ninoy Aquino", "text": "Senator Ninoy Aquino \u00e8 una municipalit\u00e0 di Quarta classe delle Filippine, situata nella Provincia di Sultan Kudarat, nella regione di SOCCSKSARGEN.\nSenator Ninoy Aquino \u00e8 formata da 20 baranggay:"}
{"id": "2396626", "revid": "857138", "url": "https://it.wikipedia.org/wiki?curid=2396626", "title": "Sulu", "text": ""}
{"id": "2396630", "revid": "858648", "url": "https://it.wikipedia.org/wiki?curid=2396630", "title": "Chris Gueffroy", "text": "Morte.\n\u00c8 spesso indicato erroneamente come l'ultima persona morta nel tentativo di fuga a Berlino Ovest: in realt\u00e0 fu s\u00ec l'ultimo a cadere sotto il fuoco delle guardie di frontiera della DDR, ma fu il penultimo morto al Muro di Berlino nel tentativo di fuga. L'ultimo fu infatti Winfried Freudenberg, morto l'8 marzo 1989 nello schianto di un pallone aerostatico improvvisato, col quale aveva superato il confine con Berlino Ovest.\nGueffroy tent\u00f2 di superare il muro di Berlino nella notte fra il 5 e il 6 febbraio 1989 insieme ad un amico, Christian Gaudian, nei pressi degli orticelli privati Harmonie sulla riva del canale Britzer Zweigkanal nel quartiere di Baumschulenweg. Convinti che lo \"Schie\u00dfbefehl\", la normativa che imponeva alle guardie di confine di sparare contro chiunque tentasse di superare il confine fortificato, fosse stato sospeso a causa della presenza del Primo Ministro svedese (come era d'uso durante le importanti visite ufficiali) i due giovani si arrampicarono sul filo spinato in cima al muro. Due pattuglie di soldati corsero loro incontro, intimando loro l'alt a voce e sparando dei colpi in aria. Poi aprirono il fuoco sui fuggiaschi.\nGueffroy fu colpito al petto da dieci proiettili e mor\u00ec sulla striscia fra il muro esterno e quello interno. Gaudian, gravemente ferito ma ancora vivo, fu arrestato e condannato il 24 maggio 1989 a una pena di tre anni di reclusione dalla corte distrettuale di Pankow per tentativo di attraversamento illegale delle frontiere di primo grado (\"versuchter ungesetzlicher Grenz\u00fcbertritt im schweren Fall\"). Nel settembre del 1989 Gaudian fu liberato - contro pagamento di un cospicuo riscatto da parte di autorit\u00e0 occidentali alla Germania orientale - e il 17 ottobre fu trasferito a Berlino Ovest.\nProcessi.\nLe quattro guardie della Nationale Volksarmee coinvolte nella vicenda ebbero inizialmente un riconoscimento (\"Leistungsabzeichen der Grenztruppen\") dal capo delle guardie di frontiera del \"Grenzkommandos Mitte\", Erich W\u00f6llner, e un premio di 150 marchi della Germania Orientale a testa. Dopo la riunificazione delle due Germanie, i quattro furono perseguiti legalmente dalla corte regionale di Berlino. Due di loro furono rilasciati nel gennaio del 1992, mentre un altro ebbe la pena sospesa. L'ultimo, Ingo Heinrich, responsabile del colpo mortale al cuore di Gueffroy, fu condannato in primo grado a tre anni e mezzo di prigione. In appello, nel 1994, il Bundesgerichtshof, l'Alta Corte di Giustizia, ridusse la pena a due anni con la condizionale.\nNel 2000 due funzionari del Partito Socialista Unificato di Germania (SED), Siegfried Lorenz e Hans-Joachim B\u00f6hme, furono processati per la morte di Gueffroy e di altri due giovani, ma furono assolti perch\u00e9 il giudice non fu in grado di dimostrare che l'ordine di uccidere fosse partito da loro. Il caso fu dibattuto nuovamente il 7 agosto 2004 e i due imputati furono giudicati colpevoli e condannati ad una pena sospesa di 15 mesi ciascuno. Il giudice spieg\u00f2 che la mitezza della pena era da attribuire al lungo tempo trascorso dagli eventi. Questo \u00e8 stato l'ultimo caso giudiziario riguardante le morti avvenute lungo il confine fa le due Germanie.\nOmaggi.\nIl 21 giugno 2003, nel giorno in cui avrebbe compiuto 35 anni, \u00e8 stato inaugurato un monumento a Chris Gueffroy sulla banchina del Britzer Zweigkanal. L'opera \u00e8 stata disegnata dall'artista berlinese Karl Biedermann e reca la scritta:"}
{"id": "2396633", "revid": "1543377", "url": "https://it.wikipedia.org/wiki?curid=2396633", "title": "Parco nazionale Marakele", "text": "Il parco nazionale di Marakele (in inglese \"Marakele National Park\") \u00e8 un'area naturale protetta del Sudafrica.\nTerritorio.\nIncorpora l'originario parco Marakele, situato nelle Montagne del Waterberg, i 34 ettari della riserva naturale privata di Welgevonden (Welgevonden Private Nature Reserve) e i 20 ettari del parco contrattuale di Marakele (Marakele Contractual Park). La sua superficie \u00e8 pari a 67.000 ettari ed \u00e8 situato a circa 250\u00a0km a nord di Johannesburg. Il suo nome, in lingua tswana, vuol dire luogo di santuario (place of sanctuary) e deriva dal fatto che essendo situato in una zona di transizione tra le regioni occidentali con clima asciutto e le regioni orientali con clima umido, \u00e8 ricco di moltissime specie di animali e di piante selvatiche. Il suo panorama \u00e8 caratterizzato dal contrasto di zone di alta montagna, colline con verdi prati e valli profonde.\nFauna e flora.\nNel parco si possono ammirare un'infinit\u00e0 variet\u00e0 di mammiferi (tra cui elefanti, rinoceronti bianchi, rinoceronti neri, leopardi e ghepardi, iene, impala kudu ecc.), di volatili (tra cui l'avvoltoio del capo) e piante (se ne contano almeno 765 specie)."}
{"id": "2396634", "revid": "126257", "url": "https://it.wikipedia.org/wiki?curid=2396634", "title": "Flocculante", "text": ""}
{"id": "2396635", "revid": "339392", "url": "https://it.wikipedia.org/wiki?curid=2396635", "title": "Reggia e gallerie nazionali di Capodimonte", "text": ""}
{"id": "2396640", "revid": "1745361", "url": "https://it.wikipedia.org/wiki?curid=2396640", "title": "Bad (U2)", "text": "Bad \u00e8 la settima traccia dell'album \"The Unforgettable Fire\" degli U2, uscito nel 1984. La canzone parla essenzialmente della dipendenza dall'eroina e nel tempo \u00e8 diventata uno dei brani di punta della band nei loro concerti, soprattutto dopo l'esibizione al Live Aid, in cui Bono Vox \u00e8 sceso dal palco per danzare con una fan. La versione live contenuta nell'EP \"Wide Awake in America\" viene spesso preferita dalle radio, piuttosto che quella registrata in studio.\nStoria.\n\"Bad\", come molte canzoni degli U2, \u00e8 nata da un riff di chitarra improvvisato durante le sessioni di registrazione allo Slane Castle, Irlanda. Il suono minimalista della chitarra di The Edge \u00e8 accompagnato da atmosfere ed effetti caratteristici della musica di Brian Eno e Daniel Lanois, che hanno contribuito alla produzione dell'album.\nIl significato del testo della canzone \u00e8 stato interpretato dai fan in vari modi, ma Bono ha raccontato spesso durante i concerti la storia che c'\u00e8 dietro la canzone stessa: il brano tratta della dipendenza dall'eroina, in particolare di un amico del cantante degli U2 morto di overdose nel giorno del suo 21\u00ba compleanno.\nLive.\nQuasi sempre presente nei Tour degli anni '80, \"Bad\" \u00e8 stata spesso eseguita anche durante le prime 4 legs dello \"Zoo TV Tour\", tra il 1992 e il 1993. Messa da parte fino alla quarta leg del \"PopMart Tour\" del 1997-1998, \u00e8 ritornata nella setlist dell\"'Elevation Tour\" del 2001 ed occasionalmente eseguita durante il \"Vertigo Tour\" del 2005-2006, a volte suonata come canzone di chiusura dei concerti, e infine durante lo \"U2360\u00b0 Tour\".\nNel cantare dal vivo \"Bad\", Bono introduce spesso nel testo degli snippet, cantati il pi\u00f9 delle volte dopo il verso \"I'm not sleeping\".\nLive Aid.\nQuando si parla degli esordi degli U2 viene spesso ricordata la loro esibizione al \"Live Aid\" del 1985 in cui eseguirono una versione epica di \"Bad\" al Wembley Stadium di Londra della durata di 12 minuti (oltre il doppio della versione studio). La durata dipese dall'inserimento di alcuni snippet: \"Satellite of Love\" e \"Walk on the Wild Side\" di Lou Reed, e \"Ruby Tuesday\" e \"Sympathy for the Devil\" dei Rolling Stones. Vennero inoltre eseguiti 2 minuti esclusivamente strumentali che corrispondono al momento in cui Bono scese dal palco per salvare una ragazza che stava per essere schiacciata dalla folla. La lunghezza dell'esibizione fu tale che per la band fu impossibile eseguire l'altra canzone prevista, ovvero \"Pride (In the Name of Love)\" che doveva concludere la loro partecipazione. Gli altri 3 membri si infuriarono con Bono per il suo fuoriprogramma, ma solo una settimana dopo si resero conto che fu proprio il suo gesto improvvisato a divenire un'immagine simbolo dell'intero \"Live Aid\".\nDiscografia.\nOltre alla versione del \"Live Aid\" e quella dell'EP \"Wide awake in America\", ne esistono altre 3 ufficialmente pubblicate: una \u00e8 inclusa nella raccolta \"The Best of 1980-1990\" e consiste in una versione rielaborata di quella presente nell'album \"The Unforgettable Fire\" (\"Bad\" \u00e8 l'unica canzone non pubblicata come singolo, presente nella compilation); un'altra \u00e8 una performance dal vivo durante il \"Joshua Tree Tour\" del 1987 e che appare nel documentario \"Rattle and Hum\"; infine, l'ultma versione pubblicata, fa parte del box set digitale \"The Complete U2\", uscito nel 2004 su iTunes.\nLa canzone inoltre accompagna i titoli di coda del film \"Identit\u00e0 violate\", con Angelina Jolie e Ethan Hawke."}
{"id": "2396641", "revid": "99097276", "url": "https://it.wikipedia.org/wiki?curid=2396641", "title": "Porta dei Martiri", "text": "La Porta dei Martiri \u00e8 una delle due porte bronzee opera di Donatello della Sagrestia Vecchia nella Basilica di San Lorenzo a Firenze. Misura 235x109 cm ed ha due battenti con cinque fomelle ciascuno. Risale al 1434-1442.\nStoria.\nLa Sagrestia Vecchia era la cappella funebre privata della famiglia Medici nel XV secolo, costruita da Filippo Brunelleschi tra il 1421 e il 1428 e decorata da Donatello a partire dal 1428-29. Qui il grande scultore realizz\u00f2 una serie di enormi stucchi e le due porte bronzee, le uniche che cre\u00f2 nella sua lunga carriera, nonostante gliene fossero state commissionate altre che non ebbe mai il tempo di realizzare.\nLe porte non vennero apprezzate dai contemporanei perch\u00e9 giudicate troppo espressive. Celebre \u00e8 la menzione che ne fa Filarete, dove nel \"Trattato di Architettura\" (1461-1464) sconsiglia ai suoi lettori di fare figure di apostoli come quelle di Donatello nella porta della sagrestia di San Lorenzo, \"che paiono schermidori\".\nSecondo Kaufmann e Janson Donatello si ispir\u00f2 nell'impianto agli apostoli negli sguanci della porta del Battistero di Pisa, mentre le cornici ricordano le porte di Bonanno nel Duomo di Pisa, ma forse anche da dittici d'avorio paleocristiani.\nJanson inoltre le dat\u00f2 a prima del 1492, quando Agostino di Duccio firm\u00f2 la porta con le \"Scene della vita di San Geminiano\" nel duomo di Modena, dove \u00e8 chiara una derivazione dalle porte di Donatello. Kaufmann, basandosi su tracce stilistiche, ipotizz\u00f2 che la Porta degli Apostoli fosse quella creata per prima. \nDescrizione.\nLe porte sono decorate da dieci formelle quadrate intervallate da una cornice di festoni, rosette e fregi a palmette. Le maniglie sono fatte come due corde intrecciate.\nLa porta di sinistra \u00e8 detta dei \"Martiri\" o \"della Testimonianza\", per il prevalere di personaggi che recano l'attributo della palma del martirio. Ciascuna formella mostra due personaggi che interagiscono con gesti, sguardi e atteggiamenti, talvolta in maniera pacata, talvolta molto concitata. Il tema generale sembra quello della \"molteplicit\u00e0 di forme dell'interazione umana nella disputa intellettuale e nella controversia religiosa\". I personaggi sono raffigurati senza sfondo e ricordano, nella loro isolata monumentalit\u00e0, la lunettona soprastante in stucco dei \"Santi Stefano e Lorenzo\". La rappresentazione \u00e8 notevolmente espressiva e forte \u00e8 la resa tridimensionale: spesso le figure sporgono fuori dalla cornice del rilievo, appoggiandovisi, abbracciandola o scomparendoci dietro.\nLa scarsezza di attributi inequivocabili ha reso difficile l'identificazione di tutti i personaggi."}
{"id": "2396643", "revid": "287204", "url": "https://it.wikipedia.org/wiki?curid=2396643", "title": "Bell Challenge", "text": "Il Bell Challenge \u00e8 stato un torneo femminile di tennis che si gioca a Qu\u00e9bec in Canada.\nDal 1993 al 2018 si \u00e8 giocato sul sintetico indoor. Il torneo \u00e8 stato sostituito nel 2019 dallo Zhengzhou Women's Tennis Open."}
{"id": "2396645", "revid": "110157", "url": "https://it.wikipedia.org/wiki?curid=2396645", "title": "Palmeira (Paran\u00e1)", "text": "Palmeira \u00e8 un comune del Brasile nello Stato del Paran\u00e1, parte della mesoregione del Centro Oriental Paranaense e della microregione di Ponta Grossa."}
{"id": "2396649", "revid": "19933", "url": "https://it.wikipedia.org/wiki?curid=2396649", "title": "Nuevo Santander", "text": ""}
{"id": "2396651", "revid": "1305772", "url": "https://it.wikipedia.org/wiki?curid=2396651", "title": "Palmeira", "text": "Palmeira \u00e8 un toponimo che pu\u00f2 essere riferito a:"}
{"id": "2396653", "revid": "30909", "url": "https://it.wikipedia.org/wiki?curid=2396653", "title": "Compressione lossy", "text": ""}
{"id": "2396665", "revid": "438678", "url": "https://it.wikipedia.org/wiki?curid=2396665", "title": "Viale (archeologia)", "text": "Gli archeologi britannici affinano l'uso generale del termine archeologico viale (in inglese avenue) per denotare una lunga, striscia di terra parallela ai lati che misura intorno ai 30\u00a0m di larghezza, aperta alle estremit\u00e0 e con margini segnati da allineamenti di pietre o legno e/o un basso cumulo e fossato. Il termine viene usato per definire tali caratteristiche in tutte le Isole britanniche, ma essi sono concentrati al centro e al sud dell'Inghilterra.\nLa maggior parte sono brevi e stretti (I tipo, lungo meno di 800\u00a0m), o lunghi e curvi (II tipo, oltre 2,5\u00a0km). \u00c8 stato considerato che essi spesso collegano cerchi di pietre con fiumi e sono un elemento comune nei paesaggi rituali dell'et\u00e0 del bronzo.\nI viali sono identificati attraverso i loro earthwork o usando l'archeologia aerea in modo che le caratteristiche del loro lato parallelo possano essere viste pi\u00f9 adeguatamente nella loro estensione. Nella maggior parte degli esempi, \u00e8 l'associazione del viale con altri monumenti contemporanei che fornisce una diagnosi. I viali (\"avenues\") differiscono dai monumenti del cursus, poich\u00e9 questi ultimi possiedono anche earthwork ai loro estremi e non hanno pietre dritte o allineamenti in legno.\nSi \u00e8 congetturato che i viali fossero una volta percorsi cerimoniali o processionali, attinenti all'inizio dell'et\u00e0 del bronzo. Sembrano inoltre essere stati utilizzati per indicare un itinerario prestabilito verso un particolare monumento.\nEsempi comprendono il viale a Stonehenge, il Beckhampton Avenue a Avebury, il viale di West Kennet e quello a Thornborough."}
{"id": "2396666", "revid": "352448", "url": "https://it.wikipedia.org/wiki?curid=2396666", "title": "Avenue (archeologia)", "text": ""}
{"id": "2396667", "revid": "198277", "url": "https://it.wikipedia.org/wiki?curid=2396667", "title": "Andr\u00e9 Corboz", "text": "Biografia.\nNato a Ginevra nel 1928, ottenne la maturit\u00e0 classica nel 1948 e il diploma in giurisprudenza all'Universit\u00e0 di Ginevra nel 1952 con uno studio su Carouge, una citt\u00e0 alle porte di Ginevra fondata alla fine del Settecento.\nDocente di storia dell'architettura all'Universit\u00e0 di Montr\u00e9al dal 1967, incarico ottenuto in seguito alle numerose pubblicazioni sulla \"Tribune de Gen\u00e8ve\" e sul supplemento letterario del \"Journal de Gen\u00e8ve\", succede nel 1980 a Paul Hofer nella cattedra di Storia cittadina al Politecnico di Zurigo, fino al 1993. Nel 1981 ottiene il dottorato in lettere e scienze umane e sociali all'Universit\u00e0 di Grenoble.\nHa ottenuto numerosi premi e riconoscimenti in Europa e nelle Americhe."}
{"id": "2396671", "revid": "79968", "url": "https://it.wikipedia.org/wiki?curid=2396671", "title": "Foederatio Internationalis Una Voce", "text": "Una voce (Foederatio Internationalis Una Voce, FIUV) \u00e8 una federazione internazionale di cattolici tradizionalisti con lo scopo particolare di diffondere la tradizione liturgica latino-gregoriana e la Messa Tridentina.\nLa federazione riunisce 37 associazioni presenti in 30 paesi e ogni due anni svolge la propria assemblea internazionale. In Italia essitono tre differenti denominazioni: Una Voce Italia, il sito \"Inter Multiplices Una Vox\" e il Coordinamento di Una Voce delle Venezie."}
{"id": "2396675", "revid": "106908", "url": "https://it.wikipedia.org/wiki?curid=2396675", "title": "Pep Guardiola", "text": ""}
{"id": "2396676", "revid": "78480", "url": "https://it.wikipedia.org/wiki?curid=2396676", "title": "Una Voce", "text": ""}
{"id": "2396682", "revid": "767487", "url": "https://it.wikipedia.org/wiki?curid=2396682", "title": "Hadji Panglima Tahil", "text": "Hadji Panglima Tahil \u00e8 una municipalit\u00e0 di Sesta classe delle Filippine, situata nella Provincia di Sulu, nella Regione Autonoma nel Mindanao Musulmano.\nHadji Panglima Tahil \u00e8 formata da 5 baranggay:"}
{"id": "2396687", "revid": "287204", "url": "https://it.wikipedia.org/wiki?curid=2396687", "title": "Juan Francisco de Guemes y Horcasitas", "text": ""}
{"id": "2396692", "revid": "2082106", "url": "https://it.wikipedia.org/wiki?curid=2396692", "title": "Klabund", "text": "Biografia.\nNato nella citt\u00e0 di Crossen an der Oder (oggi Krosno Odrza\u0144skie, in Polonia), figlio di un farmacista, a sedici anni contrasse la tubercolosi. I medici, tuttavia, inizialmente gli diagnosticarono una polmonite e la malatti\u00e0 accompagn\u00f2 poi tutta la breve esistenza di Klabund.\nDopo il diploma al liceo classico di Francoforte sull'Oder (1909), si trasfer\u00ec a Monaco di Baviera per studiare chimica e farmacia, ma ben presto cambi\u00f2 entrambi i corsi di studio con filosofia, filologia e teatro, dividendosi tra le universit\u00e0 di Monaco, Berlino e Losanna. Nel periodo a Monaco fu allievo di Artur Kutscher e conobbe Frank Wedekind.\nNel 1912 interruppe gli studi e pubblic\u00f2 - scegliendo lo pseudonimo Klabund - la prima opera (\"Celestina\"). Scelse lo pseudonimo, che in alcune zone della Germania \u00e8 un cognome piuttosto comune, fondendo le parole \"Klabautermann\" e \"Vagabund\" (vagabondo): sull'esempio di Peter Hille si considerava infatti un poeta vagabondo.\nNel 1913 usc\u00ec la prima raccolta di poesie (\"Morgenrot! Klabund! Die Tage d\u00e4mmern!\") e cominci\u00f2 a pubblicare su alcune riviste (\"PAN\", \"Jugend\", \"Simplicissimus\"). Nel 1914 entr\u00f2 a far parte della redazione della rivista \"Die Schaub\u00fchne\" (che nel 1918 diverr\u00e0 \"Die Weltb\u00fchne\").\nCome molti scrittori, salut\u00f2 lo scoppio della prima guerra mondiale con favore e fervore (scrisse anche una serie di poesie patriottiche), ma non fu accettato come volontario a causa della malattia di cui soffriva. Fu anzi costretto a passare sempre pi\u00f9 tempo in sanatori svizzeri, dove cominci\u00f2 a interessarsi alla letteratura orientale e a tradurla in tedesco.\nNel corso della guerra, tuttavia, la sua posizione cambi\u00f2, e si adoper\u00f2 affinch\u00e9 il conflitto fosse fermato. Nel 1917 la \"Neue Z\u00fcrcher Zeitung\" pubblic\u00f2 una sua lettera aperta a Guglielmo II di Germania in cui chiedeva all'imperatore tedesco di abdicare, in seguito alla quale fu processato per tradimento e lesa maest\u00e0. Entr\u00f2 poi, sempre in Svizzera, nella cerchia di Ren\u00e9 Schickele, e della sua rivista pacifista \"Wei\u00dfe Bl\u00e4tter\".\nNel 1918 spos\u00f2 Brunhilde Heberle, conosciuta in sanatorio, che per\u00f2 mor\u00ec pochi mesi dopo a causa delle complicazioni successive a un parto prematuro. Il bambino le sopravvisse solo quattro mesi, morendo il 17 febbraio 1919. In quello stesso anno Klabund pubblicher\u00e0 la sua opera in prosa pi\u00f9 celebre \"Br\u00e4cke\".\nNel 1920 dedic\u00f2 all'amica e musa Marietta di Monaco il romanzo breve \"Marietta\".\nNel 1923 si rispos\u00f2, con l'attrice Carola Neher. Due anni pi\u00f9 tardi scrisse un pezzo teatrale \"Der Kreidekreis\", tratto da un poema cinese, che gli diede grande notoriet\u00e0. Negli anni successivi scrisse anche per il \"cabaret\", ma ancora pi\u00f9 successo per il grande pubblico ebbero le opere popolari scritte per i cantastorie.\nDurante un viaggio in Italia nel 1928 si ammal\u00f2 di polmonite che, unita alla mai risolta tubercolosi, lo ridusse in fin di vita. Trasportato a Davos, mor\u00ec poco dopo il suo arrivo. Fu seppellito a Crossen, dove l'amico Gottfried Benn tenne l'elogio funebre."}
{"id": "2396701", "revid": "1776051", "url": "https://it.wikipedia.org/wiki?curid=2396701", "title": "Exile (Anorexia Nervosa)", "text": "Exile \u00e8 il primo album del gruppo musicale francese di genere symphonic black metal degli Anorexia Nervosa, uscito nel 1997 sotto l'etichetta Season of Mist."}
{"id": "2396706", "revid": "18323", "url": "https://it.wikipedia.org/wiki?curid=2396706", "title": "Porta degli Apostoli", "text": "La Porta degli Apostoli \u00e8 una delle due porte bronzee opera di Donatello della Sagrestia Vecchia nella basilica di San Lorenzo a Firenze. Misura 235x109 cm ed ha due battenti con cinque fomelle ciascuno. Risale al 1434-1443.\nStoria.\nLa Sagrestia Vecchia era la cappella funebre privata della famiglia Medici nel XV secolo, costruita da Filippo Brunelleschi tra il 1421 e il 1428 e decorata da Donatello a partire dal 1428-29. Qui il grande scultore realizz\u00f2 una serie di enormi stucchi e le due porte bronzee, le uniche che cre\u00f2 nella sua lunga carriera, nonostante gliene fossero state commissionate altre che non ebbe mai il tempo di realizzare.\nLe porte non vennero apprezzate dai contemporanei perch\u00e9 giudicate troppo espressive. Celebre \u00e8 la menzione che ne fa Filarete, dove nel \"Trattato di Architettura\" (1461-1464) sconsiglia ai suoi lettori di fare figure di apostoli come quelle di Donatello nella porta della sagrestia di San Lorenzo, \"che paiono schermidori\".\nSecondo Kaufmann e Janson Donatello si ispir\u00f2 nell'impianto agli apostoli negli sguanci della porta del Battistero di Pisa, mentre le cornici ricordano le porte di Bonanno nel Duomo di Pisa, ma forse anche da dittici d'avorio paleocristiani.\nJanson inoltre le dat\u00f2 a prima del 1492, quando Agostino di Duccio firm\u00f2 la porta con le \"Scene della vita di San Geminiano\" nel duomo di Modena, dove \u00e8 chiara una derivazione dalle porte di Donatello. Kaufmann, basandosi su tracce stilistiche, ipotizz\u00f2 che la Porta degli Apostoli fosse quella creata per prima.\nDescrizione.\nLe porte sono decorate da dieci fomelle quadrate intervallate da una cornice di festoni, rosette e fregi a palmette. Le maniglie sono fatte come due corde intrecciate.\nLa porta di destra \u00e8 detta degli \"Apostoli\" o \"della Dottrina\", e ci sono raffigurati Apostoli, Padri della Chiesa e Santi. Il tema generale sembra quello della \"molteplicit\u00e0 di forme dell'interazione umana nella disputa intellettuale e nella controversia religiosa\". I personaggi sono raffigurati senza sfondo e ricordano, nella loro isolata monumentalit\u00e0, la lunettona soprastante in stucco dei \"Santi Cosma e Damiano\". La rappresentazione \u00e8 notevolmente espressiva e forte \u00e8 la resa tridimensionale: spesso le figure sporgono fuori dalla cornice del rilievo, appoggiandovisi, abbracciandola o scomparendoci dietro.\nA differenza della \"Porta dei Martiri\" qui sono generalmente gli attributi che permettono l'identificazione dei personaggi."}
{"id": "2396709", "revid": "287204", "url": "https://it.wikipedia.org/wiki?curid=2396709", "title": "Juan Francisco de la Bodega y Quadra", "text": "Salpando dalla base del Dipartimento Navale spagnolo di San Blas, nell'odierno stato messicano di Nayarit, dal 1774 al 1788 esplor\u00f2 la costa nord-occidentale dell'America settentrionale, spingendosi fino all'Alaska.\nCarriera.\nJuan Francisco de la Bodega y Quadra si un\u00ec all'Accademia navale spagnola di Cadice a 19 anni, e quattro anni dopo divenne ufficiale.\nSpedizione del 1775.\nNel 1775, sotto il comando del tenente Bruno de Heceta, gli spagnoli esplorarono il Pacifico nord-occidentale. Questo viaggio segu\u00ec la prima spedizione spagnola di Juan P\u00e9rez del 1774, che non era riuscita a reclamare il possesso spagnolo. La spedizione era composta da due navi: la \"Santiago\", comandata dallo stesso Heceta, e lo schooner \"Sonora\", guidato dal secondo in comando, il tenente Juan Francisco de la Bodega y Quadra. Bodega y Quadra, nonostante fosse il pi\u00f9 alto in grado sulla nave e avesse tutti i requisiti necessari per comandarla, fu considerato solo secondo in comando non essendo spagnolo di nascita.\nAgli spagnoli era stato ordinato di esplorare la costa e sbarcare, in modo da poter considerare come spagnoli i territori scoperti. Una parte importante della spedizione fu il riconoscimento degli insediamenti russi. Le navi lasciarono San Blas il 16 marzo 1775. Malattie (scorbuto), tempeste, scarse capacit\u00e0 di navigazione del \"Sonora\" e altri incidenti rallentarono il loro compito. Il 14 luglio 1775 giunsero nei pressi di Point Grenville, fermandosi presso quella che oggi \u00e8 conosciuta come Destruction Island, nello stato di Washington. Gli indiani si dimostrarono amichevoli finch\u00e9 alcuni marinai non scesero a terra per cercare acqua, venendo massacrati da circa 300 indiani sbucati dal bosco. Il tutto avvenne sotto gli occhi atterriti dei compagni rimasti a bordo. Bodega y Quadra apr\u00ec il fuoco, ma la sua nave era troppo lontana.\nScosso da questo disastro, Heceta decise di tornare in Messico, ma Bodega y Quadra si rifiut\u00f2 di seguirlo prima di aver completato la missione che richiedeva di localizzare gli avamposti russi. Prosegu\u00ec a nord sulla \"Sonora\" giungendo fino a Sitka, a 59\u00b0 di latitudine nord, il 15 agosto 1775. Non riuscendo a trovare russi, torn\u00f2 verso sud. Si preoccup\u00f2 di sbarcare per poter reclamare la terra. Questa spedizione convinse gli spagnoli del fatto che la presenza russa nel Pacifico nord-occidentale era molto limitata.\nSpedizione del 1779.\nL'11 febbraio 1779 le fregate \"Princesa\" e \"Favorita\", comandate rispettivamente dal tenente Ignacio de Arteaga e da Bodega y Quadra, lasciarono nuovamente San Blas. L'obbiettivo era l'esplorazione della costa nord-occidentale, non scontrandosi con i britannici gi\u00e0 presenti. Mapparono ogni baia e golfo mentre proseguivano nella ricerca del passaggio a nord-ovest, arrivando a 58\u00b030\u2032 di latitudine nord prima di fare ritorno dall'Alaska a causa del maltempo. Completarono il processo iniziato in precedenza di conquista dei territori per la Spagna.\nNel 1785 Bodega y Quadra fu promosso a capitano e torn\u00f2 in Spagna.\nBaia di Nootka.\nQuadra fu chiamato come esperto testimone in seguito alla Crisi di Nootka. Nel 1789 fu mandato in Messico a capo del contingente nord-occidentale, stanziato a San Blas, ed effettu\u00f2 molte spedizioni esplorative.\nNel 1791 fu nominato commissario spagnolo per la negoziazione e implementazione della convenzione di Nootka. Presso la Baia di Nootka accolse il capitano britannico George Vancouver nell'agosto del 1792. I due comandanti divennero subito amici, partecipando anche a spedizioni congiunte e condividendo le informazioni che avevano. Vancouver forn\u00ec i servizi del suo chirurgo, Archibald Menzies, per aiutare Quadra a combattere le sue frequenti cefalee. Durante i loro incontri Bodega y Quadra chiese a Vancouver di dare entrambi i loro nomi a qualche porto o isola. Dato che Vancouver aveva scoperto che la terra di Nootka era in realt\u00e0 una grande isola, propose il nome di \"isola di Quadra e Vancouver\".\nFu subito riportata sulla mappa dell'esploratore, anche se poi il nome, col tempo, fu abbreviato in isola di Vancouver.\nI due comandanti non riuscirono per\u00f2 a sanare il conflitto esistente tra i loro governi. Il problema era decidere se gli spagnoli avessero diritto solo alla piccola porzione di terra in cui John Meares aveva costruito una fortezza, l'intera costa o una cosa intermedia. Veniva contestato il fatto che Meares avrebbe esagerato nel riportare l'estensione delle proprie scoperte. I due si accordarono per riportare i punti della discussione ai loro rispettivi governi di Madrid e Londra; Quadra fece in modo che il messaggio di Vancouver fosse inviato nel vecchio continente passando dal Messico. Alla fine Spagna e Gran Bretagna firmarono un accordo l'11 gennaio 1794, in cui accettarono di abbandonare la regione (terza convenzione di Nootka).\nRetaggio.\nNella California settentrionale si trova Bodega Bay. L'isola di Vancouver viene chiamata \"isola di Vancouver e Quadra\" su molte mappe del XIX secolo. L'isola di Quadra \u00e8 un'isola della Columbia Britannica, in Canada, e prese questo nome solo nel 1903."}
{"id": "2396716", "revid": "56620", "url": "https://it.wikipedia.org/wiki?curid=2396716", "title": "La vita erotica dei superuomini", "text": "La vita erotica dei superuomini \u00e8 il quinto romanzo di Marco Mancassola. Pubblicato nel 2008 da Rizzoli Editore, il romanzo, suddiviso in quattro libri e un epilogo finale, \u00e8 uno spaccato della fine di un'epoca, quella dei supereroi. Un approccio intimo e a tratti scabroso nella vita privata di glorie del passato ormai celebrate soltanto come pezzi da museo, da esporre di tanto in tanto per suscitare nostalgia e accrescere gli ascolti; supereroi che non dovrebbero necessitare di nulla, ritratti come vittime di solitudine e mancanza d'amore ed \u00e8 proprio la ricerca, a tratti ossessiva e ossessionante, dell'amore rinnegato e ripudiato, sottovalutato e schernito che diventa un rischio mortale per questi glorie del passato ormai invecchiate e rassegnate.\nTrama.\nIn una New York travolgente e iperattiva i gloriosi supereroi del passato (sfilano a turno Mr. Fantastic, Batman, Mystica nel ruolo di protagonisti) sono il bersaglio di eclatanti omicidi, possibilmente ad opera di un gruppo di fanatici, per non meglio precisati motivi. Unico legame fra gli omicidi, dei sentimentali biglietti d'addio inviati agli obiettivi degli attentati. Bruce De Villa, un giornalista di origine italiana, scrive di questi omicidi, di quello che sembra il colpo d'accetta per staccarsi definitivamente da un'epoca fatta di altri valori, altre intenzioni, altri eroi."}
{"id": "2396717", "revid": "287204", "url": "https://it.wikipedia.org/wiki?curid=2396717", "title": "Andr\u00e8 Corboz", "text": ""}
{"id": "2396726", "revid": "1515147", "url": "https://it.wikipedia.org/wiki?curid=2396726", "title": "Ecosocialismo", "text": "L'ecosocialismo (o socialismo verde o anche ecologia socialista) \u00e8 un'ideologia che fonde aspetti del socialismo democratico con quelli della politica verde, dell'ecologia e dell'alter-globalizzazione o anti-globalizzazione. Gli eco-socialisti generalmente credono che l'espansione estrema del sistema capitalista sia la causa dell'esclusione sociale, della povert\u00e0, della guerra e del degrado ambientale attraverso la globalizzazione e l'imperialismo, sotto la supervisione di stati repressivi e strutture transnazionali.\nGli eco-socialisti sostengono lo smantellamento del capitalismo, concentrandosi sulla propriet\u00e0 collettiva dei mezzi di produzione da parte di produttori liberamente associati e sul ripristino dei beni comuni.\nGli ecosocialisti sono spesso descritti come \"rosso-verdi\", aderenti all'ecologismo con una visione anticapitalista.\nIdeologia.\nGli eco-socialisti sono critici verso molte forme politiche attuali dei verdi e del socialismo. Essi sono spesso descritti come rosso-verdi, cio\u00e8 aderenti alla politica dei Verdi con chiare idee anti-capitaliste, spesso ispirate al marxismo.\nIl pensiero ecosocialista \u00e8 spesso considerato \"fondamentalista\" o \"verde-fondamentalista\", un termine di solito associato con l'ecologia profonda; tale corrente di pensiero politico-filosofico \u00e8 molto critica sulle azioni di molti partiti socialisti che basano o hanno basato il proprio pensiero sul maoismo o sullo stalinismo, che hanno cercato di creare una societ\u00e0 marxista senza tener conto dello stretto rapporto che esiste tra le forze produttive che possono diventare potenzialmente distruttive nei confronti dell'ambiente e ricadendo nell'errore della societ\u00e0 di massa.\nL'ecosocialismo si propone un'economia sottomessa all'ambiente dove, attraverso il concetto socialista, vi siano un'universale soddisfazione dei bisogni ed un'uguaglianza sociale in armonia con la protezione e con il rispetto della natura e dell'equilibrio ecologico; dove la propriet\u00e0 comune dei mezzi di produzione costituito da \"produttori liberamente associati\" che prevede l'annullamento di tutte le forme di dominio, in particolare la disuguaglianza economica ed il razzismo.\nQuesto spesso implica il ripristino dei terreni comuni in opposizione alla propriet\u00e0 privata, in cui il controllo locale delle risorse valorizza il concetto marxista di valore d'uso superiore al valore di scambio. In pratica, in senso eco-socialista si sono sviluppate diverse teorie della possibilit\u00e0 di mobilitare azioni su base internazionalista, lo sviluppo di reti di individui e gruppi di base che pu\u00f2 trasformare radicalmente la societ\u00e0 attraverso la non-violenta \"progetti prefigurative\" per un post-capitalista, il mondo post-statuale.\nL'ecosocialismo pu\u00f2 quindi essere definito come una corrente ecologica che fa suoi i principali argomenti del marxismo, rifiutando allo stesso tempo i concetti di produttivit\u00e0 e che cerca di vincolare il valore di scambio al valore d'uso, ricostruendo la struttura di produzione in funzione delle necessit\u00e0 della societ\u00e0 e dei bisogni di protezione dell'ecosistema. Il socialismo ecologico, quindi, vede come proprio scopo la costituzione di una societ\u00e0 coscientemente ecologica, democratica, basata sull'uguaglianza sociale e sul valore d'uso."}
{"id": "2396733", "revid": "181699", "url": "https://it.wikipedia.org/wiki?curid=2396733", "title": "Lucrezia di Cartoceto", "text": ""}
{"id": "2396740", "revid": "1305772", "url": "https://it.wikipedia.org/wiki?curid=2396740", "title": "Little by Little", "text": "Little by Little (\"a poco a poco\" in lingua inglese) pu\u00f2 riferirsi a:"}
{"id": "2396747", "revid": "287204", "url": "https://it.wikipedia.org/wiki?curid=2396747", "title": "Drudenhaus", "text": "Drudenhaus \u00e8 il secondo album del gruppo musicale francese degli Anorexia Nervosa, pubblicato nel 2000 dall'etichetta discografica Osmose Productions.\nQuesto disco segna la svolta verso il genere black metal."}
{"id": "2396749", "revid": "1632387", "url": "https://it.wikipedia.org/wiki?curid=2396749", "title": "Live at Hammersmith '79", "text": "Live at Hammersmith '79 \u00e8 un album live di Ted Nugent, pubblicato l'11 marzo del 1997 per l'etichetta discografica Sony Records."}
{"id": "2396753", "revid": "1687355", "url": "https://it.wikipedia.org/wiki?curid=2396753", "title": "Korea Open", "text": "Il Korea Open \u00e8 un torneo femminile di tennis che si gioca a Seul in Corea del Sud.\nFa parte della categoria International e si gioca sul cemento del Seoul Olympic Park Tennis Center.\nL'edizione del 2020 non viene disputata a causa della pandemia di COVID-19.\nDal 2021 il torneo passa alla categoria WTA 125s e si gioca sul cemento indoor."}
{"id": "2396763", "revid": "1869172", "url": "https://it.wikipedia.org/wiki?curid=2396763", "title": "Unione di U\u017ehorod", "text": "L'Unione di U\u017ehorod (o, con riferimento al nome ungherese della localit\u00e0, Unione di Ungv\u00e1r) fu la decisione, intervenuta nel 1646, di 63 preti della chiesa di rito bizantino della Rutenia subcarpatica, allora facente parte del Regno d'Ungheria, di congiungersi con la Chiesa cattolica. \u00c8 il corrispondente nel Regno d'Ungheria dell'Unione di Brest del 1596 che aveva interessato i popoli ucraini e bielorussi sotto il dominio della Confederazione polacco-lituana. L'Unione ha dato origine alla Chiesa greco-cattolica rutena.\nStoria.\nL'Unione fu conclusa il 24 aprile 1646 nel castello di U\u017ehorod alla presenza del vescovo cattolico di Eger Giorgio Jakusics, e fu il risultato dell'opera del monaco basiliano Pietro Parfenii.\nIl patto prevedeva le seguenti clausole:\nNon sono state reperite negli archivi ecclesiastici o civili copie autentiche dell'atto di Unione. Essa fu comunque confermata dalla Chiesa rutena , ma non fu inizialmente ratificata dalla Santa Sede, perch\u00e9 Parfenii aveva nel frattempo (1651) accettato la consacrazione a vescovo da parte del metropolita ortodosso di Alba Iulia. La prima attestazione documentale dell'Unione si ritrova in una petizione datata 16 gennaio 1652, con la quale sei arcidecani si rivolgevano al Papa per ottenere la conferma di Pietro Parfenii come vescovo di Muka\u010devo. La ratifica papale arriv\u00f2 nel 1655 quando il Parfenii venne riconosciuto come vescovo cattolico. Dopo un primo allargamento dei propri confini nel 1721, la diocesi fu elevata ad eparchia nel 1771 e si estese a comprendere l'intera Rutenia subcarpatica.\nNel 1996 la Santa Sede celebr\u00f2 solennemente il 350 anniversario dell'unione con una lettera apostolica"}
{"id": "2396764", "revid": "287204", "url": "https://it.wikipedia.org/wiki?curid=2396764", "title": "New Obscurantis Order", "text": "New Obscurantis Order \u00e8 il terzo album della symphonic black metal band francese Anorexia Nervosa, pubblicato il 29 ottobre 2001 dall'etichetta discografica Osmose Productions.\nL'album \u00e8 sottotitolato \"A brand new Bible for the XXIst Century Youth\".\nLa traccia \"Hail Tyranny\" \u00e8 un adattamento del \"Preludio in Do diesis minore\" di Sergei Rachmaninoff."}
{"id": "2396772", "revid": "376555", "url": "https://it.wikipedia.org/wiki?curid=2396772", "title": "Modellazione in cera", "text": "La modellazione in cera \u00e8 una tecnica utilizzata in odontotecnica.\nCaratteristiche.\nTale tecnica viene effettuata dall'odontotecnico, il quale se ne serve o prima di una fusione a cera persa o per la realizzazione di elementi dentali provvisori. \nNella modellazione che precede la fusione a cera persa, l'odontotecnico deve prestare attenzione alla precisione dei bordi. La difficolt\u00e0 e l'importanza della modellazione sono date dal fatto che il manufatto in cera diventer\u00e0 poi la capsula in lega (quella che verr\u00e0 poi inserita nella bocca del paziente) attraverso il processo di fusione; e sar\u00e0 solo in un secondo momento che il tecnico costruir\u00e0 la struttura in ceramica al di sopra della capsula metallica sabbiata e lucidata.\nLa precisione della modellazione della cera, e di conseguenza della fusione metallica che ne deriva, determineranno la precisione finale e la durata del manufatto protesico."}
{"id": "2396778", "revid": "123925240", "url": "https://it.wikipedia.org/wiki?curid=2396778", "title": "Gran Premio d'Ungheria 1995", "text": "Il Gran Premio d'Ungheria 1995 fu una gara di Formula 1, disputatasi il 13 agosto 1995 sull'Hungaroring. Fu la nona prova del mondiale 1995 e vide la vittoria di Damon Hill su Williams-Renault, seguito da David Coulthard e da Gerhard Berger.\nGara.\nAlla partenza, le posizioni di testa restano invariate, eccezion fatta per Brundle della Ligier che passa dall\u20198\u00aa alla 6\u00aa posizione. Schumacher, nel corso del 13\u00ba passaggio, supera Coulthard e si issa nella piazza d'onore. Contemporaneamente, accade un qualcosa di tragicomico: Taki Inoue parcheggia la sua Footwork nella via di fuga, con il motore ko; il nipponico si procura un estintore per spegnere il principio d\u2019incendio sulla sua monoposto, ma viene investito dalla sopraggiungente medical car, rimediando fortunatamente solo una contusione. La gara procede senza particolari scossoni fino agli ultimi giri: quando ne mancano appena 4 alla fine, Schumacher deve ritirarsi per la rottura del motore, spianando la strada alla doppietta della Williams. Ma \u00e8 accesa anche la lotta per il 3\u00ba posto, con Berger che la spunta su Barrichello della Jordan che poi, a causa di alcuni problemi, finisce fuori dalla zona punti.\nNote.\n\"Salvo indicazioni diverse le classifiche sono tratte da \""}
{"id": "2396785", "revid": "697352", "url": "https://it.wikipedia.org/wiki?curid=2396785", "title": "Automatic", "text": ""}
{"id": "2396788", "revid": "287204", "url": "https://it.wikipedia.org/wiki?curid=2396788", "title": "Saxon", "text": ""}
{"id": "2396791", "revid": "729019", "url": "https://it.wikipedia.org/wiki?curid=2396791", "title": "Gran Premio del Belgio 1995", "text": "Il Gran Premio del Belgio 1995 \u00e8 stata l'undicesima prova del Campionato mondiale di Formula 1 1995. Disputatasi il 27 agosto 1995 sul circuito di Spa-Francorchamps ha visto la vittoria di Michael Schumacher su Benetton-Renault, seguito da Damon Hill e da Martin Brundle che sale sul podio per l'ultima volta in carriera, la nona complessivamente, senza riuscire dunque ad aggiudicarsi nemmeno una prova mondiale di Formula 1 dopo aver partecipato a 158 Gran Premi.\nQualifiche.\nCronaca.\nLe qualifiche videro prevalere le due Ferrari di Berger ed Alesi, autori rispettivamente del primo e del secondo tempo. Questa prestazione fu in larga parte favorita da una corretta strategia elaborata al muretto, in quanto i due piloti vennero fatti uscire dai box all'inizio della sessione di prove prima che un violento scroscio si abbattesse sul circuito. Dietro di loro si classificarono la McLaren di H\u00e4kkinen e la Benetton di Herbert.\nMaggiori difficolt\u00e0 ebbero invece i due principali contendenti al titolo iridato: Damon Hill non and\u00f2 oltre l'ottavo posto, compromettendo il suo miglior giro con un'uscita di pista, mentre Michael Schumacher, complice il fatto di dover correre con la vettura di riserva e un guasto al cambio, concluse le qualifiche con il sedicesimo tempo.\nNonostante il buon risultato ottenuto i ferraristi si dichiararono preoccupati per l'affidabilit\u00e0 della vettura in gara e lo stesso Jean Todt invit\u00f2 alla prudenza.\nGara.\nResoconto.\nAl via Berger pattina troppo e lascia via libera ad Alesi ed Herbert. Quarto H\u00e4kkinen, davanti alle Williams di Coulthard e Hill. Herbert prova subito a passare Alesi: il francese resiste all\u2019Eau Rouge, ma sul rettilineo del Kemmel il britannico prende la scia della Ferrari, si porta all\u2019esterno e con una staccata profondissima si prende la leadership. Alesi non molla e continua a rimanere negli scarichi di Herbert, mentre dietro di loro H\u00e4kkinen finisce in testacoda alla Source ed \u00e8 costretto al ritiro gi\u00e0 al secondo passaggio. Sempre al secondo giro Alesi si riporta al comando, rendendo ad Herbert il sorpasso al Kemmel.\nIl francese \u00e8 velocissimo e cerca di allungare, mentre Berger \u00e8 in difficolt\u00e0: al terzo giro resiste su Coulthard, ma al quarto passaggio lo scozzese e Hill passano con facilit\u00e0 la Ferrari numero 28. Ma il 4\u00ba giro diventa ancora pi\u00f9 nero per la Ferrari: Alesi va ai box credendo di avere una foratura, ma in realt\u00e0 sulla sua monoposto si \u00e8 rotta una sospensione: gara finita per lui. Herbert \u00e8 al comando, ma le Williams gli mettono una pressione tale da costringerlo all\u2019errore. Il britannico della Benetton poi sbaglia nuovamente alla Bus Stop, andando in testacoda e bloccando Blundell: Irvine e Schumacher ne approfittano.\nMentre davanti Coulthard vola seguito da Hill, Schumacher \u00e8 quinto dopo una bella rimonta, ma fatica a passare Irvine, che \u00e8 velocissimo sui rettilinei. All\u201911\u00ba giro il tedesco supera l'irlandese alla Bus Stop e si lancia all\u2019inseguimento di Berger. Coulthard continua a volare, ma al 13\u00ba giro rallenta improvvisamente prima di Pouhon e si ferma a bordo pista: Hill \u00e8 il nuovo leader. Il britannico, cos\u00ec come Berger ed Irvine, effettua il primo pit stop, mentre Schumacher resta in pista per qualche giro con lo scopo di marcare qualche giro veloce. Il tedesco, dopo il suo rifornimento, si ritrova in seconda posizione con una quindicina di secondi da recuperare su Hill. La giornata della Ferrari \u00e8 stregata, visto che Berger rallenta improvvisamente per un problema al motore: doppio ritiro per le vetture di Maranello.\nHill \u00e8 al comando della gara, ma a Spa inizia a piovere. Il leader della corsa, cos\u00ec come Irvine, Blundell, Herbert, Brundle e Panis, rientra ai box per montare gomme da bagnato. Schumacher invece resta in pista con le slick. La scelta di Hill sembra azzeccata, visto che in un giro annulla il gap di cinque secondi su Schumacher e si porta in scia alla Benetton. Hill affianca il tedesco sul rettilineo del Kemmel e il sorpasso sembra una formalit\u00e0, visto che piove a dirotto e Schumacher ha le gomme da asciutto, ma il tedesco tira una staccatona incredibile all\u2019esterno e tiene dietro il rivale. Nel giro successivo per\u00f2 Schumacher tenta nuovamente di difendersi con una frenata ritardata, ma finisce lungo e Hill va al comando.\nLa pioggia per\u00f2 sparisce, la pista va via via asciugandosi, e Hill fatica a tenere la macchina, tanto che sbanda vistosamente: Schumacher ne approfitta e torna in testa. La Williams richiama Hill ai box per rimettere gomme da asciutto e per rifornire la macchina di benzina. Schumacher guida indisturbato la corsa davanti a Hill, con le Ligier di Brundle e Panis e la Tyrrell di Katayama che si giocano il podio (nulla da fare invece per Irvine, la cui vettura aveva preso fuoco durante il pit). Ma la pioggia ritorna e a farne le spese \u00e8 Katayama, che va a sbattere a Malmedy mentre \u00e8 quarto. La direzione corsa decide di mandare in pista la Safety Car, con Schumacher, Hill e gli altri che rientrano ai box a montare gomme rain.\nAlla ripartenza, Panis si gira e scivola in fondo al gruppo. Hill sbaglia nel tentativo di riprendere Schumacher, ma all\u2019inglese arriva una notizia ben peggiore: la direzione corsa ha deciso di sanzionarlo con uno Stop &amp; Go di 10 secondi per aver superato i limiti di velocit\u00e0 ai box. Il pilota della Williams \u00e8 secondo anche dopo aver scontato la penalit\u00e0, ma alla Source va in testacoda e Brundle gli prende la posizione. Schumacher davanti guida tranquillo, mentre dietro infuria la lotta tra Blundell, Frentzen, Herbert e Barrichello per le posizioni dalla quarta alla settima. Barrichello riesce a infilare Herbert e Frentzen mette la sua Jordan davanti alla McLaren di Blundell. Hill spinge per riprendere Brundle e proprio all\u2019ultimo giro si mette in scia al britannico. Brundle chiude la porta alla Source, ma non pu\u00f2 nulla contro la potenza della Williams-Renault sul lungo rettilineo del Kemmel.\nHill completa cos\u00ec la rincorsa al secondo posto, ma davanti a fare festa \u00e8 Schumacher, che conquista la sesta vittoria stagionale dopo una fantastica rimonta, una strategia perfetta e una resistenza da applausi su Damon Hill in condizioni di palese inferiorit\u00e0 tecnica. Il tedesco della Benetton precede sul traguardo Hill e Brundle. Quarto Frentzen, che nei giri finali era il pilota pi\u00f9 veloce in pista. Blundell e Barrichello chiudono la zona punti. Con questo successo Schumacher si porta a 15 lunghezze di vantaggio su Hill e mette una seria ipoteca sulla conquista del secondo titolo piloti in carriera.\nNote.\n\"Salvo indicazioni diverse le classifiche sono tratte da \"\nVittoria di Schumacher sotto la pioggia di Spa, f1race.it, 27 agosto 2019."}
{"id": "2396795", "revid": "1772671", "url": "https://it.wikipedia.org/wiki?curid=2396795", "title": "Sheffield (disambigua)", "text": ""}
{"id": "2396797", "revid": "1632387", "url": "https://it.wikipedia.org/wiki?curid=2396797", "title": "Intensities in 10 cities", "text": "Intensities in 10 cities \u00e8 un album live di Ted Nugent, pubblicato nel 1981 per la Epic Records.\nIl disco \u00e8 composto da brani inediti.\nTracce.\nTutte le tracce sono state scritte da Ted Nugent, eccetto dove diversamente indicato."}
{"id": "2396810", "revid": "599013", "url": "https://it.wikipedia.org/wiki?curid=2396810", "title": "Attilio De Filippi", "text": "Carriera.\nHa allenato la Ginnastica Triestina dal 1930 al 1934 e nelle stagioni 1939-40 e 1940-41, vincendo cinque scudetti.\nHa guidato l' agli Europei 1935."}
{"id": "2396811", "revid": "838137", "url": "https://it.wikipedia.org/wiki?curid=2396811", "title": "Cursus (archeologia)", "text": "Il Cursus fu un nome dato dai primi archeologi britannici, come William Stukeley, alle grandi distese parallele di cumuli con fossati esterni che essi pensavano fossero stati i primi corsi atletici romani, da cui il nome latino \"cursus\" (ossia \"corso/via/cammino/corsa\", in italiano). I monumenti dei Cursus sono adesso compresi come strutture neolitiche e rappresentano alcune delle pi\u00f9 vecchie strutture monumentali preistoriche delle Isole britanniche e possono essere stati adibiti a una funzione cerimoniale.\nCaratteristiche.\nEssi variano in lunghezza da 50 metri fino a quasi 10 chilometri e la distanza tra earthwork paralleli pu\u00f2 superare i 100 metri. I cumuli alle estremit\u00e0 conchiudono il cursus.\nLe coeve caratteristiche interne sono rare e tradizionalmente si pensava che i cursus venissero usati come percorsi processionali. Essi sono spesso allineati sia rispetto alla posizione cosiddetta della \"long barrow\" che a quella della \"bank barrow\" (il termine anglosassone \"barrow\" sta per cumulo che forma una lunga collinetta), preesistenti, che sembrano ignorare le difficolt\u00e0 e le asperit\u00e0 del terreno. Il Dorset Cursus, il pi\u00f9 lungo esempio, taglia un fiume e tre valli lungo il suo percorso attraverso il Cranborne Chase. \u00c8 stato immaginato che essi venissero usati nei rituali connessi con il culto degli antenati, che seguissero allineamenti astronomici o che servissero da zone tampone tra ambiente cerimoniale e \"occupazionale\". Studi pi\u00f9 recenti hanno rivalutato l'interpretazione originale, argomentando che essi fossero in effetti usati per competizioni cerimoniali. Reperti di punte di freccia nelle loro parti terminali suggeriscono che il tiro con l'arco e la caccia fossero importanti per gli edifici e che la lunghezza dei cursus potesse riflettere un loro utilizzo come terreno di prova, o un rituale di iniziazione, per le persone giovani coinvolte nel passaggio verso l'et\u00e0 adult\u00e0. Esistono paralleli antropologici che avvalorerebbero questa interpretazione.\nCursus noti.\nEsempi comprendono i quattro cursus a Rudston nel Yorkshire, quello a Fornham All Saints nel Suffolk, il Cleaven Dyke nel Perthshire e il cursus del Dorset. Un notevole esempio \u00e8 lo Stonehenge Cursus, incluso in una vista dei pi\u00f9 famosi circoli di pietre, su terreno appartenente alla National Trust dello Stonehenge Landscape.\nIdentificazione tramite fotografia aerea.\nSono noti numerosi esempi di cursus e la disciplina dell'archeologia aerea \u00e8 il metodo pi\u00f9 efficiente di identificazione delle ampie caratteristiche rivelanti migliaia di anni di degradazione e danni provocati dagli aratri. Alcuni cursus sono stati identificati solo attraverso un primo avvistamento di \"cropmarks\" visibili dalla ricognizione aerea; per esempio, i \"cropmark\" a Fetteresso furono la prima indicazione di un cursus in quella localit\u00e0 dell'Aberdeenshire, Scozia."}
{"id": "2396813", "revid": "380453", "url": "https://it.wikipedia.org/wiki?curid=2396813", "title": "Pallavolo femminile ai XX Giochi centramericani e caraibici", "text": "Il XVI campionato di pallavolo femminile ai Giochi centramericani e caraibici si \u00e8 svolto dal 16 al 21 luglio 2006 a Cartagena de Indias, in Colombia, durante i XX Giochi centramericani e caraibici. Al torneo hanno partecipato 8 squadre nazionali centramericane e caraibiche e la vittoria finale \u00e8 andata par la quarta volta, la seconda consecutiva, alla Repubblica Dominicana.\nPodio.\nCampione.\nRepubblica Dominicana(Quarto titolo)\nSecondo posto.\nCuba\nTerzo posto.\nPorto Rico"}
{"id": "2396817", "revid": "773636", "url": "https://it.wikipedia.org/wiki?curid=2396817", "title": "Tashkent Open", "text": "Il Tashkent Open by Zeromax \u00e8 un torneo di tennis femminile che si gioca a Tashkent, capitale dell'Uzbekistan. \nHa fatto parte della categoria International nell'ambito del WTA Tour fino al 2019 ed \u00e8 giocato sul cemento. Dal 2020 \u00e8 entrato a far parte della categoria 125s, ma l'edizione non \u00e8 stata disputata a causa della pandemia di COVID-19.\nDal 1997 al 2002 si \u00e8 giocato anche un torneo maschile facente parte della categoria ATP International Series."}
{"id": "2396819", "revid": "729019", "url": "https://it.wikipedia.org/wiki?curid=2396819", "title": "Ryan Briscoe", "text": "Ha gareggiato in varie categorie automobilistiche, tra cui l'IndyCar e l'American Le Mans Series. Nonostante fosse stato considerato una delle pi\u00f9 interessanti promesse dell'automobilismo dei primi anni duemila e fosse stato messo sotto contratto dalla Toyota non ebbe mai l'occasione di debuttare la Formula 1, limitandosi a svolgere il ruolo di terzo pilota per la casa giapponese nel 2004.\nCarriera.\nLe formule minori.\nInizi\u00f2 la sua carriera automobilistica nel karting nel 1993, debuttando nel campionato Yahama Junior, che vinse nel 1994. Negli anni seguenti riusc\u00ec ad imporsi nei campionati australiano, nordamericano e italiano. Proprio in Italia venne assunto dal team Prema, che gli permise il passaggio alla Formula Renault nel 2000, campionato in cui si impose l'anno successivo. Attir\u00f2, dunque, l'interesse dalla Toyota che lo convoc\u00f2 per un test comparativo con altri piloti, al termine del quale, nonostante non fosse risultato il pi\u00f9 veloce, ma avesse impressionato per costanza e resistenza, venne assunto dalla casa giapponese e inserito nel programma per giovani piloti. L'anno seguente fece il suo debutto in Formula 3 e F3 Euro Series, laureandosi campione europeo nel 2003.\nFormula 1, IndyCar e Le Mans.\nDopo aver preso parte in Formula 1 come terzo pilota della Toyota ai test del venerd\u00ec a termine campionato 2004, pass\u00f2 alla IndyCar nel team Target Chip Ganassi Racing. Dopo un inizio di campionato discreto, con un decimo posto alla 500 Miglia di Indianapolis fu vittima di uno spaventoso incidente l'11 settembre 2005 sul circuito di Chicago dove si ruppe entrambe le clavicole.\nDopo una lunga riabilitazione a Viareggio nel 2006, nel 2007 partecip\u00f2 a gare di A1GP, Champ Car, American Le Mans Series e IndyCar, terminando 5\u00ba la 500 Miglia di Indianapolis 2007. Nel 2008 \u00e8 tornato in IndyCar come pilota titolare al team Penske, vincendo tre gare e classificandosi 5\u00ba in campionato. Dopo aver corso altre quattro stagioni con il team Penske con ottimi risultati ottenuti, tra cui un terzo posto nel campionato del 2009, torna alla Chip Ganassi Racing per due stagioni, senza ottenere risultati di rilievo, a parte un ottimo quarto posto in una gara nel 2013.\nLa sua ultima stagione in IndyCar viene disputata con il team Schmidt Peterson Motorsports, ottenendo come miglior risultato un quinto posto in gara, e il 18\u00ba posto nella classifica generale, con 205 punti ottenuti."}
{"id": "2396821", "revid": "1543377", "url": "https://it.wikipedia.org/wiki?curid=2396821", "title": "LimeSurvey", "text": "LimeSurvey (gi\u00e0 conosciuto come PHPSurveyor) \u00e8 un applicativo distribuito con licenza GNU GPL versione 2, scritto in PHP e basato su database MySQL, PostgreSQL o MSSQL. Permette la realizzazione di questionari e sondaggi online, senza richiedere particolari conoscenze di programmazione. \u00c8 disponibile in pi\u00f9 di 50 lingue e dialetti e utilizza il set di caratteri UTF-8.\nPrincipali funzionalit\u00e0.\nCon LimeSurvey \u00e8 possibile creare sondaggi con diverse tipologie di domande, anche dipendenti tra loro. Le domande vengono organizzate in gruppi e possono essere facilmente modificate tramite un'interfaccia grafica WYSIWYG. Il sistema integrato di template in HTML garantisce un elevato grado di personalizzazione grafica della struttura. I sondaggi, una volta creati, devono essere attivati: possono essere sia pubblici sia con accesso riservato tramite l'utilizzo di one-time password (token), diverse per ogni partecipante. I risultati raccolti, a prescindere alla tipologia pubblica/privata del sondaggio possono essere anonimi o nominali.\nHosting.\nNumerosi servizi di hosting offrono LimeSurvey in versione pre-caricata, sia come installazione pronta da attivare, sia attraverso un pannello di controllo web, come ad esempio cPanel con Fantastico, Softaculous e Virtualmin Professional. LimeSurvey \u00e8 stato anche portato da terze parti su diversi content management system come Drupal, WordPress, XOOPS, e Joomla.\nStoria.\nLimeSurvey venne registrato il 20 febbraio 2003 come progetto su SourceForge, con il nome PHPSurveyor. Inizialmente era scritto dallo sviluppatore australiano Jason Cleeland. La prima release pubblica (v. 0.93) venne distribuita il 5 marzo 2003.\nIl progetto ha velocemente attirato un vasto gruppo di sviluppatori che hanno apportato numerose caratteristiche avanzate, come le condizioni di ramificazione (branching), il controllo dei token e la personalizzazione tramite template.\nAll'inizio del 2006 la conduzione del progetto \u00e8 passata a Carsten Schmitz, un project manager IT tedesco. Il 17 maggio, 2007 il nome del progetto \u00e8 stato modificato da PHPSurveyor a LimeSurvey, per rendere pi\u00f9 semplice il licensing del software, escludendo il termine PHP.\nVersione 2.0.\nNel 2012 il team di sviluppo ha distribuito LimeSurvey 2.0. Il codice di base \u00e8 stato completamente riscritto, utilizzando un approccio Model-View-Controller e il framework Yii. Oltre ai cambiamenti nella struttura del codice, per ottenere una migliore modularit\u00e0, la nuova versione offre anche un'interfaccia utente pi\u00f9 usabile, basata sulla tecnologia AJAX.\nRiconoscimenti.\nNel 2007 LimeSurvey ha vinto il primo premio nella categoria Enterprise Management nel Les Troph\u00e9es du Libre, competizione internazionale organizzata in Francia che dal 2003 al 2007 ha premiato i progetti open-source pi\u00f9 innovativi.\nNel 2008 LimeSurvey \u00e8 stato nominato nella categoria \"Best Project for the Enterprise\" nei Community Choice Awards 2008 di SourceForge.\nDiffusione.\nDal 2009 LimeSurvey partecipa al Google Summer of Code.\nDurante le elezioni presidenziali USA del 2004, la Verified Voting Foundation ha usato PHPSurveyor per raccogliere dati riguardo alle controversie ed alle irregolarit\u00e0 di voto. Il software ha identificato pi\u00f9 di 13500 problemi nelle prime 10 ore di voto ed \u00e8 stato selezionato come parte del loro sistema di reporting.\nLa traduzione coreana \u00e8 stata curata dall'unit\u00e0 cybercrime della Polizia sudcoreana.\nLimeSurvey \u00e8 usato anche dalla pubblica amministrazione, per esempio dal governo della Repubblica Italiana."}
{"id": "2396822", "revid": "106872", "url": "https://it.wikipedia.org/wiki?curid=2396822", "title": "Razon", "text": ""}
{"id": "2396823", "revid": "1543377", "url": "https://it.wikipedia.org/wiki?curid=2396823", "title": "L'assassino cieco", "text": "L'assassino cieco \u00e8 un romanzo di Margaret Atwood pubblicato nel 2000. \u00c8 Ambientato in Canada e la narrazione ha luogo nei giorni nostri, con riferimenti a eventi di tutto il XX secolo.\nIl libro ha vinto il Booker Prize e l'Hammett Prize nel 2000. La rivista \"TIME\" lo ha nominato il miglior libro di narrativa del 2000 e lo ha incluso nella lista dei 100 miglior romanzi in lingua inglese dal 1923.\nTrama.\nLa narrazione si incentra sulla protagonista, Iris Chase, e la sorella Laura, morta in un incidente d'auto immediatamente dopo la seconda guerra mondiale. Iris, ora un'anziana signora, ripercorre gli eventi e le relazioni della sua infanzia, giovinezza e mezza et\u00e0, e il suo infelice matrimonio con Richard Griffen, un industriale con forti ambizioni politiche, rivale del padre di lei. Nel romanzo \u00e8 intrecciata una storia dentro la storia, un romanzo a chiave attribuito a Laura e pubblicato da Iris. Questo romanzo riguarda Alex Thomas, un giovane rivoluzionario che per guadagnare qualcosa scrive dei racconti di fantascienza pulp. All'interno di questo romanzo vi \u00e8 un'altra storia, l'eponimo \"Assassino cieco\", una vicenda avventurosa ambientata sull'immaginario pianeta Zycron, di cui l'autore parla in anteprima alla sua amante durante i loro segreti incontri amorosi.\nIl romanzo diviene una rivelazione graduale che chiarisce sia la giovent\u00f9 di Iris che la sua vecchiaia prima di arrivare all'evento critico della sua vita con Laura ai tempi della guerra mondiale. Col procedere della narrazione, il romanzo nel romanzo si rivela essere pi\u00f9 chiaramente ispirato a fatti reali, e diventa palese che il romanzo di Laura non \u00e8 ci\u00f2 che sembra.\nIl libro \u00e8 ambientato nel paese fittizio di Port Ticonderoga in Ontario, e nella Toronto degli anni '30 e '40. \u00c8 un'opera di finzione storica con un ruolo importante giocato dagli eventi principali della storia del Canada. La verosimiglianza \u00e8 accentuata grazie all'uso di una serie di articoli di giornale che seguono gli eventi storici e i personaggi del romanzo."}
{"id": "2396826", "revid": "834", "url": "https://it.wikipedia.org/wiki?curid=2396826", "title": "G\u00e9rard Krawczyk", "text": ""}
