{"id": "2301178", "revid": "1745361", "url": "https://it.wikipedia.org/wiki?curid=2301178", "title": "Psillo", "text": "Nella mitologia greca, Psillo (in greco \u03a8\u03cd\u03bb\u03bb\u03bf\u03c2) era il sovrano di una trib\u00f9 della Cirenaica, gli Psilli, i quali erano celeberrimi incantatori di serpenti. Era figlio di Anfitemi e di una ninfa, nonch\u00e9 padre di Categono.\nI raccolti di Psillo furono rovinati dal vento del sud, sicch\u00e9 il re arm\u00f2 una grande flotta per far vela alla volta dell'isola di Eolo e vendicarsi col re dei venti. Per\u00f2, prima che raggiungesse la meta, lo colse una tremenda tempesta: tutte le sue navi colarono a picco ed egli stesso mor\u00ec.\nLa sua tomba era ubicata presso la Grande Sirte."}
{"id": "2301181", "revid": "2250", "url": "https://it.wikipedia.org/wiki?curid=2301181", "title": "Rispetto (linguistica)", "text": ""}
{"id": "2301182", "revid": "916580", "url": "https://it.wikipedia.org/wiki?curid=2301182", "title": "Governatori dei Paesi Bassi spagnoli", "text": "Bench\u00e9 gi\u00e0 esistente, la carica di governatore dei Paesi Bassi spagnoli, corrispondenti pi\u00f9 o meno agli attuali Belgio e Paesi Bassi (anche se dopo il 1587 le Sette Province Unite del Nord si autoproclamarono stato indipendente), venne ufficializzata nel 1516 per Margherita d'Asburgo, figlia dell'imperatore del Sacro Romano Impero Massimiliano I. All'epoca i Paesi Bassi erano parte del Sacro Romano Impero, dal momento che Massimiliano spos\u00f2 l'unica erede del ducato di Borgogna, che poi pass\u00f2 a Carlo V. Quando Carlo V decise di abdicare, lasci\u00f2 i Paesi Bassi al figlio Filippo II, allora re di Spagna.\nElenco dei governatori.\nGovernatori dei Paesi Bassi austriaci.\nDal 1706 al 1714 i Paesi Bassi spagnoli furono occupati dalle truppe di Gran Bretagna e Paesi Bassi. Con la pace di Rastatt del 1714, che poneva fine alla guerra di successione spagnola, i Paesi Bassi spagnoli vennero assegnati all'Austria.\nNel 1794, l'esercito rivoluzionario francese occup\u00f2 i Paesi Bassi austriaci, controllandoli fino al 1815. Con il congresso di Vienna la regione venne assegnata alla casata di Orange-Nassau, che la un\u00ec con i suoi possedimenti andando a formare il Regno Unito dei Paesi Bassi. Nel 1830, le province meridionali proclamarono la loro indipendenza, dando vita all'attuale Belgio."}
{"id": "2301184", "revid": "2153076", "url": "https://it.wikipedia.org/wiki?curid=2301184", "title": "Dead and Gone (T.I.)", "text": "Dead and Gone \u00e8 una canzone del rapper statunitense T.I., con il featuring del cantante Justin Timberlake. \u00c8 stata pubblicata come quarto singolo ufficiale del sesto album di T.I. \"Paper Trail\". Il singolo \u00e8 riuscito ad entrare nella \"Billboard\" Hot 100 ancora prima della sua pubblicazione ufficiale.\nTimberlake e T.I. hanno cantato per la prima volta il brano alla cinquantunesima edizione dei Grammy Awards. Si tratta della seconda collaborazione fra i due artisti , che in passato avevano realizzato insieme il brano \"My Love\".\nSuccesso.\nPrima che il singolo fosse annunciato ufficialmente, \"Dead and Gone\" ha debuttato alla posizione numero 76 della classifica \"Billboard\" Hot 100, per via dell'alta quantit\u00e0 dei download. In seguito alla sua uscita ufficiale su supporto fisico, nella prima settimana dei gennaio, il singolo \u00e8 rientrato alla posizione numero 99, ed \u00e8 riuscito a salire sino alla seconda posizione della classifica, bench\u00e9 non sia riuscito a spodestare \"Right Round\" di Flo Rida dalla prima posizione. Per T.I. \u00e8 il quarto singolo consecutivo ad entrare nella top 5 della \"Billboard\" Hot 100, ed il settimo della sua carriera. Il singolo \u00e8 andato bene anche nella classifica Hot R&amp;B/Hip-Hop Songs, dove \u00e8 arrivato alla quarta posizione, e nella Pop 100, dove \u00e8 arrivato alla terza posizione. Nelle classifiche Hot Rap Tracks e Hot 100 Airplay, \"Dead and Gone\" invece \u00e8 giunto fino alla prima posizione, nella settimana del 14 marzo 2009.\nIl video.\nIl video musicale prodotto per \"Dead and Gone\" \u00e8 stato diretto da Chris Robinson, e filmato nella prima settimana di febbraio a Los Angeles. Il video \u00e8 apparso su internet poche ore prima della sua release ufficiale il 7 febbraio ."}
{"id": "2301187", "revid": "123906586", "url": "https://it.wikipedia.org/wiki?curid=2301187", "title": "Cladonia fimbriata", "text": "Cladonia fimbriata (L.) Fr. (1831), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"fimbriatus\", che significa \"ornato con frange\", in ambito botanico pi\u00f9 precisamente vale \"fornito di filamenti\", ad indicare la consistenza dei soredi.\nCaratteristiche fisiche.\nIl tallo primario ha poche squamule, non ubicate nelle vicinanze del substrato. I podezi hanno forma di calice, abbastanza larghi; sono quasi interamente ricoperti da soredi di consistenza farinosa, con coppe strette al termine di lunghi e sottili peduncoli. Confondibile facilmente con C. pocillum, C. pyxidata e C. chlorophaea.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie cresce in zone con il clima che varia da temperato ad alpino di tipo artico su legni marcescenti, su tronchi di alberi abbattuti e anche su suoli ricchi di humus; \u00e8 molto diffusa in tutta la regione olartica. Predilige un pH del substrato con valori intermedi fra molto acido e subneutro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 cosmopolita, ed \u00e8 stata rinvenuta nelle seguenti localit\u00e0: \nIn Italia \u00e8 fra le specie di Cladonia pi\u00f9 diffuse: \nTassonomia.\nQuesta specie \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2301192", "revid": "1318658", "url": "https://it.wikipedia.org/wiki?curid=2301192", "title": "Abito corale", "text": "Labito corale \u00e8 una veste ecclesiastica utilizzata dal clero cattolico, ortodosso e anglicano. Si distingue dall'abito talare, utilizzato quotidianamente, per essere utilizzato nelle celebrazioni o nelle cerimonie in cui il presule sia presente pur non essendo officiante.\nStoria.\nPrende il nome dal fatto che \u00e8 l'abito indossato dai consacrati quando assistono alle celebrazioni liturgiche, cio\u00e8 dal coro, per la celebrazione della liturgia delle ore o di un atto di devozione, per l'amministrazione dei Sacramenti se al di fuori della messa.\nL'attuale composizione dell'abito corale \u00e8 sancita nell'istruzione \"Ut sive sollicite\" della Segreteria di Stato della Santa Sede del 31 marzo 1969, nella lettera circolare della Congregazione per il Clero \"Per instructionem\" del 30 ottobre 1970 e nell'appendice \"De vestimentis pr\u00e6latorum\" del Caeremoniale Episcoporum del 14 settembre 1984.\nTali documenti hanno abolito alcuni elementi dell'abito corale, come la marezzatura per i cardinali, la mantelletta per cardinali e vescovi, le scarpe con la fibbia e la fascia con i fiocchi terminali; inoltre hanno limitato l'utilizzo della cappa magna alle \"feste molto solenni\". In precedenza, gli appartenenti ad un determinato ordine religioso indossavano l'abito corale con il colore dell'ordine, privilegio abolito dall\"Ut sive sollicite\".\nL'abito corale del papa.\nL'abito corale del Papa non \u00e8 soggetto ad alcuna norma, ma il suo assortimento segue delle consuetudini. Esso viene indossato sia in ambito liturgico che in quello istituzionale. La talare \u00e8 di colore bianco e pu\u00f2 essere di lana o seta marezzata. La fascia, come per l'abito piano, \u00e8 anch'essa in seta marezzata e presenta, nella parte inferiore, lo stemma del pontefice; pu\u00f2 terminare sia con una frangia dorata, sia con due nappe dello stesso colore. Sopra il rocchetto, si indossa la mozzetta, che pu\u00f2 essere di quattro tipologie differenti:\nIl primo pontefice ad indossare la croce pettorale sopra la mozzetta \u00e8 stato Paolo VI; in precedenza veniva portata sotto di essa. Il copricapo proprio dell'abito corale papale \u00e8 il camauro. Quest'ultimo, caduto in disuso alla fine del XVIII secolo, \u00e8 stato reintrodotto ed utilizzato da Leone XIII, poi da papa Giovanni XXIII e poi in due sole occasioni da Benedetto XVI. Il camauro pu\u00f2 essere in velluto rosso bordato di ermellino oppure in damasco bianco bordato di ermellino.\nIn luogo della mozzetta, anticamente il papa indossava anche la cappa magna. Questa era sempre di colore rosso e poteva essere realizzata in due tessuti differenti in base all'occasione in cui veniva utilizzata:"}
{"id": "2301194", "revid": "62004", "url": "https://it.wikipedia.org/wiki?curid=2301194", "title": "Sei giorni di Milano", "text": "La Sei giorni di Milano era una competizione di ciclismo su pista che si svolgeva a Milano, in Italia. \nStoria.\nLe prime due edizioni si sono corse nel 1927 e 1928; poi, dopo una lunga pausa, la gara si svolse ogni anno quasi ininterrottamente dal 1961 al 1984. Sospesa dal 1985, dopo i danni subiti dalle coperture del velodromo Vigorelli e del Palasport di San Siro a seguito della storica nevicata del 1985, fu ripresa dal 1996 al 1999. Dopo un ulteriore periodo di sospensione, nel 2008 se ne \u00e8 tentato il ripristino, senza per\u00f2 continuit\u00e0.\nI migliori interpreti di questa competizione sono stati Francesco Moser con sei successi, Ren\u00e9 Pijnen con cinque e Peter Post, Gianni Motta, e Silvio Martinello con quattro vittorie.\nAlbo d'oro.\n\"Aggiornato all'edizione 2008.\""}
{"id": "2301195", "revid": "357738", "url": "https://it.wikipedia.org/wiki?curid=2301195", "title": "Valproato di sodio", "text": ""}
{"id": "2301199", "revid": "363629", "url": "https://it.wikipedia.org/wiki?curid=2301199", "title": "Classe B2 (rischio teratogenico ADEC)", "text": "La classe B2 di rischio teratogeno secondo la classificazione operata dall\"Australian Drug Evaluation Committee\" (ADEC) include quei farmaci assunti da un numero moderato di donne durante la gravidanza o in et\u00e0 fertile. Non sono stati rilevati aumenti provati di malformazioni o effetti tossici diretti e indiretti sul feto. Non sono presenti studi animali adeguati, ma i dati disponibili non mostrano alcuna prova di maggiore occorrenza di danni fetali."}
{"id": "2301200", "revid": "104458", "url": "https://it.wikipedia.org/wiki?curid=2301200", "title": "Coppa Europa di sci alpino 1988", "text": "La Coppa Europa di sci alpino 1988 ha visto vincere in classifica generale l'austriaco Konrad Walk e la svizzera Petra Bernet."}
{"id": "2301210", "revid": "1745361", "url": "https://it.wikipedia.org/wiki?curid=2301210", "title": "Falance", "text": "Falance o Falange () \u00e8 un personaggio della mitologia greca. La storia di Falance \u00e8 contenuta nei \"Theriak\u00e1\" di Nicandro, il quale la attribuisce a sua volta ad un certo \"Teofilo Zenodoteo\" di cui non si sa null'altro. \nSecondo il suo racconto, Falance era un giovane ateniese, figlio di Idmone di Colofone e quindi fratello di Aracne. La dea Atena istru\u00ec Falance nell'arte marziale e Aracne in quella della tessitura e del canto: i due fratelli si unirono per\u00f2 in un amore incestuoso e Atena, per punirli, li trasform\u00f2 in ragni o in vipere, animali che, secondo il narratore, vengono divorati dai propri figli.\nQuesta storia \u00e8 marcatamente differente dalla versione pi\u00f9 comunemente tramandata del mito di Aracne, quella di Ovidio, nella quale Falance non compare. Il nome di Falance costituisce un doppio richiamo: il termine greco \u03c6\u03ac\u03bb\u03b1\u03b3\u03be indicava infatti sia la falange militare (il giovane venne addestrato nell'arte della guerra), sia una sorta di ragno (va notato che, con questo vocabolo, i greci indicavano plausibilmente solo i \"ragni vagabondi\", che cacciano senza costruire la tela; da qui deriva \"falangioidi\", un altro nome per indicare gli opilionidi)."}
{"id": "2301212", "revid": "216401", "url": "https://it.wikipedia.org/wiki?curid=2301212", "title": "Circuiti continentali di ciclismo", "text": ""}
{"id": "2301218", "revid": "1418004", "url": "https://it.wikipedia.org/wiki?curid=2301218", "title": "Bj\u00f6rn Kurt\u00e9n", "text": "Apparteneva alla minoranza svedese in Finlandia. \u00c8 stato l'autore di una nota serie di libri inerenti l'incontro dell'uomo moderno con i Neanderthal, come \"La danza della tigre\". In seguito questo genere verr\u00e0 reso popolare da Jean M. Auel nella sua saga de \"I figli della Terra\".\nNegli anni ottanta Kurt\u00e9n diresse inoltre una serie TV in 6 parti sull'era glaciale, coprodotta da alcuni canali televisivi scandinavi."}
{"id": "2301219", "revid": "124123", "url": "https://it.wikipedia.org/wiki?curid=2301219", "title": "Reri Grist", "text": "Biografia.\nDurante la giovinezza si esib\u00ec a Broadway in piccoli ruoli nei musical assieme a Ossie Davis, Ruby Dee, Lawrence Tibbett ed Eartha Kitt; nel frattempo perfezionava la sua tecnica vocale studiando privatamente con Claire Gelda.\nLa prima apparizione nel mondo dell'opera fu il ruolo della Signora Herz ne \"L'impresario teatrale\" di Mozart, eseguito in forma di concerto. Nel 1956 fece il vero debutto sul palcoscenico nel ruolo di Cindy Lou nel musical di Oscar Hammerstein \"Carmen Jones\", ispirato all'opera \"Carmen\". Fu la prima Consuelo nel cast originale del classico di Leonard Bernstein \"West Side Story\" nel 1957, rendendo celebre il brano \"Somewhere\". Poco tempo dopo, fu lo stesso Bernstein a introdurla definitivamente nel mondo della musica classica quando la volle per il ruolo di soprano nella \"Sinfonia n. 4\" di Gustav Mahler con la New York Philharmonic.\nIl debutto vero e proprio in una rappresentazione operistica fu nel 1959 alla Santa Fe Opera, nel ruolo di Adele in \"Die Fledermaus\", seguito da quello di Blonde ne \"Il ratto dal serraglio\". In quell'occasione ad ascoltarla c'era Igor' F\u00ebdorovi\u010d Stravinskij, che la invit\u00f2 a interpretare il suo \"Le rossignol\" sotto la sua direzione, con la Washington Opera Society. Il ruolo con cui debutt\u00f2 in Europa nel 1960 fu la Regina della Notte ne \"Il flauto magico\" all'Opera di Colonia. \nDal 1960 al 1966 fece parte della compagnia del teatro dell'opera di Zurigo, dove debutt\u00f2 nei ruoli di Zerbinetta (\"Ariadne auf Naxos\"), Sophie (\"Der Rosenkavalier\") e Adina (\"L'elisir d'amore\"). I consensi raccolti nella citt\u00e0 svizzera la resero molto richiesta, e nel 1962 cant\u00f2 per la prima volta alla Royal Opera House di Londra ne \"Il gallo d'oro\" di Rimskij-Korsakov e al Festival di Glyndebourne come Despina in \"Cos\u00ec fan tutte\". Nel 1963 fu alla Staatsoper di Vienna e all'Opera di San Francisco,\nNel 1964 fu invitata al Festival di Salisburgo per il ruolo di Zerbinetta; alla rassegna mozartiana partecip\u00f2 complessivamente dodici volte. Il 25 febbraio 1966 debutt\u00f2 al Metropolitan Opera di New York, sua citt\u00e0 natale, nel ruolo di Rosina; al Met interpret\u00f2 anche Adina, Norina, Gilda, Olympia, Oscar, Sophie. \nL'ultima apparizione in scena della fu nel 1991 alla De Nederlandse Opera di Amsterdam in \"Neither\" di Morton Feldman. Nel dicembre 2007 apparve per l'ultima volta sul palcoscenico al Gypsy of the Year/Equity Fights Aids Gala a Broadway, gala in onore del cinquantesimo anniversario del musical \"West Side Story\" e del cast originale: cant\u00f2 in quell'occasione di nuovo \"Somewhere\".\nTipico soprano leggero di coloratura, \u00e8 stata una delle prime cantanti liriche di colore ad ottenere un successo internazionale. Si \u00e8 dedicata all'insegnamento."}
{"id": "2301220", "revid": "1086846", "url": "https://it.wikipedia.org/wiki?curid=2301220", "title": "Manchester United Football Club 1946-1947", "text": "La pagina racchiude la rosa del nella stagione 1946-1947:"}
{"id": "2301222", "revid": "1573940", "url": "https://it.wikipedia.org/wiki?curid=2301222", "title": "Phalangium opilio", "text": "Il falangio (\"Phalangium opilio\" ), detto anche ragno della campagna \u00e8 un aracnide dell'ordine Opiliones dalle zampe lunghe e sottili (particolare da cui prende il nome), l'addome color grigio scuro delle dimensioni di un pisello e saldato al cefalotorace, con due occhi, al posto delle zanne ha delle chele minuscole simili a quelle dei granchi.\nEtimologia.\nIl nome di questo ragno deriva da Falance, un giovane che, secondo il mito greco, venne punito dagli dei per la sua presunzione e trasformato in un ragno errante. \nBiologia.\nDi aspetto esile e snello, soprattutto a causa delle lunghissime zampe (circa 5 cm), ha lunghi pedipalpi privi di funzione prensile. Privo di ghiandole velenifere come tutti gli Opilionidi, conduce una vita nomade. Se minacciato fugge rapidamente o si immobilizza sulle zampe iniziando a vibrare con il corpo; qualora gli si afferri una zampa \u00e8 in grado di staccare l\u2019arto, che continua a vibrare a lungo, anche separato dal corpo, distraendo il predatore. La sua dieta contempla praticamente tutto ci\u00f2 che \u00e8 organico. La riproduzione avviene per via diretta, e non tramite una spermatofora come accade solitamente negli Aracnidi\nDistribuzione.\nPhalangium opilio \u00e8 presente in tutta la fascia temperata ed \u00e8 molto diffuso in Italia; il suo habitat elettivo sono i campi, ma spesso trova riparo anche nelle abitazioni. "}
{"id": "2301223", "revid": "92723", "url": "https://it.wikipedia.org/wiki?curid=2301223", "title": "Cimitero di Morumbi", "text": "Il cimitero di Morumbi (in portoghese: \"Cemit\u00e9rio do Morumbi\"), \u00e8 un cimitero sito a Morumbi, quartiere della zona ovest di San Paolo, in Brasile, uno dei quartieri pi\u00f9 prestigiosi della citt\u00e0 vecchia.\nFu costruito da Jos\u00e9 Gustavo Macedo Soares Busch.\n\u00c8 quasi una citt\u00e0-giardino, ispirata al \"design\" americano.\nPersonalit\u00e0 sepolte.\nDi seguito alcune delle personalit\u00e0 sepolte nella necropoli:"}
{"id": "2301224", "revid": "119460980", "url": "https://it.wikipedia.org/wiki?curid=2301224", "title": "Siesta", "text": "Una siesta (pronuncia spagnola ) \u00e8 un breve periodo di riposo fatto nel primo pomeriggio. Tale periodo di sonno \u00e8 una tradizione comune in alcuni paesi, in particolare quelli appartenenti alle fasce climatiche calde. La parola \"siesta\" proviene dal latino \"(hora) sexta\" che significa \"la sesta ora del giorno\" e che corrisponde approssimativamente al mezzogiorno per i romani.\nEsistono quattro tipi di siesta:\nOrigini della siesta.\nLa siesta \u00e8 il riposo diurno tradizionale della Spagna, e, per mezzo dell'influenza imperiale spagnola, di molti Paesi dell'Hispanidad latinoamericana.\nFattori che spiegano la distribuzione geografica sono soprattutto le alte temperature e l'assunzione di cibo pesante al pasto di mezzogiorno. Questi due fattori combinati contribuiscono alla sensazione di sonnolenza postprandiale. Il sonno di pomeriggio \u00e8 anche diffuso in Cina, Vietnam, Bangladesh, India, Italia, Grecia, Croazia, Malta, Sud della Francia, Medio Oriente e Nord Africa. In questi paesi, la calura estiva pu\u00f2 essere insopportabile nel primo pomeriggio, rendendo ideale una pausa pranzo.\nIl concetto originale della siesta sembra essere stato semplicemente quello di una pausa di mezzogiorno destinato a consentire alle persone di trascorrere il tempo con i loro amici e familiari. \u00c8 stato suggerito che la lunga durata della siesta moderna risalga alla guerra civile spagnola, quando la povert\u00e0 port\u00f2 molti spagnoli che lavoravano in pi\u00f9 posti di lavoro, a ritardare i pasti, al pomeriggio e alla sera. Tuttavia, questa ipotesi suona improbabile, visto che la siesta tradizionale \u00e8 molto comune in America Latina e in altri paesi con influenza ispanica, molto prima della guerra civile spagnola."}
{"id": "2301226", "revid": "200568", "url": "https://it.wikipedia.org/wiki?curid=2301226", "title": "K. G. Hammar", "text": ""}
{"id": "2301230", "revid": "986213", "url": "https://it.wikipedia.org/wiki?curid=2301230", "title": "Lou Doillon", "text": "Biografia.\nFiglia del regista Jacques Doillon e dell'attrice Jane Birkin, debutta come attrice nel film del 1987 \"Kung-fu master!\", recitando al fianco della madre. Tuttavia il suo primo ruolo importante lo ottiene nel film \"Trop (peu) d'amour\", diretto dal padre nel 1998. In seguito la Doillon reciter\u00e0 anche in \"Mauvaises fr\u00e9quentations\" del 1999.\nCome modella Lou Doillon \u00e8 apparsa nelle campagne pubblicitarie di diverse case di moda, tra le quali: Missoni, Givenchy, Mango, Gap, H&amp;M, Eres, Morgan, La Redoute, APC e molte altre. \u00c8 stata testimonial anche del profumo Eau Torride di Givenchy oltre che della linea principale di abbigliamento, mentre per la maison La Redoute oltre a posare ha disegnato una linea di vestiti insieme a sua madre Jane Birkin.\nLa Doillon inoltre ha sfilato per importanti case di moda come Herm\u00e8s e Missoni ed \u00e8 stata fotografata sulle copertine di riviste come: \"Harper's Bazaar\", \"Playboy\", \"Marie Claire\", \"L'Officiel\", \"D\" e altre ancora. \u00c8 inoltre comparsa nell'edizione del 2007 del calendario Pirelli. Sempre dal 2007 Lou Doillon collabora anche con il marchio di jeans Lee Copeer. Attualmente \u00e8 sotto contratto con l'agenzia di moda IMG Models.\nTra gli altri film a cui ha preso parte, vi sono \"Saint Ange\" di Pascal Laugier e \"Go Go Tales\" di Abel Ferrara. \u00c8 apparsa nel ruolo di s\u00e9 stessa nel primo episodio della quarta stagione della serie televisiva \"Gossip Girl\".\nDopo aver cominciato a fare musica nel 2006, nel 2012 ha pubblicato il suo primo album, \"Places\"."}
{"id": "2301249", "revid": "11266", "url": "https://it.wikipedia.org/wiki?curid=2301249", "title": "Parrocchie dell'Arcidiocesi di Milano", "text": ""}
{"id": "2301253", "revid": "86599", "url": "https://it.wikipedia.org/wiki?curid=2301253", "title": "Aleksandr Dmitrievi\u010d Dubjago", "text": "La sua reale data di nascita secondo il calendario russo dell'epoca \u00e8 il 5 dicembre 1903, il 18 dicembre 1903 \u00e8 la corrispettiva data nel calendario gregoriano: solo nel 1918 i due calendari sono stati sincronizzati aggiungendo 13 giorni al calendario russo. Dubjago ha scoperto due comete: la C/1921 H1 Dubiago, che in realt\u00e0 nonostante la sua sigla \u00e8 una cometa periodica e la C/1923 T1 Dubiago-Bernard. \nGli \u00e8 stata assegnata la 98\u00aa \"Donohoe Comet Medal\". Gli \u00e8 stato dedicato un asteroide, 1167 Dubiago: invece un cratere lunare di 51 km di diametro \u00e8 stato dedicato congiuntamente a lui e a suo padre Dmitrij Ivanovi\u010d Dubjago, anch'esso un astronomo."}
{"id": "2301254", "revid": "186518", "url": "https://it.wikipedia.org/wiki?curid=2301254", "title": "Miralanza", "text": ""}
{"id": "2301257", "revid": "1633969", "url": "https://it.wikipedia.org/wiki?curid=2301257", "title": "Forza dissipativa", "text": "Per forza dissipativa si intende una forza non conservativa, quindi con circuitazione non nulla.\nLe forze dissipative trasformano l'energia meccanica persa nel sistema, ad esempio, in lavoro di deformazione o calore, cio\u00e8 qualcosa che modifica l'energia interna delle parti di cui \u00e8 composto il sistema.\nEsempi di forze dissipative sono l'attrito (in tutte le sue forme, tra cui l'attrito fluidodinamico), le forze associate alla dispersione dell'energia elettrica in calore attraverso l'effetto Joule, e quelle associate alla formazione del calore di miscelamento.\nL'esistenza delle forze dissipative \u00e8 il motivo dell'impossibilit\u00e0 del moto perpetuo."}
{"id": "2301263", "revid": "1543377", "url": "https://it.wikipedia.org/wiki?curid=2301263", "title": "UCI Europe Tour", "text": "L'UCI Europe Tour \u00e8 un insieme di corse ciclistiche che si svolgono in Europa: fa parte dei circuiti continentali di ciclismo ed \u00e8 svolto generalmente da ottobre allo stesso mese dell'anno successivo. Dalle classifiche dei singoli eventi derivano quattro classifiche generali, una individuale, una per squadra e due per nazione. Attualmente \u00e8 composto da 300 prove, alle quali si aggiungono dal 2008 gli eventi organizzati da Amaury Sport Organisation, RCS MediaGroup e Unipublic, ritiratesi dall'UCI ProTour, controversia che fu risolta con la creazione, per la stagione 2009, di un nuovo Calendario mondiale UCI, successivamente sostituito dal 2011 dall'attuale UCI World Tour."}
{"id": "2301267", "revid": "186518", "url": "https://it.wikipedia.org/wiki?curid=2301267", "title": "MiraLanza", "text": ""}
{"id": "2301270", "revid": "831312", "url": "https://it.wikipedia.org/wiki?curid=2301270", "title": "UCI Asia Tour", "text": "L'UCI Asia Tour \u00e8 un insieme di corse ciclistiche che si svolgono in Asia. Fa parte dei circuiti continentali di ciclismo ed \u00e8 svolto generalmente da ottobre a settembre dell'anno successivo. Dalle classifiche dei singoli eventi derivano quattro classifiche generali, una individuale, una per squadra e due per nazione.\nAttualmente \u00e8 composto da 35 prove."}
{"id": "2301272", "revid": "322321", "url": "https://it.wikipedia.org/wiki?curid=2301272", "title": "Girolamo Gastaldi", "text": "Biografia.\nGirolamo Gastaldi nacque nel 1616 al Castello di Taggia, da una nobile famiglia patrizia genovese, avente il titolo di Marchese di Serra Nova, ma secondo il costume dell'epoca venne avviato sin quasi dalla propria nascita alla carriera ecclesiastica, in quanto era nato con delle deformit\u00e0 che gli impedivano di intraprendere altre carriere.\nRecatosi quindi a Roma per i propri studi, si laure\u00f2 in giurisprudenza e divenne avvocato delle cause forensi. Servendo per conto di casa Costaguti, venne inviato in missione in Spagna e, una volta fatto ritorno a Roma, divenne presbitero. Nominato Referendario del tribunale della Segnatura Apostolica durante il pontificato di Innocenzo X (1644-1655), divenne successivamente Commissario Generale per la Salute dal 1657. Chierico della Camera Apostolica, divenne in un primo momento Commissario Generale della Armi della Chiesa e poi Presidente delle Dogane. Divenuto Tesoriere Generale della Camera Apostolica durante il pontificato di Clemente IX (1667-1669), aveva ormai la strada aperta per l'elezione a cardinale.\nL'elevazione alla porpora gli pervenne infatti il 12 giugno 1673 e il 17 luglio di quello stesso anno ottenne il titolo cardinalizio di Santa Pudenziana. Nominato legato a Bologna per un triennio dal 9 maggio 1678, partecip\u00f2 al conclave del 1676, eleggendo a pontefice Innocenzo XI. Il 13 settembre 1677 opt\u00f2 per il titolo di Sant'Anastasia.\nEletto Arcivescovo di Benevento il 19 febbraio 1680, divenne Camerlengo del Sacro Collegio dei Cardinali dal 15 gennaio 1685, rimanendo in carica con queste posizioni sino alla propria morte.\nMor\u00ec a Roma, nel suo palazzo a piazza Scossacavalli nel rione di Borgo, l'8 aprile 1685, alle quattro di pomeriggio. La sua salma venne esposta alla pubblica venerazione nella chiesa di Santa Maria in Vallicella a Roma, ove i funerali ebbero luogo il 10 aprile di quello stesso anno. Alle 2.00 di notte di quello stesso giorno, la salma venne trasferita alla chiesa di Santa Maria dei Miracoli e venne sepolta in quella chiesa, accanto alla tomba del fratello Benedetto Gastaldi, patrizio genovese ma non ecclesiastico, che lo aveva coadiuvato nel suo cardinalato e che gli era premorto.\nGenealogia episcopale.\nLa genealogia episcopale \u00e8:"}
{"id": "2301274", "revid": "358739", "url": "https://it.wikipedia.org/wiki?curid=2301274", "title": "Milizia volontaria anticomunista", "text": ""}
{"id": "2301276", "revid": "144796", "url": "https://it.wikipedia.org/wiki?curid=2301276", "title": "Girolamo Gastaldo", "text": ""}
{"id": "2301279", "revid": "831312", "url": "https://it.wikipedia.org/wiki?curid=2301279", "title": "UCI America Tour", "text": "L'UCI America Tour \u00e8 un insieme di corse di ciclismo su strada che si svolgono in America. \u00c8 uno dei cinque circuiti continentali di ciclismo e si svolge generalmente da gennaio a ottobre. Dalle classifiche dei singoli eventi derivano tre classifiche generali, una individuale, una per squadre e una per nazioni (riservata alle sole Federazioni americane)."}
{"id": "2301284", "revid": "831312", "url": "https://it.wikipedia.org/wiki?curid=2301284", "title": "UCI Africa Tour", "text": "L'UCI Africa Tour \u00e8 un insieme di corse di ciclismo su strada che si svolgono in Africa. \u00c8 uno dei cinque circuiti continentali di ciclismo e si svolge generalmente da gennaio a ottobre. Dalle classifiche dei singoli eventi derivano tre classifiche generali, una individuale, una per squadre e una per nazioni (quest'ultima aperta alle sole Federazioni africane)."}
{"id": "2301285", "revid": "991694", "url": "https://it.wikipedia.org/wiki?curid=2301285", "title": "Frequenze TV", "text": ""}
{"id": "2301286", "revid": "357738", "url": "https://it.wikipedia.org/wiki?curid=2301286", "title": "Benzile benzoato", "text": ""}
{"id": "2301304", "revid": "986213", "url": "https://it.wikipedia.org/wiki?curid=2301304", "title": "Alessandro Caprara", "text": "Biografia.\nNato da una nobile famiglia di Bologna il 27 settembre 1626, Alessandro Caprara era imparentato con il cardinale Urbano Sacchetti. Talvolta il suo nome viene anche indicato come \"Alessandro Caparra\".\nIn giovent\u00f9 egli ottenne il dottorato in filosofia e teologia, laureandosi in seguito all'Universit\u00e0 di Bologna \"in utroque iure\". Si rec\u00f2 poi a Roma per terminare i propri studi.\nAvviato alla carriera ecclesiastica su suggerimento dello stesso cardinale Sacchetti, divenne dapprima suo uditore, passando poi alla carica di referendario del Tribunale della Segnatura Apostolica. Divenuto avvocato del concistoro durante il pontificato di Alessandro VII, ottenne la carica di Luogotenente all'auditorio della Camera Apostolica. Uditore della Sacra Rota, pass\u00f2 quindi alla carica di Datario dello stesso tribunale, venendo quindi nominato Reggente della Penitenzeria Apostolica per interessamento del cardinale Leandro Colloredo, il quale ricopriva in questo officio la carica di Gran Penitenziere: ottenne questa carica il 6 settembre 1696 e venne confermato a questo incarico con decreto apostolico del 17 settembre dello stesso anno.\nCreato cardinale presbitero nel concistoro del 17 maggio 1706, il 25 giugno di quello stesso anno ricevette ufficialmente la porpora ed il titolo dei Santi Nereo ed Achilleo.\nMor\u00ec a Roma il 9 giugno 1711 alle 4:30 del mattino, nel suo palazzo nel Foro Agonale. La sua salma venne esposta nella chiesa di Santa Maria in Vallicella ove ebbero luogo anche i funerali, per poi venire sepolto nella chiesa di Santa Maria del Suffragio."}
{"id": "2301305", "revid": "144796", "url": "https://it.wikipedia.org/wiki?curid=2301305", "title": "Alessandro Caparra", "text": ""}
{"id": "2301306", "revid": "82533238", "url": "https://it.wikipedia.org/wiki?curid=2301306", "title": "Barisardo", "text": ""}
{"id": "2301308", "revid": "1186766", "url": "https://it.wikipedia.org/wiki?curid=2301308", "title": "L'Aventurier (album Indochine)", "text": "L'Aventurier \u00e8 il primo album del gruppo musicale francese Indochine, pubblicato nel settembre del 1982, un anno dopo la formazione della band. L'album venne venduto in pi\u00f9 di 250.000 copie.\nIl disco.\nSulla sua copertina ci sono le vignette di un fumetto belga che ritraggono Bob Morane, il protagonista del loro primo successo \"l'Aventurier\".\nL'album \u00e8 stato registrato nello studio di Aguesseau a Parigi. Inizialmente lo studio era stato preso per registrare una nuova versione del loro primo singolo \"Dizzidence Politik\". Ma la band aveva gi\u00e0 cinque pezzi pronti, che quindi vennero registrati nel intento di produrre un mini LP di sei pezzi. Il primo mixaggio viene realizzato allo studio d'Auteuil, ma siccome la band non era contenta del risultato, venne effettuato un secondo mixaggio per\u00f2 a Londra nel celebre studio Red bus.\nLa versione di \"Dizzidence politik\" che \u00e8 inclusa nel album non \u00e8 quella che era uscita nel loro primo 45 giri uscito qualche mese prima del LP. Inoltre LP contiene una cover di \"L'Opportuniste\" celebre canzone francese degli anni ' 60, di Jacques Dutronc. Il pezzo \"Fran\u00e7oise (Qu'est-ce qui t'a pris?)\", \u00e8 la B face del singolo \"Dizzidence politik\", e non appare sulla versione vinile dell'album.\nIl singolo \"L'Aventurier\" che d\u00e0 anche il nome all'album, vende pi\u00f9 di 700.000 copie a quei tempi. Racconta la storia di Bob Morane che \u00e8 l'eroe di una serie di romanzi, e poi di un fumetto, creato nel dicembre del 1953 dal romanziere belga Charles-Henri Dewisme sotto lo pseudonimo di Henri Vernes, a cui Nicola si ispira liberamente.\nL'album viene distribuito anche in Svizzera, Belgio, Germania e Svezia con buoni risultati."}
{"id": "2301321", "revid": "1745361", "url": "https://it.wikipedia.org/wiki?curid=2301321", "title": "Iamo", "text": "Iamo (in greco antico \u1f3c\u03b1\u03bc\u03bf\u03c2 / \u00cdamos, da \u1f34\u03bf\u03bd / \u00edon \u00abvioletta\u00bb) \u00e8 un personaggio della mitologia greca nato da Evadne, figlia di Poseidone, e dal dio Apollo.\nLa vicenda narra che il dio, abbagliato dalla bellezza di Evadne sposa di Epito re degli Acadi, si accoppi\u00f2 con lei. La donna non riusc\u00ec a nascondere il fatto al marito, che si rec\u00f2 all'oracolo di Delfi per sapere cosa avrebbe dovuto fare del nascituro.\nTempo dopo la ragazza concep\u00ec un bambino che abbandon\u00f2 sul monte Alfeo e che fu sorvegliato per cinque giorni da due serpenti che lo nutrirono con miele. Epito scopr\u00ec l'origine del bambino e and\u00f2 a cercarlo, trovandolo in una boscaglia circondato da violette, da cui prese il nome. \nDa Iamo nacque la dinastia degli Iamidi, indovini e profeti di Olimpia."}
{"id": "2301322", "revid": "125902824", "url": "https://it.wikipedia.org/wiki?curid=2301322", "title": "Heautontimorumenos", "text": "Heautontimorumenos (in greco \u1f19\u03b1\u03c5\u03c4\u1f78\u03bd \u03c4\u03b9\u03bc\u03c9\u03c1\u03bf\u03cd\u03bc\u03b5\u03bd\u03bf\u03c2, \"Il punitore di se stesso\") \u00e8 una commedia di Terenzio. L'opera \u00e8 una rielaborazione dell'omonima commedia di Menandro.\nTrama.\nL'anziano Mened\u00e8mo si costringe ogni giorno a lavorare da solo nei campi come punizione autoinflitta per aver impedito le nozze del figlio Clinia con Antifilia, una fanciulla priva di mezzi. Il figlio \u00e8 infatti andato a combattere come mercenario in Asia. Tempo dopo Clinia ritorner\u00e0 e otterr\u00e0 l'aiuto del suo amico e vicino di casa Clitifone, figlio di Cremete. Dopo varie peripezie Clinia si ricongiunger\u00e0 con il padre e riuscir\u00e0 a sposare Antifilia (attraverso il classico escamotage dell'agnizione, tipica di Terenzio) che si scoprir\u00e0 essere la figlia di Cremete, il vicino di casa di Menedemo e padre di Clitifone.\nPrologo.\nIn questo prologo il poeta, che parla in terza persona, si difende dall'accusa di eccessiva contaminatio.\nInoltre dir\u00e0 che \"in hac [fabula] est pura oratio\", cio\u00e8 che la sua commedia nasce non per divertire il pubblico con corse, azioni spettacolari o altro: c'\u00e8 solo dialogo, e per questo il pubblico dovr\u00e0 sforzarsi a capire ci\u00f2 che i protagonisti vogliono comunicare, ponendosi come giudici imparziali di un'opera giudicata buona dallo stesso Terenzio.\nAtto I.\nCremete si avvicina a Menedemo e gli chiede per quale ragione, bench\u00e9 possieda molti servi, si sforzi a lavorare con foga il suo campo. Alla risposta seccata di Menedemo, Cremete riassume, con una frase simbolo, tutti gli ideali di Terenzio \"homo sum, humani nihil a me alienum puto\". Ovvero: \"Sono uomo, nulla di ci\u00f2 che riguarda gli umani mi \u00e8 estraneo\". A questo punto Menedemo si sfoga col suo vicino: egli ha fatto voto di lavorare il suo campo finch\u00e9 il figlio Clinia, partito per fare il militare in Asia, non torner\u00e0 a casa. Cremete invita il vecchio Menedemo a casa sua per festeggiare le Dionisiache, ma questi rifiuta. Mentre Cremete torna a casa, scopre che Clinia, figlio di Menedemo, \u00e8 nascosto in casa sua dal figlio Clitifone.\nAtto II.\nDopo un abbondante monologo contro la cattiveria dei padri, Clitifone si dirige dall'amico Clinia. Intanto i due servi dei giovani conducono a casa di Cremete, Bacchide, prostituta amata da Clitifone, e Antifila, amica di Clinia. Il ragazzo scopre che la giovane lo ama ma, ingannato dal servo Siro, pensa che Bacchide sia Antifila, in modo da riuscire ad ingannare il vecchio Cremete ed estorcergli 10 mine, compenso che la prostituta pretende per compiere come si deve quella farsa.\nAtto III.\nCremete confessa tutto a Menedemo: Clinia \u00e8 vivo e al sicuro in casa sua. Mentre torna alla sua propriet\u00e0, Cremete trova il figlio Clitifone, che egli aveva visto amoreggiare con Bacchide. Lo rimprovera: non rispetta l'amico Clinia, che Cremete crede innamorato della prostituta. Siro, che aveva consigliato a Clitifone di tener a freno la sua libido, sente che il suo piano per spillar soldi al vecchio sta lentamente scemando. Improvvisamente si sentono dei forti rumori dalla casa di Cremete.\nAtto IV.\nSostrata, moglie di Cremete, riconosce in Antifilia, l'innamorata di Clinia, la figlia che ella aveva abbandonato alla nascita. Il piano di Siro \u00e8 rovinato, sennonch\u00e9 Menedemo, che ha ritrovato il figlio, sembra disposto a fornire a Clinia ogni cosa egli voglia, anche le famose dieci mine per la meretrice. Cremete fa presente a Menedemo che ci\u00f2 sarebbe abbastanza inopportuno: non si devono viziare i figli, anche se appena tornati da una campagna militare.\nAtto V.\nScioglimento della vicenda: Menedemo scopre che l'innamorata di Clinia \u00e8 in realt\u00e0 Antifilia e Cremete ormai l'accetta come figlia, ma non vuole ancora darla in sposa per non dover cos\u00ec sborsare la dote. Menedemo lo convince, e Cremete sborsa anche i soldi per la prostituta Bacchide, e perdona l'astuto servo Siro. Tuttavia Cremete ha ancora delle faccende in sospeso con il figlio Clitifone: egli per ottenere il perdono del padre deve lasciare Bacchide. Clitifone accetta e si dichiara pronto a sposare una ragazza di buona famiglia a piacimento del padre e della madre.\nRicezione.\nIl titolo dell'opera \u00e8 stato ripreso da Guido Gozzano, del movimento crepuscolare nella sua poesia \"Tot\u00f2 Merumeni\" e prima ancora da Baudelaire, che lo usa come titolo del componimento LXXXIII di \"Les fleurs du mal\"."}
{"id": "2301323", "revid": "486946", "url": "https://it.wikipedia.org/wiki?curid=2301323", "title": "Guerra nei Balcani", "text": ""}
{"id": "2301326", "revid": "104410483", "url": "https://it.wikipedia.org/wiki?curid=2301326", "title": "Alice &amp; June", "text": "Alice &amp; June \u00e8 il decimo album studio del gruppo Indochine uscito il 19 dicembre 2005.\nIl disco.\nDopo il successo di \"Paradize\" la band si chiude in studio per 3 anni per scrivere il doppio album \"Alice &amp; June\", secondo il volere dell'unico membro fondatore rimasto Nicola Sirkis. Ispirato dal romanzo di Lewis Carroll, Le avventure di Alice nel Paese delle Meraviglie, Nicola scrive dei testi in cui le protagoniste sono due ragazze in et\u00e0 adolescenziale, Alice e June, che si sono perse in un mondo che non riescono a comprendere, e che devono fare i conti con tutti i problemi della loro et\u00e0 e anche con problemi ben pi\u00f9 gravi come l'anoressia(tema di \"June\").\nL'album contiene l'atteso duetto con Brian Molko, cantante inglese dei Placebo, nella canzone \"Pink Water 3\" e \"Pink Water 2\" che si trova come traccia nascosta in entrambe le versioni dell'album. Il pezzo \u00e8 stato scritto in tre versioni : \"Pink Water 3\" cantata in francese ed in inglese,duettata con Brian Molko, \" Pink Water 2\" cantata in inglese, \"Pink water 1\" cantata in francese solo da Nicola, che non si trova nell'album, ma che \u00e8 uscita successivamente come singolo.\nAltre collaborazioni sono in \"Harry Poppers\" con i Les Wampas e in \"Aujourd'hui je pleure\" con gli AqME..\nL'album vende 450000 copie alla sua uscita. A seguito delle ottime vendite che gli permettono di ottenere 4 dischi d'oro, la band inizia un tour che fa il sold-out in tutte le date.\nLe tracce.\nPrimo cd: \"Alice - Au pays des cauchemars - La promesse\"\nSecondo cd: \"June - Au pays des merveilles - Le pacte\"\nVersione semplice un solo cd"}
{"id": "2301328", "revid": "71433", "url": "https://it.wikipedia.org/wiki?curid=2301328", "title": "Screamers - urla dallo spazio", "text": ""}
{"id": "2301332", "revid": "62004", "url": "https://it.wikipedia.org/wiki?curid=2301332", "title": "Alexander Dmitriyevich Dubyago", "text": ""}
{"id": "2301336", "revid": "62004", "url": "https://it.wikipedia.org/wiki?curid=2301336", "title": "Lyudmila Ivanovna \u010cernykh", "text": ""}
{"id": "2301337", "revid": "767487", "url": "https://it.wikipedia.org/wiki?curid=2301337", "title": "Killer Klowns from Outer Space", "text": "Killer Klowns from Outer Space (lett. \"Pagliacci assassini dallo spazio profondo\") \u00e8 una commedia horror americana del 1988 scritta e diretta dai Fratelli Chiodo.\nIl film tratta di un'invasione di alieni con sembianze di pagliacci che invadono una piccola cittadina, trasformando gli umani in bozzoli di zucchero filato.\nTrama.\nNella cittadina americana di Crescent Cove un gruppo di adolescenti avvista una stella cadente dirigersi verso il bosco. Mike e Debbie, una coppia di fidanzati, decidono di seguirla. Arrivati sul luogo, scoprono che si tratta di un'astronave a forma di tendone da circo.\nI due entrano nell'astronave ed esplorandola si accorgono di un deposito dove vengono immagazzinati esseri umani privi di vita intrappolati in bozzoli di zucchero filato. Vengono poi sorpresi da dei mostruosi clown armati di pistole spara pop corn, ma riescono a fuggire. Una volta tornati in citt\u00e0, nessuno crede al loro racconto e in special modo la polizia, che ritiene si tratti di uno scherzo.\nQuando il poliziotto Dave si dirige sul luogo dell'atterraggio, \u00e8 troppo tardi: i clown hanno gi\u00e0 invaso la citt\u00e0, intrappolando le persone in bozzoli di zucchero filato e poi succhiando il loro sangue attraverso delle cannucce. Tra le vittime anche l'ufficiale di polizia Curtis Mooney, il primo a sostenere la tesi dello scherzo, viene trasformato in un pupazzo da ventriloquo umano.\nDave scopre che l'unico modo per sconfiggere i Klowns \u00e8 sparare ai loro nasi rossi. Intanto Debbie viene attaccata e imprigionata in un pallone gonfiabile dai Klowns e portata nella casa stregata del luna park, che funge da covo provvisorio dei Killer Klown. Dave e Mike quindi si introducono nel covo per liberare la ragazza.\nUna volta liberata Debbie, i cinque vengono inseguiti e poi bloccati all'interno dell'astronave da un'orda di Klowns. Qui vengono raggiunti da \"Klownzilla\", un pagliaccio dalle sembianze mostruose che tenta di mangiare Dave. Questi riesce tuttavia a colpire con la spilla del distintivo il naso del clown, uccidendolo. Innescata l'autodistruzione dell'astronave, i cinque riescono infine a salvarsi\nProduzione.\nRiprese.\nIl film \u00e8 stato girato in California, presso la cittadina di Santa Cruz e presso il parco divertimenti \"Santa Cruz Beach Boardwalk\".\nRifacimenti e seguiti.\nNel giugno del 2010 Grant Cramer, uno dei protagonisti del film, dichiar\u00f2 che la sceneggiatura era gi\u00e0 stata scritta e che avevano gi\u00e0 un appuntamento per i finanziamenti ma che nulla si sarebbe potuto fare senza un accordo di distribuzione.\nL'anno successivo tutti e tre i fratelli Chiodo (creatori del film) hanno partecipato a una convention horror di grande importanza insieme a Suzanne Snyder (nel film Debbie), Grant Cramer (nel film Mike), Harrod Blank e Mike Martinez (nel film due Clown Killer) e hanno confermato che il film sar\u00e0 in 3D e sar\u00e0 un mix tra remake e sequel dichiarando inoltre che per il trucco e gli effetti speciali sar\u00e0 usata una forte dose di make-up tradizionale invece della moderna grafica computerizzata usata soprattutto nei film degli ultimi anni. L'uscita del film era ipotizzata verso la fine del 2013, poi slittata al 2016, ancora oggi non \u00e8 stata rilasciata nessuna vera data ufficiale e non si hanno notizie effettive sulla lavorazione, il titolo \u00e8 da considerarsi in Development Hell."}
{"id": "2301355", "revid": "62004", "url": "https://it.wikipedia.org/wiki?curid=2301355", "title": "Yakov Borisovich Zel'dovich", "text": ""}
{"id": "2301356", "revid": "23390", "url": "https://it.wikipedia.org/wiki?curid=2301356", "title": "Nicola Gaetano Spinola", "text": "Biografia.\nNato a Madrid il 20 febbraio 1659 Nicola Gaetano nacque in seno alla nobile famiglia genovese degli Spinola. Il suo nome \u00e8 talvolta indicato nella variante spagnola Nicol\u00e1s Sp\u00ednola. Era nipote del cardinale Giambattista Spinola \"il vecchio\". Altri cardinali che appartennero alla sua stessa casata furono Giandomenico Spinola, Giulio Spinola, Giambattista Spinola \"il giovane\" e Giovanni Battista Spinola.\nIntrapresi gli studi giuridici, si laure\u00f2 all'Universit\u00e0 di Roma ottenendo il 20 febbraio 1687 il dottorato \"in utroque iure\".\nOptando per la carriera ecclesiastica, divenne relatore del Tribunale della Segnatura Apostolica e del Sacro Collegio del Buon Governo. Visitatore apostolico presso le citt\u00e0 di Todi e Spoleto, divenne vicario della basilica di Santa Maria in Trastevere. Presidente della Camera Apostolica dal 20 settembre 1695, ne divenne chierico della Camera Apostolica il 2 marzo 1696, prendendo gli ordini sacri solo il 3 ottobre 1706.\nFu eletto arcivescovo titolare di Tebe il 4 ottobre 1706. Fu consacrato vescovo quello stesso anno e nominato il 30 ottobre nunzio apostolico in Toscana. Assistente al Trono Pontificio dal 1\u00ba novembre 1706, divenne nunzio apostolico in Polonia dal 6 settembre 1707 ed uditore generale della Camera Apostolica dal 1\u00ba luglio 1712.\nCreato cardinale presbitero il 16 dicembre 1715, ricevette la porpora ed il titolo di San Sisto l'8 giugno 1716, partecipando al conclave del 1721 che elesse papa Innocenzo XIII. Camerlengo del Sacro Collegio dei Cardinali dal 17 gennaio 1724, venne confermato anche per l'anno successivo alla scadenza della sua carica, abbandonando l'incarico il 20 febbraio 1726, dopo aver partecipato al conclave del 1724 che elesse papa Benedetto XIII. Dopo aver optato per il titolo cardinalizio dei Santi Nereo ed Achilleo il 29 gennaio 1725, partecip\u00f2 al conclave del 1730 che elesse papa Clemente XII.\nMor\u00ec a Roma il 12 aprile 1735, alle 20.00 circa e la sua salma venne esposta nella chiesa di Sant'Andrea della Valle, dove ebbero luogo i funerali il 14 aprile di quello stesso anno. Venne successivamente sepolto presso la porta del Pontificio Urbaniano Ateneo di Propaganda Fide di Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2301359", "revid": "2173351", "url": "https://it.wikipedia.org/wiki?curid=2301359", "title": "Colacem", "text": "Colacem S.p.A. \u00e8 il terzo produttore e distributore in Italia di cemento ed \u00e8 la societ\u00e0 capofila del Gruppo Financo, holding finanziaria delle Famiglie Colaiacovo.\nStoria.\nL'attivit\u00e0 imprenditoriale si avvia nel dopoguerra, quando la famiglia Colaiacovo inizia la produzione di mattonelle per pavimentazioni.\nSono Carmela e Giuseppe Colaiacovo, i capostipiti della dinastia, a volere una piastrella con San Francesco e il Lupo all'ingresso del primo insediamento industriale a ridosso della citt\u00e0. Nel 1945 la loro ditta, operante con 10 dipendenti, \u00e8 gi\u00e0 registrata dal Comune di Gubbio (Borgo della Piaggiola) e nel 1947 la Camera di Commercio di Perugia la annovera tra le poche aziende eugubine in attivit\u00e0. Sar\u00e0 l'artista Totino Rossi, che aveva disegnato l'incontro tra il Santo e il Lupo, a realizzare la piastrella in ceramica raffigurante il gesto della mansuetudine, che da quegli anni del dopoguerra rimarr\u00e0 sopra l'ingresso del piccolo opificio.\nCarmela, alla scomparsa del marito Giuseppe, gestisce l'attivit\u00e0 e realizza in localit\u00e0 San Lazzaro di Gubbio un piccolo complesso industriale con l'aiuto dei figli. Pasquale, Giovanni, Franco e Carlo, nel 1966, trasformano la \u201cCarmela Colaiacovo &amp; Figli\u201d in \u201cFratelli Colaiacovo s.n.c.\u201d che acquisisce un vecchio impianto per la produzione di cemento a Ghigiano, a poca distanza da Gubbio. La societ\u00e0 nel 1973 assume la definitiva denominazione di \u201cColacem\u201d. La figura del lupo viene ripresa quale espressione di valori della cultura aziendale, rappresentata nella sua pi\u00f9 immediata identit\u00e0 dall'immagine del lupo, protagonista del marchio Colacem.\nPresenza sul territorio.\nIn Italia.\nColacem \u00e8 presente nel territorio italiano con dodici unit\u00e0 produttive, di cui sette a ciclo completo: Ghigiano, Rassina, Sesto Campano, Galatina, Caravate, Modica, Ragusa e Salone; tre terminal portuali a Savona, Mestre e Ravenna e la sede legale a Gubbio.\nNel 2016 \u00e8 entrata con il 50% nella Calce e Cementi di Lauriano e con il 54% nella Toscana Cements, societ\u00e0 di commercializzazione in Toscana e Corsica. Nel settore \u00e8 il momento di razionalizzare, dichiara Carlo Colaiacovo.\nNell'estate 2017 l'Antitrust ha multato i maggiori produttori di cemento e la stessa associazione di categoria, l'Aitec, per un'intesa sui prezzi di vendita. Tra questi anche la Colacem che contesta la decisione.\nNel mondo.\nSociet\u00e0 controllate: Les Ciments Artificiel Tunisiens sa a Tunisi; Domicem sa nella Repubblica Dominicana; Colacem Canada Inc. a Grenville-sur-la-Rouge (Canada); Colacem Albania SH.P.K a Balldre (Albania); Cementos Colacem Espana; i terminal import di Cartagena ed Alicante (Spagna) e Kingston.\nProdotti.\nColacem produce e commercializza cementi bianchi e grigi di diverse tipologie e resistenze rispondenti alla normativa vigente EN 197-1:2000/A1:2004/A3:2007, produce Predosati Malte per l'edilizia: Malta Bastarda M/10, Sabbia e Cemento per Sottofondo, Calcestruzzo Strutturale RCK 30, Malta di Cemento M/20, Calce idrata e Superplast (Leganti idraulici per applicazioni non strutturali)."}
{"id": "2301364", "revid": "125621244", "url": "https://it.wikipedia.org/wiki?curid=2301364", "title": "Personaggi de I Cesaroni", "text": "Questa voce contiene un elenco dei personaggi presenti nella serie televisiva \"I Cesaroni\".\nPersonaggi principali.\nProtagonisti.\n\u00e8 lo stereotipo del \"romano verace\". Porta tatuaggi rappresentanti il Colosseo e la Lupa capitolina, ama la porchetta, il buon vino e tifa per la Roma. Ha sempre vissuto alla Garbatella, dove insieme al fratello Cesare gestisce la \"Bottiglieria Cesaroni\", un vecchio \"vini e olii\" che hanno ereditato dal defunto padre, Tiberio Romolo. Inoltre, allena una squadra giovanile di seconda categoria, la \"Romulana\". All'inizio della serie \u00e8 vedovo da 5 anni della sua prima moglie Marta, e si \u00e8 ritrovato cos\u00ec da solo a crescere i tre figli: Marco, Rudi e Mimmo. Anche se a volte appare burbero (celebri sono i suoi \"scappellotti\", specialmente contro Rudi), Giulio nutre un affetto profondo e schietto per i suoi tre ragazzi e finisce nella maggior parte dei casi per comprenderli e perdonarli. La sua vita subisce un cambiamento drastico quando per caso incontra Lucia, il suo primo amore adolescenziale: evento che si ripercuoter\u00e0 su tutta la famiglia, nonch\u00e9 su parenti e amici. Abituato ad agire prima che a pensare, si caccia in molte situazioni paradossali per proteggere la stabilit\u00e0 familiare; molto geloso di Lucia, non esita ad usare le mani contro i suoi spasimanti. Una grandissima amicizia lo lega ad Ezio e al fratello Cesare con i quali si caccia spesso nei guai. Nella quarta serie entra in un periodo di profonda depressione a causa della separazione da Lucia, dalla quale esce grazie all'aiuto della famiglia e di Emma, una psicoterapeuta. Riesce a trovare la forza di innamorarsi nuovamente tanto che Emma e sua sorella Olga se lo contendono. Giulio si \u00e8 invaghito di entrambe e deve pertanto scegliere con chi stare assieme. Ma nell'ultimo episodio, proprio quando ha preso la sua decisione, torna a casa Lucia, che non ha mai dimenticato. Nella quinta stagione, cercher\u00e0 in tutti i modi possibili di riavvicinare Lucia, per cui ha lasciato sia Olga che Emma. Si scopre, per\u00f2, che la donna \u00e8 tornata solamente per una mostra d'arte e, per di pi\u00f9, un nuovo fidanzato. Ma Giulio non molla, riuscendo, alla fine, nel proprio intento e ritornando finalmente come una famiglia. Passato qualche mese, troviamo Giulio all'inizio della sesta e ultima stagione in un periodo difficile a causa della lontananza da Lucia, che da 2 mesi \u00e8 a New York con Eva e la piccola Marta; per il Cesaroni arriva una svolta con l'incontro di Sofia Scaramozzino, che torna da Mantova con tre figli e va ad abitare dirimpetto a lui: Giulio e Sofia vent'anni prima avevano passato la notte insieme a causa della crisi matrimoniale con l'ormai defunta Marta senior. Giulio diventa amico di Sofia tanto da essere il primo a sapere che la donna ha una malformazione cardiaca e che dovr\u00e0 subire un trapianto. Inoltre Sofia gli rivela che la sua primogenita Nina non \u00e8 figlia del marito che ha sposato poi a Mantova ma sua, frutto di quella notte di passione che nessuno dei due si \u00e8 mai dimenticato. Giulio confida solo ad Annibale, il fratellastro a lungo cercato e solo da poco ritrovato e accolto nella famiglia Cesaroni, che prova qualcosa per Sofia ma per il bene del suo matrimonio preferisce con lei un rapporto d'amicizia, finch\u00e9, stufo di Lucia, che sembra non intenzionata a tornare alla Garbatella a breve come invece gli aveva promesso, si dichiara a Sofia, in ospedale, proprio il giorno del trapianto di cuore, rendendola felice prima del delicato intervento. La serie intera si conclude con Giulio che dice a Nina di essere suo padre e che pu\u00f2 finalmente vivere alla luce del sole il suo amore per la Scaramozzino.\nCollegamenti esterni.\nhttps://www.imdb.com/title/tt0484917/?ref_=fn_al_tt_1 - Internet Movie Database "}
{"id": "2301366", "revid": "108155527", "url": "https://it.wikipedia.org/wiki?curid=2301366", "title": "Joe Hutshing", "text": "Biografia.\nCresciuto e vissuto a San Diego, in California, dove ha frequentato la Point Loma High School, ha esordito come montatore in un film diretto da Oliver Stone, \"Talk Radio\" del 1988, al quale segu\u00ec una lunga collaborazione col regista in gran parte delle sue pellicole. Nel 1989, \u00e8 autore, insieme a David Brenner, del montaggio del film \"Nato il quattro luglio\", col quale si guadagna un prestigioso Oscar come miglior montaggio.\nCon Branner torna a lavorare in \"The Doors\", opera non perfettamente riuscita di Stone e quindi nel film storico \"JFK - Un caso ancora aperto\", basato sulla vera storia dell'assassinio di John Fitzgerald Kennedy a Dallas. Quest'ultimo lavoro lo consacrer\u00e0 nuovamente sulla scena hollywoodiana, grazie al secondo Oscar, ricevuto nel 1992, e ad un BAFTA Award.\nDistanziatosi definitivamente da Stone, Hutshing si cimenta durante tutti gli anni novanta con altri film minori fino al suo incontro col regista e sceneggiatore Cameron Crowe, anch'egli californiano, per il quale monter\u00e0 il film \"Jerry Maguire\", ottenendo una terza, e poi, con \"Quasi famosi\", una quarta ed ultima nomination all'Oscar.\nDopo aver lavorato in \"Vanilla Sky\", ancora con Crowe, Hutsing si dedica al montaggio di \"Live from Baghdad\", film televisivo candidato a 3 Golden Globe, per il quale vince un Emmy Award nel 2002. Tra i suoi ultimi montaggi ricordiamo \"The Skeleton Key\", \"L'amore non va in vacanza\" e \"Leoni per agnelli\". Nel 2007, Hutshing vince la categoria \"montatore dell'anno\" nel corso del prestigioso Hollywood Film Festival.\nFa parte di un'associazione di montatori statunitensi, nota come American Cinema Editors."}
{"id": "2301368", "revid": "1884099", "url": "https://it.wikipedia.org/wiki?curid=2301368", "title": "Priorit\u00e0 marciana", "text": "La priorit\u00e0 marciana \u00e8 una ipotesi di soluzione del problema sinottico, secondo la quale il \"Vangelo secondo Marco\" sarebbe stato il primo tra i tre vangeli sinottici ad essere composto e gli altri due, il \"Vangelo secondo Luca\" e il \"Vangelo secondo Matteo\", avrebbero utilizzato Marco come una delle loro fonti.\nL'ipotesi della priorit\u00e0 marciana \u00e8 oggi quella accettata dalla maggioranza degli studiosi del Nuovo Testamento, i quali affermano anche che gli autori del \"Vangelo secondo Luca\" e del \"Vangelo secondo Matteo\" utilizzarono una fonte andata perduta dei detti di Ges\u00f9, chiamata \"Fonte Q\"; questa conclusione \u00e8 basata sull'analisi delle relazioni tra i tre vangeli in termini di linguaggio e di contenuto. \nUna minoranza di studiosi sostengono l'ipotesi agostiniana, affermando che l'ipotesi della priorit\u00e0 marciana non sia consistente con le prove interne e con le testimonianze dei Padri della Chiesa, tra i quali il \"Vangelo secondo Matteo\" \u00e8 tradizionalmente considerato il primo ad essere stato composto. \nUn'altra minoranza di studiosi accetta la priorit\u00e0 marciana, ma rigetta l'esistenza di \"Q\": la principale ipotesi in tal senso \u00e8 la cosiddetta ipotesi Farrer, i cui sostenitori di maggior rilievo sono Michael Goulder e Mark Goodacre.\nArgomenti a favore dell'ipotesi.\nGli studiosi contemporanei sostengono la priorit\u00e0 marciana direttamente o confutando i principali rivali della priorit\u00e0 marciana, l'ipotesi agostiniana e l'ipotesi Griesbach, le quali sostengono, tra le altre cose, che l'autore del \"Vangelo secondo Marco\" ebbe accesso al \"Vangelo secondo Matteo\".\nContenuti assenti nel \"Vangelo secondo Marco\".\nIl \"Vangelo secondo Marco\" \u00e8 di gran lunga il pi\u00f9 corto dei vangeli e manca di molto materiale importante contenuto nel \"Vangelo secondo Luca\" e nel \"Vangelo secondo Matteo\"; \u00e8 stato affermato che sarebbe stato difficile per l'autore di \"Marco\" omettere eventi importanti contenuti in \"Matteo\" e \"Luca\", se avesse avuto accesso a questi vangeli.\nContenuti presenti solo nel \"Vangelo secondo Marco\".\nVi sono pochi passi del \"Vangelo secondo Marco\" che non si trovano n\u00e9 nel \"Vangelo secondo Luca\" n\u00e9 nel \"Vangelo secondo Matteo\"; qualora \"Marco\" fosse successivo a \"Matteo\", la scelta dei brani aggiunti sarebbe alquanto strana. Qualora l'autore di \"Marco\" avesse utilizzato \"Luca\" e \"Matteo\", sarebbe difficile capire per quale motivo abbia aggiunto cos\u00ec poco materiale, una volta deciso di farlo; d'altro canto, se fosse stato il \"Vangelo secondo Marco\" ad essere scritto per primo, gli autori di \"Matteo\" e \"Luca\" avrebbero, come accade spesso, avuto buoni motivi per rimuovere tali passaggi.\nUn esempio \u00e8 contenuto nel \"Vangelo secondo Marco\" , in cui si dice come la famiglia di Ges\u00f9 lo ritenesse impazzito; un altro \u00e8 rappresentato dai versetti , che raccontano un evento oscuro senza un significato palese, nel quale un ragazzo si avvicina a Ges\u00f9 e poi fugge nudo. Di rilievo anche il brano , in cui Ges\u00f9 tenta due volte di guarire un cieco, senza che il primo tentativo sembri andare a buon fine.\nAlterazioni di contenuto rispetto agli altri sinottici.\nL\u00ec dove il \"Vangelo secondo Marco\" differisce dal \"Vangelo secondo Luca\", dal \"Vangelo secondo Matteo\" o da entrambi, \u00e8 frequente il caso in cui \u00e8 pi\u00f9 facile comprendere le ragioni per cui l'autore di \"Luca\" o \"Matteo\" abbia voluto cambiare il testo di \"Marco\" che il caso opposto. Per esempio, il brano del \"Vangelo secondo Matteo\" elimina le critiche ai discepoli presenti in \"Vangelo secondo Marco\" , mentre \"Matteo\" e \"Luca\" eliminano entrambi la mancanza di rispetto dei discepoli nei confronti di Ges\u00f9 presente in \"Marco\" .\nIl Ges\u00f9 di \"Marco\" appare spesso pi\u00f9 umano di quello di \"Matteo\"; Davies e Allison elencano diversi passaggi in cui \"Marco\", ma non \"Matteo\", racconta di un Ges\u00f9 soggetto ad emozioni (per esempio, \"Marco\" , da confrontare con \"Matteo\" ), ignorante alcuni fatti (per esempio \"Marco\" , da confrontare con \"Matteo \"), o incapace di fare qualcosa (ad esempio \"Marco\" , da confrontare con \"Matteo\" ).\nLinguaggio primitivo del \"Vangelo secondo Marco\".\nLa lingua greca utilizzata dall'autore del \"Vangelo secondo Marco\" \u00e8 pi\u00f9 primitiva rispetto a quella usata dagli altri autori evangelici. Spesso una stessa frase di Ges\u00f9 \u00e8 riformulata in \"Luca\" o \"Matteo\" molto pi\u00f9 eloquentemente che in \"Marco\"; inoltre in \"Marco\" si trova talvolta l'uso di una parola o di una frase inusuali quando in \"Matteo\" \u00e8 usata una parola comune. Ci\u00f2 sarebbe sensato se fosse l'autore di \"Matteo\" a rivisitare il testo di \"Marco\", piuttosto che l'opposto.\nVivacit\u00e0 e prolissit\u00e0 del \"Vangelo secondo Marco\".\nL\u00ec dove i racconti di \"Marco\" e \"Matteo\" coincidono, il primo mostra spesso un testo pi\u00f9 vivido e prolisso; ritenendo improbabile che l'autore di \"Marco\" stesse inserendo dettagli in molte citazioni matteiane lasciando al contempo fuori eventi importanti come la nascita di Ges\u00f9. Una spiegazione della sua prolissit\u00e0 \u00e8 che fosse pi\u00f9 \"vicino\" alle testimonianze oculari dei fatti.\nAffaticamento.\nMark Goodacre elenca un certo numero di occasioni in cui sembra che l'autore del \"Vangelo secondo Matteo\" o quello del \"Vangelo secondo Luca\" inizino ad alterare il contenuto del \"Vangelo secondo Marco\", ma poi si stanchino e inizino a copiare il loro modello direttamente, anche quando questo significhi creare delle incoerenze con quanto gi\u00e0 scritto. Ad esempio, l'autore del \"Vangelo secondo Matteo\" \u00e8 pi\u00f9 preciso di quello di \"Marco\" nell'uso dei titoli, tanto che inizialmente, in \"Matteo\" , chiama Erode Antipa col titolo corretto di \"tetrarca\", eppure successivamente (in \"Matteo\" ) diventa meno preciso e lo chiama \"re\", probabilmente in quanto in quel momento stava copiando l'autore di \"Marco\" ().\nUn altro esempio fornito da Goodacre \u00e8 la versione del \"Vangelo secondo Luca\" della moltiplicazione dei pani e dei pesci, in cui l'autore sembra mutare l'ambientazione della storia, spostandola dal deserto, dove l'aveva posta l'autore di \"Marco\", alla \u00abcitt\u00e0 chiamata Betsaida\u00bb (); eppure successivamente torna in accordo con l'autore di \"Marco\", affermando che gli eventi ebbero effettivamente luogo nel deserto (). Secondo Goodacre l'autore di \"Luca\" torn\u00f2 a seguire \"Marco\", senza accorgersi che contraddiceva quanto detto precedentemente.\nArgomenti contro l'ipotesi.\nIndizi esterni.\nI primi scrittori ecclesiastici sembrano indicare che: il \"Vangelo secondo Matteo\" fu composto per primo. Ireneo, nel suo libro \"Contro le eresie\", racconta che Matteo scrisse un vangelo in aramaico per gli Ebrei, poi Marco, discepolo e interprete di Pietro apostolo, trascrisse dopo la morte del suo maestro ci\u00f2 che questi predicava, cos\u00ec come Luca scrisse quello che predicava Paolo di Tarso.\nConcordanze minori.\nIn alcune occasioni, il \"Vangelo secondo Luca\" e il \"Vangelo secondo Matteo\" concordano tra di loro ma sono in contrasto con il \"Vangelo secondo Marco\", suggerendo che \"Luca\" e \"Matteo\" non siano indipendenti tra loro, fatto in contrasto con alcune versioni della priorit\u00e0 marciana, come la teoria delle due fonti.\nProcedura di redazione.\nSecondo William Farmer, in molti casi \u00e8 facile vedere come l'autore di \"Marco\", avendo accesso sia al \"Vangelo secondo Luca\" che al \"Vangelo secondo Matteo\", possa aver scritto i propri versetti; ad esempio, \"Marco\" menziona sia l'arrivo della sera che il tramonto del sole, mentre \"Matteo\" e \"Luca\" citano ciascuno solo uno di questi due fatti.\nPriorit\u00e0 marciana e origine dei vangeli.\nL'accettazione della priorit\u00e0 marciana sui vangeli \"secondo Luca\" e \"secondo Matteo\" pone il problema dell'origine del materiale comune presente in questi ultimi ma assente in \"Marco\". In linea di massima esistono due soluzioni proposte: la prima fa riferimento alla Fonte Q, un documento ipotetico disponibile agli autori di \"Matteo\" e \"Luca\", e viene detta \"teoria delle due fonti\"; la seconda ipotizza che l'autore di \"Matteo\" avesse a disposizione il \"Vangelo secondo Luca\" o viceversa (una simile ipotesi \u00e8 l'ipotesi Farrer).\nPochi studiosi sostengono che la fonte documentaria per la \"tripla tradizione\" non fu \"Marco\", ma una sua versione preliminare (detta \"Ur-Markus\" o \"proto-Marco\") oppure una revisione successiva al \"Marco\" poi conservatosi e detto \"deutero-Marco\", o entrambe."}
{"id": "2301370", "revid": "62004", "url": "https://it.wikipedia.org/wiki?curid=2301370", "title": "Lyudmila Vasil'evna Zhuravleva", "text": ""}
{"id": "2301373", "revid": "1154737", "url": "https://it.wikipedia.org/wiki?curid=2301373", "title": "Monte Armetta", "text": "Il monte Armetta (1.739 ) \u00e8 la montagna pi\u00f9 alta delle Prealpi Liguri (nella sezione alpina Alpi Liguri). Si trova in provincia di Cuneo (Piemonte) non lontano dal confine con la Liguria.\nToponimo.\nSecondo lo storico Emanuele Celesia il nome \"Armetta\" deriverebbe da quello del Dio Ermete, ma altri studiosi lo fanno invece dipendere al termine \"arma\", con il quale nella zona si indicano le grotte.\nDescrizione.\nLa montagna \u00e8 collocata sulla catena principale alpina e sovrasta Ormea, riconoscibile per il particolare centro storico a forma di cuore. I suoi versanti esposti verso la val Tanaro sono rocciosi e dirupati, mentre i pendii che si affacciano verso il Mar Ligure sono decisamente pi\u00f9 dolci e si presentano coperti di boschi e, pi\u00f9 in quota, di ampie distese prative. Verso sud-ovest la Colla Bassa la separa dal Monte della Guardia, mentre a est il crinale spartiacque procede prima verso il monte Pesauto e poi, dopo il colle San Bartolomeo di Ormea, raggiunge il Monte Dubasso.\nAmministrativamente la montagna \u00e8 collocata al confine tra i comuni di Ormea e di Caprauna, entrambi in provincia di Cuneo.\nSulla cima, dalla quale si gode di un vastissimo panorama, sorge un ometto di pietrame. Nonostante la quota non molto elevata non \u00e8 raro trovare le stelle alpine.\nAccesso alla cima.\nIl percorso dell'Alta Via dei Monti Liguri passa per la cima del monte Armetta collegandola con il colle di Caprauna (ad ovest) e con il monte Galero e il colle San Bernardo (a est).\nDai boschi di Bossieta, frazione di Ormea, parte un sentiero segnalato dal CAI che conduce alla vetta.\nSi pu\u00f2 salire al monte Armetta anche dal Santuario della Madonna del Lago (situato a un paio di km dal centro di Alto) per un sentiero segnalato. L'itinerario \u00e8 valutato di una difficolt\u00e0 escursionistica E e transita anche per il monte Dubasso."}
{"id": "2301374", "revid": "1498232", "url": "https://it.wikipedia.org/wiki?curid=2301374", "title": "Royal Caribbean International", "text": "Royal Caribbean International \u00e8 una compagnia di crociere norvegese-statunitense con base a Miami, in Florida, posseduta da Royal Caribbean Group.\nCon 42 navi in servizio sotto 5 differenti marchi e una nave attualmente in costruzione, controlla il 25,6% del mercato mondiale delle crociere. Dal 1991 tutte le navi hanno la desinenza \"of the Seas\" nel loro nome. La compagnia possiede le navi passeggeri pi\u00f9 grandi del mondo, quelle della classe Oasis: \"Oasis of the Seas\", \"Allure of the Seas\", \"Harmony of the Seas\" e \"Symphony of the Seas,\" quest'ultima la pi\u00f9 grande nave passeggeri al mondo mai entrata in servizio.\nQueste navi hanno strappato il precedente primato mondiale alla Classe Freedom della medesima compagnia, la quale aveva a sua volta superato il record di una classe di navi della stessa compagnia, la Classe Voyager.\nStoria della compagnia.\nRoyal Caribbean Cruise Line fu fondata nel 1968 da Anders Wilhelmsen, I.M. Skaugen e Gotaas Larsen, tutte afferenti al mondo delle crociere in Norvegia. La prima nave, \"Song of Norway\" entr\u00f2 in servizio due anni dopo. L'anno successivo la capacit\u00e0 della compagnia fu raddoppiata con l'aggiunta della \"Nordic Prince\" alla flotta. Continuando ad espandersi, fu inserita nel 1972 anche la \"Sun Viking\". Dopo quattro anni di successi, la \"Song of Norway\" divenne la prima nave passeggeri a sottoporsi ad un processo di allungamento: venne inserita una sezione di 85 piedi (circa 26 m) al centro del vascello. Considerando il successo di questa procedura, anche la \"Nordic Prince\" fu allungata nel 1980. Royal Caribbean ottenne il riconoscimento globale nel 1982 quando lanci\u00f2 la \"Song of America\", due volte le dimensioni della \"Sun Viking\" e la terza nave passeggeri in servizio pi\u00f9 grande al mondo (superata solo dalla \"Norway\" e dalla \"Queen Elizabeth 2\").\nRoyal Caribbean innov\u00f2 ulteriormente il settore quando, nel 1986, ottenne il controllo di un tratto di costa ad Haiti per usarla come una destinazione riservata ai propri clienti. Questo posto viene ora chiamato Labadee.\nDopo una ristrutturazione societaria nel 1988, la compagnia var\u00f2 la \"Sovereign of the Seas\", la pi\u00f9 grande nave passeggeri esistente all'epoca. Due anni dopo, \"Empress of the Seas\" e \"Viking Serenade\" entrarono in servizio, continuando il trend di rapida crescita dell'azienda. Nello stesso anno, Royal Caribbean acquis\u00ec la sua seconda destinazione privata, Little Stirrup Cay, un'isola delle Bahamas, che fu ribattezzata \"Coco Cay\".\n\"Monarch of the Seas\", la seconda nave della classe Sovereign, entr\u00f2 in servizio l'anno seguente. La terza, \"Majesty of the Seas\", fu consegnata un anno dopo. Con una capacit\u00e0 di passeggeri di grandi dimensioni e il continuo ampliamento delle quote di mercato, Royal Caribbean entr\u00f2 nel listino della New York Stock Exchange a partire dal 1993. Nei due anni successivi la compagnia attraverso un periodo di grande crescita: fu completata la sede principale a Miami, Florida e la \"Nordic Prince\" fu rimpiazzata da un nuovo vascello, la \"Legend of the Seas\".\nGli anni successivi portarono ulteriori successi: due navi di classe Vision entrarono in servizio, la \"Splendour of the Seas\" e la \"Grandeur of the Seas\". Inoltre, nel 1996, la compagnia finalizz\u00f2 il contratto per la costruzione di navi da 130.000 tonnellate con la Aker Finnyards, in Finlandia. Nel 1997 la nave pi\u00f9 vecchia, \"Song of Norway\", fu venduta e due nuove navi di classe Vision entrarono in servizio, la \"Rhapsody of the Seas\" e la \"Enchantment of the Seas\". Fu effettuata una fusione con la compagnia greca \"Celebrity Cruises\" e cambi\u00f2 il nome da \"Royal Caribbean Cruise Line\" a \"Royal Caribbean International\". Nell'anno successivo, fu completata la transizione verso l'immagine di una compagnia estremamente moderna, quando le ultime due vecchie navi, \"Song of America\" e \"Sun Viking\", furono ritirate. Nel 1998, \"Vision of the Seas\" entr\u00f2 in servizio, ultimo esemplare della classe Vision.\nIl 1999 fu l'anno della \"Voyager of the Seas\", la nave pi\u00f9 grande e moderna della compagnia, accompagnata da una grande attenzione da parte dei media. I due anni successivi video la consegna di un'altra nave di classe Voyager, la \"Explorer of the Seas\", ed il primo esemplare di una classe ad impatto ambientale molto pi\u00f9 basso, \"Radiance of the Seas\" cos\u00ec come l'introduzione di viaggi in Alaska, con l'uso di treni speciali che simulavano gli scenari di Alaska e Canada. Durante il varo della \"Adventure of the Seas\", Royal Caribbean elarg\u00ec un contributo di $50,000 al Twin Towers Relief fund.\nIl 2002 vide il debutto della \"Navigator of the Seas\" e della \"Brilliance of the Seas\", la seconda nave della classe Radiance. \"Serenade of the Seas\" e la \"Mariner of the Seas\" furono introdotte l'anno successivo e le pareti da arrampicata divennero un'attrazione standard su tutte le navi da crociera Royal Caribbean. \"Jewel of the Seas\" entr\u00f2 in servizio nel 2004 e la nave \"Nordic Empress\" fu aggiornata e ribattezzata come \"Empress of the Seas\", per essere poi venduta nel 2008 alla Pullmantur Cruises. I lavori per la \"Freedom of the Seas\" iniziarono nel 2005 ai cantieri Aker Finnyards, ed il vascello prese servizio l'anno successivo riconquistando il primato di nave passeggeri pi\u00f9 grande al mondo. Sempre nello stesso anno, sottopose ad un massiccio rifacimento la \"Enchantment of the Seas\", tagliando la nave in met\u00e0 ed aggiungendo una sezione di .\n\"Liberty of the Seas\", la gemella di \"Freedom of the Seas\" venne varata nel 2007 e la \"Independence of the Seas\" fu consegnata nel 2008. Una classe di navi ancora pi\u00f9 grandi, Oasis, vide la luce fra il 2009 ed il 2010 grazie al varo di due navi: l'\"Oasis of the Seas\" e la \"Allure of the Seas\".\nA partire dal 2012, in totale 12 navi della Royal Caribbean navigheranno in Europa: \"Serenade of the Seas\" avr\u00e0 come base Barcellona per escursioni nel mediterraneo, \"Brilliance of the Seas\" avr\u00e0 base ad Amsterdam e Copenaghen per una nuova serie di crociere nei paesi nordici, nei fiordi norvegesi e a Capo Nord. La \"Jewel of the Seas\" continuer\u00e0 le sue crociere nel Baltico, offrendo per\u00f2 anche nuove destinazioni verso Norvegia ed Islanda.\nAltre navi presenti in Europa sono \"Liberty of the Seas\", \"Independence of the Seas\", \"Navigator of the Seas\", \"Adventure of the Seas\", \"Voyager of the Seas\", \"Grandeur of the Seas\" e \"Splendour of the Seas\" (tutte nel Mediterraneo), cos\u00ec come \"Vision of the Seas\" che coprir\u00e0 alcune destinazioni nel Mediterraneo e nell'Europa del Nord. Per il secondo anno, la \"Mariner of the Seas\" non effettuer\u00e0 crociere nel Mediterraneo\nFlotta.\nLa sua flotta, comprendente un totale di 25 navi in servizio, \u00e8 composta da:"}
{"id": "2301375", "revid": "1610933", "url": "https://it.wikipedia.org/wiki?curid=2301375", "title": "Idotea", "text": ""}
{"id": "2301378", "revid": "1926649", "url": "https://it.wikipedia.org/wiki?curid=2301378", "title": "Associazione Sportiva Bari 2008-2009", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 2008-2009.\nStagione.\nNella stagione 2008-2009 il Bari disputa per la quarantunesima volta nella storia, il campionato di Serie B.\nL'allenatore Antonio Conte, che ha guidato i biancorossi alla salvezza nella passata stagione, \u00e8 stato gi\u00e0 riconfermato da marzo. Con Perinetti e Conte la societ\u00e0 si prefigge il raggiungimento dei play-off o della promozione diretta in Serie A. Nel calciomercato estivo arrivano a Bari, tra gli altri, Paulo Vitor Barreto (attaccante), Andrea Ranocchia (difensore centrale), Emanuel Benito Rivas (centrocampista laterale argentino) e Daniele De Vezze (centrocampista). Il ritiro estivo dei biancorossi ha luogo a Ridanna.\nPer questo campionato lo stadio San Nicola batte il record di abbonamenti in Serie B, che superano le 5200 tessere vendute.\nIl 17 agosto 2008, alla prima gara ufficiale i galletti vincono 2-0 contro il Bassano Virtus nel secondo turno di Coppa Italia e vengono eliminati sette giorni dopo, per effetto dello 0-1 sub\u00ecto dall'Ascoli.\nIl Bari inizia il campionato con tre pareggi nelle prime tre giornate, poi vittoria esterna a Vicenza con doppietta del nuovo arrivato Barreto. Il campionato prosegue con una serie positiva di tre giornate. Dopo queste prime sette gare il Bari \u00e8 proiettato nei piani alti della classifica, ma le due seguenti sconfitte consecutive con e , dove i biancorossi vengono giudicati poco determinati (ad Avellino viene espulso Kamata), fanno perdere punti alla formazione pugliese. I galletti risalgono subito in sella tra le mura amiche, contro il : 3-1 con tripletta dell' altamurano Caputo, che fino all'anno precedente non ha militato al di sopra della Serie C2. La vittoria con i toscani apre una serie positiva di sei giornate, alternata da vittorie e pareggi. Alla 16\u00aa nuovo stop casalingo contro l' e sconfitta anche nella giornata successiva a Empoli. Poi quattro vittorie nelle restanti quattro giornate del girone d'andata. La formazione di Conte (a fine girone d'andata) \u00e8 seconda in classifica con 37 punti, a una lunghezza dal primo e propone un veloce 4-4-2 votato all'attacco e connotato da passaggi smarcanti e gioco di fascia. Lo stadio San Nicola continua a ripopolarsi.\nNel mercato invernale vengono ceduti gli elementi poco usati e arrivano in prestito Stefano Guberti (centrocampista esterno) e Davide Lanzafame (che ha gi\u00e0 giocato nel Bari nella stagione 2007-2008). In attacco viene acquistata dal Parma la punta Vitalij Kutuzov.\nNella 31\u00aa gara, a Grosseto, l'arbitro Rizzoli di Bologna annulla discutibilmente un goal di Kamata negli ultimi minuti di recupero, per presunto fallo sul portiere Ciro Polito. La formazione biancorossa prosegue la serie positiva aperta dalla 18\u00aa giornata (la quartultima d'andata) fino alla vittoria di Pisa, alla 33\u00aa: con questa serie di 16 gare Conte eguaglia il record di Gaetano Salvemini, del 1988-1989 (in cui si collezionarono due serie positive simili). Tale record non viene superato: in 34\u00aa giornata i galletti perdono 0-2 in casa, contro il di Francesco Guidolin; a questa sconfitta seguono altre nove gare positive. La sera dell'8 maggio, per effetto dell'1-0 della nell'anticipo serale contro il Livorno (i toscani, terzi in classifica alle spalle del Parma, sono concorrenti dei biancorossi per la promozione), il Bari \u00e8 matematicamente promosso in Serie A dopo otto anni di serie cadetta, con un mese d'anticipo sulla fine del campionato. Il giorno dopo, Conte e la squadra, di ritorno da Piacenza (dove il Bari ha disputato la 39\u00aa giornata), vengono accolti da trionfatori in Piazza Prefettura a Bari. La seconda lunga serie positiva \u00e8 interrotta dal 2-3 rimediato in casa della (la cui tifoseria \u00e8 gemellata con quella barese) che lotta per non retrocedere. Al termine dell'ultima giornata, vinta in casa 4-1 contro il , il capitano Gillet solleva la Coppa Ali della Vittoria: il Bari Calcio ha vinto la competizione (con 80 punti in classifica) per la seconda volta solo in vetta alla classifica, dopo la stagione 1941-1942. Con le sue 23 marcature Barreto \u00e8 il secondo cannoniere della Serie B (una rete in meno di Francesco Tavano).\nMaglie e sponsor.\nLo sponsor tecnico dell'A.S. Bari, per la stagione 2008-2009 \u00e8 la Erre\u00e0, lo sponsor ufficiale \u00e8 Gaudianello, il secondo sponsor Radionorba.\nOrganigramma societario.\nArea tecnica\nArea sanitaria"}
{"id": "2301404", "revid": "287204", "url": "https://it.wikipedia.org/wiki?curid=2301404", "title": "La\u00e7", "text": "La\u00e7 \u00e8 una frazione del comune di Kurbin in Albania (prefettura di Alessio), si trova lungo la SH 1, l'importante strada che collega Tirana a Scutari.\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme con gli ex-comuni di Fush\u00eb-Kuqe, Mamurras e Milot a costituire la municipalit\u00e0 di Kurbin.\nChiesa di Sant'Antonio.\nLa\u00e7 \u00e8 famosa per la presenza sulla montagna soprastante la citt\u00e0, del Santuario di Sant'Antonio di Padova (in lingua albanese \"Kisha e La\u00e7it\" o \"Kisha e Shna Ndout\"), luogo ritenuto sacro e meta di pellegrinaggi che culminano nei festeggiamenti del 13 giugno, ricorrenza del Santo. Poco sotto al santuario si trova la Grotta di San Biagio (\"Shpella e Shen Vlashit\") anch'esso luogo di venerazione.\nSport.\nCalcio.\nLa squadra principale della citt\u00e0 \u00e8 il Klubi Futbollit La\u00e7i, che ha raggiunto nell'ultimo cinquennio ottimi risultati sia in campo internazionale sia in Albania. L'anno 2017/18 il La\u00e7i ha passato il primo turno di qualificazione all'Europa League contro i ciprioti dell'Anorthossis grazie a un gol del suo gioiello Myrto Uzuni che poi \u00e8 stato venduto alla Nogometni klub Lokomotiva Zagreb a 350.000 euro facendo cos\u00ec un'ottima plusvalenza. L'attuale allenatore del La\u00e7i e Migen Memelli."}
{"id": "2301405", "revid": "300067", "url": "https://it.wikipedia.org/wiki?curid=2301405", "title": "Sonny Parker (cestista)", "text": ""}
{"id": "2301406", "revid": "486946", "url": "https://it.wikipedia.org/wiki?curid=2301406", "title": "V.A.C.", "text": ""}
{"id": "2301408", "revid": "1982", "url": "https://it.wikipedia.org/wiki?curid=2301408", "title": "Mamurras", "text": "Mamurras \u00e8 una frazione del comune di Kurbin in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Fush\u00eb-Kuqe, La\u00e7 e Milot a costituire la municipalit\u00e0 di Kurbin."}
{"id": "2301409", "revid": "287204", "url": "https://it.wikipedia.org/wiki?curid=2301409", "title": "Fush\u00eb-Kuqe", "text": "Fush\u00eb-Kuqe \u00e8 una frazione del comune di Kurbin in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di La\u00e7, Mamurras e Milot a costituire la municipalit\u00e0 di Kurbin.\nIl comune \u00e8 attraversato dal fiume Mat il quale sfocia poi nel mare Adriatico. \nNella zona di Fush\u00eb-Kuqe \u00e8 presente un'importante zona lagunare chiamata \"Patok\", precedentemente utilizzata come zona balneare, durante il periodo comunista.\nOggigiorno la laguna ospita diversi ristoranti, costruiti su delle palafitte, la cui specialit\u00e0 \u00e8 il pesce.\nFush-Kuqe significa \"campo rosso\" e secondo la credenza deriva dal periodo di Giorgio Castriota Skanderbeg, quando la pianura fu campo di una sanguinosa battaglia contro i turchi ottomani e si trasform\u00f2 in un campo rosso per il sangue versato.\nNel paese di Gur\u00ebz sorge una delle chiese pi\u00f9 grandi della zona, costruita grazie ai finanziamenti vaticani e all'opera incessante di padre Michele Bulmetti.\nPopolazione.\nLa popolazione di Fush\u00eb-Kuqe \u00e8 di circa 6.000 perone, di cui la maggior parte \u00e8 di religione cattolica romana, con una minoranza di religione mussulmana di rito sunnita.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2301411", "revid": "767487", "url": "https://it.wikipedia.org/wiki?curid=2301411", "title": "Skeleton Man (film)", "text": "Skeleton Man \u00e8 un film del 2004 diretto da Johnny Martin. Trasmesso dal canale \"Sci-Fi Channel\" e finanziato dalla Nu Image, fa parte della serie sui mutanti che comprende i film: \"Metamorphosis\", \"Creature\", \"SharkMan\" e \"Snakeman - Il predatore\".\nTrama.\nQuattro soldati scelti dell'esercito degli Stati Uniti d'America sono scomparsi durante una missione di routine nelle foreste del nord-ovest. Un commando delle forze d'elite viene inviato allora a scoprire cosa sia accaduto. Il loro unico indizio: una comunicazione via radio, molto disturbata, dell'ultimo sopravvissuto che parla di un essere che non \u00e8 umano.\nDistribuzione.\nIn Italia \u00e8 stato distribuito esclusivamente per il mercato home video, con la pubblicazione di un'edizione DVD nel 2007.\nIl budget \u00e8 di circa 2,3 milioni di dollari."}
{"id": "2301412", "revid": "1788047", "url": "https://it.wikipedia.org/wiki?curid=2301412", "title": "Francia antartica", "text": "Francia Antartica (in francese \"France Antarctique\", in portoghese \"Fran\u00e7a Ant\u00e1rtica\") fu il nome della fallita colonia francese a sud dell'equatore, nella zona dell'attuale Rio de Janeiro, che esistette nel periodo compreso tra il 1555 e il 1567, e che aveva il controllo della zona costiera da Rio de Janeiro a Cabo Frio.\nLa costa orientale del Sudamerica era stata scoperta nell'aprile del 1500 da una flotta comandata da Pedro \u00c1lvares Cabral a nome della corona portoghese, che arriv\u00f2 nella zona dell'attuale Porto Seguro nello Stato di Bahia.\nIl 1\u00ba novembre 1555, un viceammiraglio ugonotto di nome Nicolas Durand de Villegaignon, al comando di una piccola flotta di due navi e 600 soldati e coloni, prese possesso della piccola isola di Serigipe nella baia di Guanabara, dove costruirono un forte, Forte Coligny (in onore di Gaspard II de Coligny, un ammiraglio ugonotto che sostenne la spedizione per proteggere le persone che professavano la sua stessa religione). Al villaggio nell'entroterra venne dato il nome Henriville, come preferito da Villegaignon, in onore di Henri II, il Re di Francia, che era a conoscenza della spedizione e che aveva fornito i mezzi necessari per procurare la flotta. La corona francese non riusc\u00ec a sfruttare efficacemente le scoperte di Villegaignon per espandere i propri territori nel nuovo mondo, come si stava facendo nel Qu\u00e9bec con Jacques Cartier. Questi insediamenti violavano il trattato di Tordesillas che aveva diviso il Nuovo Mondo tra Spagna e Portogallo.\nInizialmente i portoghesi non prestarono attenzione all'intrusione, e Villegaignon espanse la colonia chiamando persone di fede calvinista da Ginevra, in tre navi sotto il comando di suo nipote Bois le Comte. Villegaignon stipul\u00f2 un'alleanza con i nativi Tamoio e Tupinamb\u00e1 presenti nella regione, che si stavano opponendo ai portoghesi. Nel 1560 Mem de S\u00e1, il nuovo governatore generale del Brasile, ricevette dal governo portoghese l'ordine di espellere i francesi. Con una flotta formata da 26 navi da guerra e 2000 soldati, attacc\u00f2 e distrusse Forte Coligny in tre giorni, ma non riusc\u00ec a deportare i coloni che erano fuggiti nell'entroterra con l'aiuto degli indigeni, dove continuarono a vivere e a lavorare. Villegaignon era gi\u00e0 tornato in Francia nel 1558, disgustato dagli attriti religiosi tra i protestanti e i cattolici.\nCon l'imposizione dai due sacerdoti gesuiti che erano giunti in Brasile con Mem de S\u00e1, i frati Jos\u00e9 de Anchieta e Manuel da N\u00f3brega, i quali avevano giocato un ruolo importante nella pacificazione dei Tamoios, Mem de S\u00e1 ordin\u00f2 a suo nipote Est\u00e1cio de S\u00e1 di procurarsi una nuova forza di assalto. Est\u00e1cio de S\u00e1 fond\u00f2 la citt\u00e0 di Rio de Janeiro il 1\u00ba marzo 1565 e combatt\u00e9 i francesi per altri due anni. Aiutato dai rinforzi militari mandati da suo zio il 20 gennaio 1567, sconfisse i francesi definitivamente e li espulse dal Brasile; egli mor\u00ec un mese dopo a causa delle ferite subite in battaglia. Il progetto di Coligny e di Villegaignon era durato solo 12 anni.\nIn risposta all'altro tentativo della Francia di colonizzare i territori orientali sudamericani con \"Francia equinoziale\", sorta sul terreno oggi occupato da S\u00e3o Lu\u00eds nello Stato di Maranh\u00e3o tra il 1612 e il 1615, i portoghesi decisero di espandere le proprie colonie in Brasile."}
{"id": "2301415", "revid": "287204", "url": "https://it.wikipedia.org/wiki?curid=2301415", "title": "Milorad Ulemek", "text": "Primi anni.\nMilan, suo padre, era un sottufficiale dell'Esercito popolare jugoslavo e Natalija, sua madre, era una casalinga. Ragazzo molto vivace, termin\u00f2 un corso di formazione per meccanici e si laure\u00f2 alla scuola per infermieri.\nVolontario nella Guardia serba.\nUlemek si arruol\u00f2 il 10 aprile 1986 nella Legione straniera francese prestando servizio con il 2\u00ba Reggimento straniero paracadutisti in Ciad, Angola, Iraq nel corso della guerra del Golfo del 1990-1991 e nella Guiana francese. Con lo scoppio delle guerre jugoslave ritorn\u00f2 in Serbia disertando dalla Legione il 18 marzo 1992.\nAder\u00ec al Guardia Volontaria serba, detta anche \"Tigri di Arkan\", un gruppo paramilitare, che prendeva il nome dal loro leader, \u017deljko Ra\u017enatovi\u0107 soprannominato \"Arkan\", che fu per molti anni un fedele seguace di Slobodan Milo\u0161evi\u0107.\nUlemek fu dapprima un istruttore e poi fu promosso vice comandante della Guardia Volontaria, e combatt\u00e9 con \u201cArkan\u201d in Croazia e Bosnia. Comand\u00f2 una speciale unit\u00e0 nella Slavonia, chiamata \"Super Tigrovi\" (Super Tigri), che oper\u00f2 nel 1994-1995 circa nella zona di Biha\u0107.\nI Berretti rossi.\nQuando le \u201cTigri\u201d furono sciolte, nel 1996, Ulemek ader\u00ec alle \"Unit\u00e0 delle Operazioni speciali\" della polizia segreta (JSO), meglio conosciuto come il \"Berretti rossi\". I \u201cBerretti rossi\u201d erano ufficialmente un'unit\u00e0 antiterrorismo e Ulemek ne divenne comandante nel 1999.\nEgli fu sospettato come responsabile degli omicidi di quattro funzionari di Vuk Dra\u0161kovi\u0107 appartenenti al \"Movimento del Rinnovo serbo\" deceduti in un incidente stradale nel 1999. Con la caduta del governo Milosevic del 2000 appoggi\u00f2 Vojislav Ko\u0161tunica e Zoran \u0110in\u0111i\u0107 che erano i leader del partito di opposizione sperando cos\u00ec che il nuovo governo, a sua volta, gli avrebbe lasciato la maggior parte dei privilegi acquisiti e non lo avrebbe perseguito o indagato.\nArrestato per l'omicidio di Ivan Stamboli\u0107, nel processo di primo grado celebrato nel 2005 a Belgrado, Milorad Ulemek \u201cLegija\u201d \u00e8 stato condannato alla pena massima di 40 anni di reclusione, pena confermata successivamente dall'Alta corte serba nel maggio 2007 anche per l'omicidio del premier serbo Zoran \u0110in\u0111i\u0107 e del tentato omicidio di Vuk Dra\u0161kovi\u0107."}
{"id": "2301417", "revid": "103597111", "url": "https://it.wikipedia.org/wiki?curid=2301417", "title": "Francia equinoziale", "text": "La Francia Equinoziale (in francese \"France \u00e9quinoxiale\", in portoghese \"Fran\u00e7a Equinocial\") fu una colonia fondata dal Regno di Francia nel XVI secolo presso la costa orientale sudamericana, su un territorio vicino all'equatore. Equinoziale significa in latino \"dalle notti uguali\", cio\u00e8 sull'equatore, dove la durata del giorno e della notte sono quasi uguali nel corso dell'anno.\nL'impero coloniale francese nel Nuovo Mondo includeva anche la \"Nuova Francia\" (\"Nouvelle France\") in nordamerica, specialmente in ci\u00f2 che oggi \u00e8 la provincia del Qu\u00e9bec, in Canada, e per un breve periodo di 12 anni la \"Francia Antartica\" (\"France Antarctique\"), oggi Rio de Janeiro in Brasile. Tutti questi insediamenti erano in violazione della bolla papale del 1493, che aveva diviso le nuove terre tra Spagna e Portogallo. Questa divisione venne in seguito definita meglio dal trattato di Tordesillas.\n\"France \u00c9quinoxiale\" venne costruita inizialmente nel 1612, quando una spedizione francese part\u00ec da Cancale, sotto il comando di Daniel de la Touche, Seigneur de la Ravardi\u00e8re. Portando 500 coloni, giunse presso la costa settentrionale dell'odierno Stato di Maranh\u00e3o, in Brasile. De la Ravardi\u00e8re aveva scoperto la regione nel 1604 ma la morte del Re lo aveva costretto a rimandare i propri piani.\nI coloni fondarono un villaggio, chiamato \"Saint Louis\", in onore del Re Luigi IX. In seguito il nome venne mantenuto dai portoghesi come \"S\u00e3o Lu\u00eds\", diventando l'unica capitale di uno Stato brasiliano ad essere stata fondata dai francesi. L'8 settembre, i frati cappuccini celebrarono la prima messa, e i soldati iniziarono a costruire una fortezza.\nLa colonia non dur\u00f2 a lungo. Nello Stato di Pernambuco i portoghesi assemblarono un esercito, sotto il comando di Alexandre de Moura e il Portogallo riusc\u00ec a sconfiggere e a espellere i coloni francesi nel 1615, meno di quattro anni dopo il loro arrivo. Qualche anno dopo, nel 1620, i portoghesi e i brasiliani iniziarono ad arrivare in gran numero a S\u00e3o Lu\u00eds, dove si avvi\u00f2 una economia basata sullo schiavismo e sulla canna da zucchero.\nDei mercanti francesi provarono di nuovo a creare una colonia pi\u00f9 a nord, nella regione dell'attuale Guyana francese, nel 1626, 1635 (quando venne fondata Caienna) e 1643. Si prov\u00f2 a fondare la compagnia della Francia Equinoziale per due volte, nel 1643 e 1645, ma entrambi i tentativi fallirono a causa della cattiva gestione e di problemi economici. Solo dopo il 1674, quando la colonia pass\u00f2 sotto il controllo diretto della corona francese, la \"Francia Equinoziale\" divent\u00f2 realt\u00e0. A tutt'oggi, la Guyana francese \u00e8 un dipartimento della Francia."}
{"id": "2301418", "revid": "300067", "url": "https://it.wikipedia.org/wiki?curid=2301418", "title": "Terry Furlow", "text": ""}
{"id": "2301420", "revid": "287204", "url": "https://it.wikipedia.org/wiki?curid=2301420", "title": "Melmoth l'errante", "text": "Melmoth l'errante o Melmoth l'uomo errante (\"Melmoth the Wanderer\") \u00e8 un romanzo gotico di Charles Robert Maturin, prozio di Oscar Wilde, pubblicato in Gran Bretagna nel 1820 in quattro volumi.\nLa prima traduzione in italiano \u00e8 del 1842, redatta da \"Tommaso Fontana Tipografo Editore\", in una collana di tre volumi appartenente alla raccolta \"Collezione di romanzi scelti Italiani e stranieri \"(volumi V; VI; VII). I tre volumi sono custoditi nella Biblioteca nazionale austriaca.\nQuesta edizione italiana e quella UTET sono le uniche a non presentare tagli e ricapitolazioni, con una traduzione attinente al testo originale della prima edizione inglese.\nNel 1968, per i tipi di Bompiani, il romanzo \u00e8 stato tradotto da Diana Bonacossa.\nTrama.\nNell'autunno del 1816 John Melmoth, un giovane orfano, studente universitario a Dublino, riceve la notizia che l'unico suo parente, lo zio ricco e taccagno dal carattere bizzarro e iroso dal quale riceveva da anni una esigua rendita, si trova in punto di morte. Giunto nella contea di Wicklow, trova riunite all'interno della villa numerose persone fra cui una vecchia sibilla e la governante, le quali sostengono che il vecchio Melmoth sia ridotto in fin di vita a causa di un evento spaventoso.\nJohn decide di salire in camera dello zio, che lo prega di prendergli una bottiglia di vino in un ripostiglio per alleviare la propria sofferenza. All'interno del ripostiglio John trova il ritratto di un loro antenato che reca la data 1646. Lo zio sostiene di aver visto ancora in vita solamente pochi giorni prima l'uomo raffigurato nel dipinto. La stessa notte il vecchio viene a mancare. \nCon l'apertura del testamento, il giovane Melmoth scopre di essere l'unico erede del patrimonio e viene a conoscenza di una postilla, contenuta fra le ultime volont\u00e0 del defunto zio: il dipinto e una pergamena allegata ad esso devono essere indiscutibilmente distrutti.\nIncuriosito, il nipote si immerge nella lettura della pergamena.\nIl manoscritto \u00e8 opera di un intellettuale inglese, un certo Stanton, che nel 1676 si trova in Spagna. Qui durante un temporale si imbatte in uno strano individuo che ride in modo disumano di una tragedia appena accaduta ad una giovane coppia di sposi. Dopo aver indagato a lungo su quest'uomo, viene a conoscenza di altri strani avvenimenti accaduti in sua presenza, come la morte di un prete per cause inspiegabili.\nL'anno successivo Stanton si trova a Londra, alla ricerca di quell'essere sovrannaturale. Quando ormai ha perso ogni speranza, lo rivede durante una rappresentazione a teatro: questi per\u00f2 gli prevede che si rincontreranno all'interno di un manicomio. Qualche anno dopo, infatti, Stanton si trover\u00e0 rinchiuso in un agghiacciante manicomio: qui incontra di nuovo Melmoth, il quale gli propone un'innominabile clausola in cambio della sua libert\u00e0, ma Stanton lo scaccia immediatamente definendolo un demonio.\nAlla fine Stanton riottiene la libert\u00e0, ma continua a cercare ossessivamente Melmoth. Scopre, infine, che nacque in Irlanda e si mette in contatto con la sua famiglia, alla quale lascia quel manoscritto.\nIl giorno successivo alla lettura del manoscritto e alla distruzione dello stesso insieme al quadro, avviene un naufragio poco lontano dalla villa. Il giovane Melmoth si reca sulla spiaggia per cercare di trarre in salvo i superstiti quando, immobile, in piedi su uno scoglio, scorge quell'essere eccezionale: nel tentativo di raggiungerlo cade all'indietro e sviene. Quando Melmoth si riprende, scopre che solo una persona si \u00e8 salvata dal naufragio (ed ha salvato anche lui) ed \u00e8 ora ospite in casa sua: ha trent'anni, \u00e8 spagnolo ed \u00e8 al corrente della storia dell'antenato di Melmoth.\nAlonzo Mon\u00e7ada, il giovane spagnolo, racconta la sua storia. Questi sin dall'infanzia era stato separato dal fratello e dai genitori perch\u00e9 figlio illegittimo concepito fuori dal matrimonio. Con la complicit\u00e0 di un frate gesuita, i genitori accettano di lavare la propria colpa scaricandola sul figlio, costringendolo a farsi frate. Alonzo, pur essendo contrario, finge di accettare. Una volta in convento, il superiore scopre il tentativo del fratello di liberarlo da quella triste condizione attraverso una denuncia civile, scatenando in questo modo una pesante punizione sul povero Alonzo. Questi, rinchiuso in isolamento, riceve ogni notte delle visite inquietanti messe in scena dai frati, che mineranno sempre pi\u00f9 la sua condizione psicologica. Dopo l'isolamento e numerosi maltrattamenti da parte di tutta la comunit\u00e0 del convento, Alonzo \u00e8 esasperato e continua a progettare la fuga, con l'aiuto esterno di suo fratello Juan: avvalendosi dell'abile ingegno di un parricida (che si era rifugiato in convento per nascondere le sue colpe ma che ora, dopo tanti anni, progetta di scappare), Alonzo riesce ad evadere dal convento attraverso uno stretto reticolo di cripte sotterranee. Una volta usciti, per\u00f2, Alonzo non fa in tempo ad abbracciare Juan che questi viene ucciso dal parricida, che pi\u00f9 avanti riveler\u00e0 di averlo tradito per ottenere in cambio dalla Chiesa la salvezza eterna. Alonzo viene portato nelle carceri dell'Inquisizione, dove incontra per la prima volta Melmoth, credendolo all'inizio un complice del Sant'Uffizio. Poco a poco si render\u00e0 conto che l'uomo misterioso \u00e8 tutt'altro, e viene accusato di essere in combutta con il demonio proprio a causa di quelle visite. Prima della sua condanna, tuttavia, Mon\u00e7ada rifiuta l'aiuto infernale dell'Uomo Errate, e grazie ad un incendio riesce a fuggire dall'Inquisizione e trovare riparo nella casa di un ebreo. Dopo essersi mostrato allo scoperto durante il massacro del parricida che aveva ucciso suo fratello, lo spagnolo incontra un vecchissimo ebreo, Adonia, che avendo predetto il loro incontro ed essendo lui stesso stato vittima di Melmoth, prende Mon\u00e7ada sotto la sua ala, e in cambio il giovane spagnolo copia una serie di manoscritti.\nIl Racconto degli Indiani parla di Immal\u00ec, una fanciulla naufragata e cresciuta su una paradisiaca isola indiana. Qui finisce anche Melmoth, che inizia a provare qualcosa di indefinibile per quella creatura innocente, e poco a poco smette di considerarla una sua vittima. Ma dopo averle parlato con cinismo del mondo, della corruzione e della religione, decide di lasciarla per sempre, evitando cos\u00ec di precluderle la salvezza eterna per sua stessa mano. Dopo un temporale tremendo, credendola e sperandola morta, se ne va dall'isola. Tre anni dopo la bella Immal\u00ec \u00e8 in Spagna, col nome cristiano di Isidora, essendo stata trovata da dei mercanti e riportata alla sua famiglia. Mentre un gruppo sta parlando delle leggende che accerchiano Melmoth l'Errante, questi incrocia per caso Isidora, che sviene immediatamente. L'irlandese comincia a farle visita di notte, combattuto tra il suo diabolico compito e l'affetto che gli ispira la fanciulla. Una notte la conduce in una basilica abbandonata, e i due vengono uniti in matrimonio da quello che si scoprir\u00e0 essere il cadavere di un prete.\nNel frattempo il padre di Isidora incontra uno straniero in una locanda, che narra il Racconto della Famiglia Guzman. Guzman, un ricco mercante spagnolo, ha una sorella minore che sposa un povero musicista tedesco, Walberg. Guzman decide di farli suoi eredi e li fa venire in Spagna assieme ai loro figli e i genitori di Walberg. La famiglia Walberg \u00e8 abituata a vivere agiatamente, fintanto a che Guzman muore. Nel testamento, purtroppo, lascia tutto alla chiesa. Un sacerdote amichevole cerca di aiutarli, ma il caso \u00e8 chiuso dal tribunale, e la famiglia di Walberg affonda nella povert\u00e0. Sua madre muore, la figlia diventa quasi una prostituta ed il figlio sta per vendere l'anima a Melmoth. Alla fine, quasi folle, Walberg decide di farla finita e ucciderli tutti. Il massacro sembra compiuto, quando arriva la notizia che il vero testamento \u00e8 stato trovato, e la famiglia viene salvata. Il padre di Isidora si addormenta e si sveglia per trovare che al posto del narratore vi \u00e8 Melmoth. Questi gli mostra il cadavere del narratore, promettendogli che si rincontreranno presto.\nIl padre di Isidora continua il suo viaggio, ma ancora una volta viene raggiunto da Melmoth, che inizia il Racconto della Famiglia dei Mortimer, riguardante i tre nipoti di Sir Roger Mortimer: Margaret (erede di Sir Roger), Elinor e John. Elinor e John si innamorano, ma John la abbandona all'altare, ed Elinor fugge nello Yorkshire. Elinor torna a vivere con Margaret e John, sperando di ritrovare i suoi affetti, ma il ragazzo rimane stranamente distaccato. Elinor vede la sua situazione disperata e torna nello Yorkshire. Margaret sposa John. Margaret muore di parto e la madre di John confessa di aver inventato la storia che Elinor e John sono fratello e sorella. John impazzisce dal dolore, ed Elinor si prende cura di lui. Elinor \u00e8 tentata da Melmoth, ma si rivolge ad un prete locale per un consiglio. Questi racconta di esser stato intimo amico di Melmoth, distaccandosi da lui solo quando ebbe preso a frequentare maghi ed occultisti come John Dee. Il parroco aveva assistito anche alla sua morte, che Melmoth gli aveva fatto giurare di tenere nascosta, eppure quel giorno stesso lo aveva visto con i suoi occhi, come se il tempo per paura non lo avesse sfiorato. John muore, e poco dopo anche Elinor.\nCon questo racconto Melmoth cerca infine di far intuire al padre di Isidora che sua figlia \u00e8 in pericolo, ma l'uomo pensa solo ai suoi affari.\nIsidora rimane incinta, ed insieme a Melmoth organizza la sua fuga, ma al momento propizio suo fratello li scopre e muore in duello, e l'Uomo Errante \u00e8 costretto ad andarsene. Immal\u00ec e la sua bambina appena nata finiscono nelle prigioni dell'Inquisizione, dove Melmoth non esita a far loro visita, promettendo alla sua sposa la libert\u00e0 e la gioia alle terribili condizioni che aveva proposto agli altri derelitti. Immal\u00ec, pur continuandolo ad amare, rifiuta con orrore di perdere la sua salvezza, e tra un interrogatorio e l'altro la sua bambina muore. Successivamente, con la benedizione di fra Jos\u00e8, anche Immal\u00ec spira con il nome dell'amato sulla labbra.\nMon\u00e7ada sta per raccontare la storia di Adonia e della sua famiglia, quando viene interrotto dall'entrata dell'Uomo Errante.\nQuesti afferma che i suoi viaggi sono ormai terminati, e il suo tempo \u00e8 scaduto senza che nessuno accettasse di perdere la salvezza. Detto questo chiede di essere lasciato solo, e fa un sogno dove, condannato per l'eternit\u00e0, rivede i fantasmi di tutti coloro che ha tentato con le sue lusinghe, e infine anche Immal\u00ec. Svegliatosi, avverte il giovane Melmoth e Mon\u00e7ada di non entrare in quella stanza per nessun motivo. Durante la notte si sentono terribili rumori sovrannaturali, e la mattina successiva i due giovani seguono delle tracce che finiscono alla scogliera, dove tutto ci\u00f2 che rimane di Melmoth l'Uomo Errante \u00e8 un lembo del suo mantello.\nAccoglienza.\nHonor\u00e9 de Balzac scrisse un seguito del romanzo (il racconto lungo \"Melmoth riconciliato\") e consider\u00f2 il lavoro di Maturin degno di un posto tra il \"Don Giovanni\" di Moli\u00e8re, il \"Faust\" di Goethe e il \"Manfred\" di Lord Byron come una delle icone supreme della letteratura europea moderna.\nOscar Wilde, durante i suoi viaggi dopo il rilascio dalla prigione, si faceva chiamare Sebastian Melmoth, prendendo spunto per questo pseudonimo dal protagonista del romanzo del suo prozio e da San Sebastiano.\nLo storico della letteratura inglese Walter Raleigh, nel suo libro \"The English Novel\" (1894), ha affermato che \"in \"Frankenstein\" e Melmoth l'Errante, l'orgia romantica raggiunse il suo culmine\".\nIl romanzo \u00e8 stato descritto da HP Lovecraft come \"un enorme passo nell'evoluzione del racconto d'orrore\", e Maurice Richardson ha scritto un saggio per la rivista Lilliput lodando Melmoth.\nMelmoth l'Errante \u00e8 stato citato da Karl Edward Wagner come uno dei 13 migliori romanzi dell'horror soprannaturale.\nThomas M. Disch pose Melmoth l'Errante al numero quattro nella sua lista delle classiche storie fantastiche.\nPer Devendra P. Varma, Melmoth rappresenta \"il coronamento del romanzo gotico\".\nMichael Moorcock apprezz\u00f2 il romanzo tanto da qualificarlo come \"uno dei miei preferiti\"."}
{"id": "2301422", "revid": "47767", "url": "https://it.wikipedia.org/wiki?curid=2301422", "title": "Ipacreo", "text": "Ipacreo \u00e8 un epiteto di origine greca/ateniese che significa \"sotto l'Acropoli\". Riguarda la leggenda della bella donna dalle braccia bianche Creusa, figlia del mitologico re di Atene Eretteo, la quale venne violentata dal dio Apollo proprio sotto l'Acropoli di Atene. In seguito alla vicenda di Creusa nacque il capostipite della dinastia degli Ioni, cio\u00e8 Ione."}
{"id": "2301426", "revid": "767487", "url": "https://it.wikipedia.org/wiki?curid=2301426", "title": "Snakeman - Il predatore", "text": "Snakeman - Il predatore (\"The Snake King\") \u00e8 un film horror del 2005, diretto da Allan A. Goldstein.\nFinanziato dalla Nu Image e trasmesso dal canale televisivo \"Sci-Fi Channel\" per la serie sui mutanti che comprende i film: \"Metamorphosis\", \"Creature\", \"SharkMan\", \"SkeletonMan\".\nTrama.\nUn gruppo di ricercatori trova in Amazzonia un corpo sepolto di un uomo, che dalle analisi sembra aver vissuto per oltre 300 anni.\nViene inviata una spedizione di ricercatori per tentare di avere contatti con i discendenti della trib\u00f9 indigena di cui il corpo ritrovato faceva parte. Tuttavia quasi tutti i componenti del gruppo vengono attaccati ed uccisi da un enorme serpente di vari metri a pi\u00f9 teste. I sopravvissuti vengono invece catturati dai componenti della trib\u00f9, che chiedono di riavere indietro il corpo del loro vecchio capo. Si scopre che questa trib\u00f9 era a conoscenza del segreto della longevit\u00e0 e che venerava il \"Dio Serpente\", una creatura che aveva sterminato i componenti della squadra di ricerca.\nUna donna, facente parte degli studiosi, riesce a contattare il quartier generale chiedendo di riportare indietro il corpo richiesto dagli indigeni; ma questi, anzich\u00e9 farlo, inviano una squadra armata per sterminare la trib\u00f9, liberare gli ostaggi e scoprire il segreto della longevit\u00e0.\nLa donna, Susan, riesce nel frattempo a stringere amicizia con il capo della trib\u00f9, il quale le rivela il segreto per la lunga vita: l'acqua in una sorgente di una grotta locale unita a dei funghi ed alla pelle che perdeva il serpente gigante forniva al corpo una giovinezza ed un vigore ben oltre il normale. Il capo della trib\u00f9 chiede per\u00f2 di non rivelare il segreto a nessuno.\nGiunta nella foresta, la squadra armata attacca il villaggio indigeno uccidendo parte degli occupanti compreso il capo. I militari vengono per\u00f2 completamente eliminati dal mostro-serpente.\nSusan, rimasta sola con un componente del suo gruppo, di cui si \u00e8 innamorata, decide di non rivelare a nessuno il segreto della longevit\u00e0 e si accorge di essere stata accettata come parte della trib\u00f9: il serpente dalle varie teste infatti la risparmia.\nDistribuzione.\nIn Italia \u00e8 stato distribuito esclusivamente per il mercato home video, l'edizione DVD \u00e8 stata pubblicata nel 2007."}
{"id": "2301430", "revid": "1605525", "url": "https://it.wikipedia.org/wiki?curid=2301430", "title": "Felice Blangini", "text": "Biografia.\nDopo aver studiato musica con Bernardo Ottani, abbandon\u00f2 diciottenne la citt\u00e0 natale e si stabil\u00ec a Parigi assieme alla madre e ai fratelli. Qui intraprese la carriera, e nel 1802 termin\u00f2 la sua prima opera, la \"Fausse du\u00e8gne\", ottenendo successo con le romanze da camera che intitol\u00f2 \"Notturni\".\nNella capitale francese era solito tenere ogni domenica dei concerti in rue Basse-du-Rempart. Qui accorrevano soprattutto le dame dell'alta societ\u00e0, attratte, oltre che dalla musica, dal piacevole aspetto del Blangini.\nNel 1805 fu nominato maestro di cappella del re di Baviera, e si rec\u00f2 cos\u00ec a Monaco, ma torn\u00f2 spesso a Parigi.\nRitornato stabilmente in Francia, riprese a comporre un buon numero di opere e di romanze, che lo resero un artista di moda, apprezzato dalla Corte; i suoi rapporti con la principessa Paolina suscitarono pettegolezzi. I pettegolezzi erano fondati: la sorella dell'imperatore, affascinata dal musicista, decise di introdurlo nel proprio seguito, chiedendogli lezioni di canto e nominandolo \"Directeur de sa musique\". Blangini divent\u00f2 quindi, assieme al raffinato Monsieur de Forbin (pittore e pi\u00f9 tardi direttore del Louvre), uno dei due amanti \"ufficiali\" della principessa in quel periodo.\nNel 1808 fece parte degli accompagnatori di Paolina nel viaggio a Nizza, citt\u00e0 in cui la principessa Borghese sost\u00f2 alcuni mesi prima di stabilirsi col marito a Torino.\nTrasferitosi a Cassel continu\u00f2 a comporre opere, quali \"Il naufragio comico\" e \"La principessa di Cachemir\". Al suo rientro parigino, fond\u00f2 il giornale \"La Lyre des dames\" che ebbe un buon riscontro di vendite.\nRientr\u00f2 in Italia nel 1828 e a Torino ricevette una buona accoglienza.\nNel 1831 fu, con Auber, Cherubini, Paer e altri, uno degli autori dell'opera \"La marquise de Brinvilliers\", data all'Op\u00e9ra-Comique di Parigi il 31 ottobre.\nL'amico Maxime de Villemarest (1785-1852) cur\u00f2 i suoi \"Souvenirs\", un libro di memorie in cui Blangini riport\u00f2 le proprie esperienze francesi e bavaresi."}
{"id": "2301431", "revid": "118031", "url": "https://it.wikipedia.org/wiki?curid=2301431", "title": "Latte di mandorle", "text": ""}
{"id": "2301435", "revid": "599013", "url": "https://it.wikipedia.org/wiki?curid=2301435", "title": "Bob Wilkerson", "text": ""}
{"id": "2301436", "revid": "767487", "url": "https://it.wikipedia.org/wiki?curid=2301436", "title": "SharkMan - Una nuova razza di predatori", "text": "SharkMan - Una nuova razza di predatori (\"Hammerhead: Shark Frenzy\") \u00e8 un film per la televisione del 2005 diretto da Michael Oblowitz.\n\u00c8 un film horror fantascientifico finanziato dalla Nu Image e trasmesso dal canale televisivo \"Sci-Fi Channel\" per la serie sui mutanti che comprende film come \"Metamorphosis\", \"Creature\", \"SkeletonMan\", \"Snakeman - Il predatore\", \"Mosquitoman\".\nTrama.\nUno scienziato folle sperimenta una nuova terapia in grado di curare il cancro. Ma la situazione sfugge al suo controllo e i risultati si rivelano mostruosi. Un gruppo di scienziati indaga sugli esperimenti e si trova a combattere un gruppo di famelici mutanti.\nDistribuzione.\nIn Italia il film \u00e8 stato distribuito esclusivamente per il mercato home video nel 2007."}
{"id": "2301443", "revid": "57766757", "url": "https://it.wikipedia.org/wiki?curid=2301443", "title": "Prix d'interpr\u00e9tation f\u00e9minine (Montreal World Film Festival)", "text": ""}
{"id": "2301444", "revid": "123332339", "url": "https://it.wikipedia.org/wiki?curid=2301444", "title": "Serie di Bowen", "text": "Con Serie di Bowen si intendono alcune leggi empiriche in base alle quali \u00e8 possibile definire il processo di cristallizzazione dei fusi basici stabilite da Norman L. Bowen.\nIl magma primario nel caso in cui sia basico, ossia ricco di minerali femici, e portato ad alta temperatura, segue contemporaneamente due processi di cristallizzazione: \nIl magma , diminuendo la sua temperatura, si differenzia in senso sialico, cio\u00e8 acido: infatti i minerali femici, che sono altofondenti, cristallizzano prima separandosi dalla massa fusa.\nSerie discontinua.\nLa serie discontinua di Bowen riguarda la formazione dei silicati, i quali reagiscono progressivamente con il fuso, durante il suo raffreddamento, formando minerali a partire da quelli con strutture pi\u00f9 semplici come i nesosilicati fino a quelle pi\u00f9 complesse come i tettosilicati. \nA questo proposito l'olivina \u00e8 il primo minerale a cristallizzare (poich\u00e9 ha un'elevata temperatura di fusione), seguita dalla specie dei pirosseni, poi anfiboli e infine tettosilicati come il quarzo. In rari casi, se dopo la cristallizzazione di quest'ultimo vi \u00e8 ancora del fuso residuo, questo cristallizzer\u00e0 autonomamente, senza influenzare la serie discontinua (n\u00e9 quella continua)\nSerie continua.\nA differenza dei minerali della serie discontinua, quelli della serie continua presentano tutti la stessa struttura, ma modificano la propria composizione (sono appunto una serie isomorfa). \nIn questa cristallizzazione in serie, i primi minerali a precipitare nel fuso sono quelli che contengono calcio seguiti a poco a poco da quelli che al calcio sostituiscono il sodio. Si former\u00e0 cos\u00ec una roccia che sar\u00e0 una miscela solida formata da tutti i rapporti di combinazione possibili tra i due termini puri, ovvero plagioclasio calcico e plagioclasio sodico.\nIn teoria, i plagioclasi contenuti nella roccia presenteranno un nucleo ricco in calcio via via ricoperto da strati concentrici fino a quello pi\u00f9 esterno ricco in sodio."}
{"id": "2301446", "revid": "287204", "url": "https://it.wikipedia.org/wiki?curid=2301446", "title": "Muonio (fiume)", "text": "Il fiume Muonio (in svedese Muonio \u00e4lv, in finlandese Muonionjoki) \u00e8 il fiume che traccia il confine di Stato tra Finlandia e Svezia nella parte settentrionale della Lapponia.\nIl Muonio affluisce nel fiume Torne che prosegue lungo il confine tra i due Paesi nordici fino a sfociare nel Golfo di Botnia."}
{"id": "2301448", "revid": "400694", "url": "https://it.wikipedia.org/wiki?curid=2301448", "title": "Mario Bruneri", "text": ""}
{"id": "2301450", "revid": "300067", "url": "https://it.wikipedia.org/wiki?curid=2301450", "title": "Armond Hill", "text": ""}
{"id": "2301451", "revid": "287204", "url": "https://it.wikipedia.org/wiki?curid=2301451", "title": "Grand Capelet", "text": "Il Grand Capelet (2.935 ) \u00e8 una montagna del massiccio del Mercantour, nelle Alpi Marittime. Si trova nel dipartimento francese delle Alpi Marittime.\nAccesso alla vetta.\nLa montagna pu\u00f2 essere salita partendo dalla valle delle Meraviglie e passando per il \"rifugio des Merveilles\" (2.111\u00a0m)."}
{"id": "2301452", "revid": "293377", "url": "https://it.wikipedia.org/wiki?curid=2301452", "title": "Diogo Tavares", "text": "Carriera.\nClub.\nArriva in Italia nel 2006, acquistato dal , con cui disputa 9 partite, realizzando anche una rete. Dopo una breve parentesi al e un anno in Svizzera, torna in Italia a vestire la casacca del , che lo acquisisce in compropriet\u00e0 dalla societ\u00e0 ligure: per lui 33 partite e 6 reti.\nNel corso del mercato di riparazione, nel gennaio 2010 viene girato in prestito al .\nNell'estate 2010 viene acquistato a titolo definitivo dal , insieme a Salvatore Aurelio, nell'operazione di riscatto della compropriet\u00e0 di Robert Gucher da parte del Genoa.\nIl 31 gennaio 2011, nell'ultimo giorno di mercato invernale, viene prelevato dalla in prestito dalla societ\u00e0 ciociara. Terminati i 6 mesi di prestito in Umbria ritorna al Frosinone ma, alla fine del mercato estivo, passa al a titolo definitivo. Con i lariani colleziona 31 presenze e 8 gol nel campionato di Lega Pro Prima Divisione 2011-2012.\nNel luglio del 2012 torna in patria firmando per l'.\nNel luglio 2013 viene prelevato dall' che in quel periodo militava in Serie D. Conclude la stagione con 13 reti in 28 presenze, contribuendo al primo posto della sua squadra nel girone e alla promozione tra i professionisti. La stagione seguente viene confermato dalla societ\u00e0 dorica per il campionato di Lega Pro, dove mette a segno due gol nelle prime due giornate, di cui uno su rigore; viene schierato titolare varie volte. Conclude la stagione con 8 reti in 32 presenze.\nIl 19 settembre del 2015 passa a titolo definitivo al in Lega Pro.\nLa stagione si rivela la migliore nella sua carriera professionale mettendo a referto 10 gol e 2 assist in 27 partite.\nA fine stagione, rimasto svincolato, si accorda con il , firmando un biennale.\nContinua la sua carriera in Sicilia, al Catania dove segna al debutto contro la Reggina.\nLa sua esperienza in terra etnea per\u00f2 si rivela fallimentare e ad agosto passa alla Sicula Leonzio a titolo definitivo, sempre in Sicilia. Il 31 gennaio rescinde il contratto con la Sicula Leonzio e rimane svincolato\nNazionale.\nNel 2006 partecipa al Campionato europeo Under-19 con la Nazionale Under-19 portoghese, competizione nella quale segna due reti.\nNel 2007 fa parte della Nazionale portoghese Under-20 che partecipa al Mondiale di categoria, nel quale disputa l'ultima partita della fase a gironi, persa per 1-2 contro il Gambia, subentrando a Bruno Gama al 74'.\nStatistiche.\nPresenze e reti nei club.\n\"Statistiche aggiornate al 13 gennaio 2018\""}
{"id": "2301454", "revid": "258720", "url": "https://it.wikipedia.org/wiki?curid=2301454", "title": "Avvoltoi del nuovo mondo", "text": ""}
{"id": "2301456", "revid": "36426", "url": "https://it.wikipedia.org/wiki?curid=2301456", "title": "Serie discontinua", "text": ""}
{"id": "2301458", "revid": "1573940", "url": "https://it.wikipedia.org/wiki?curid=2301458", "title": "Dixidae", "text": "I Dixidi (Dixidae ) sono una famiglia cosmopolita di insetti dell'ordine dei Ditteri (Nematocera: Culicomorpha). Come tutti i Culicoidea, hanno l'aspetto di zanzare ma, a differenza di queste, le loro femmine non sono ematofaghe. Dagli anglosassoni sono comunemente denominati \"meniscus midges\" (\"moscerini dei menischi\") in riferimento all'habitat igropetrico delle larve.\nDescrizione.\nL'adulto ha un corpo esile e delicato, lungo 4-8 mm, con livrea poco appariscente di colore variabile dal giallo al bruno scuro.\nIl capo \u00e8 privo di ocelli e porta occhi ben separati in entrambi i sessi e antenne lunghe e sottili composte da 16 articoli, non piumose sia nei maschi sia nelle femmine, rivestite da brevi setole. L'apparato boccale \u00e8 di tipo succhiante non perforante rudimentale e non funzionale.\nIl torace \u00e8 dorsalmente convesso, con carene longitudinali. Porta zampe lunghe e sottili ed ali strette e allungate, in fase di riposo ripiegate orizzontalmente sull'addome e reciprocamente sovrapposte. L'addome \u00e8 stretto e allungato, pi\u00f9 breve delle ali.\nLe ali, apparentemente simili a quelle degli altri Culicoidea, differiscono marcatamente per la conformazione delle nervature radiali e delle cellule basali. Sono completamente trasparenti oppure con maculature scure in corrispondenza delle vene trasversali ed hanno la membrana non rivestita da squame o setole. La costa si estende lungo l'intero margine, la subcosta \u00e8 strettamente ravvicinata alla costa e confluisce in essa in prossimit\u00e0 della met\u00e0 del margine anteriore. La radio si suddivide, con tre distinte biforcazioni, in quattro rami (R1, R2, R3 e R4+5). Il ramo anteriore (R1) scorre parallelo e strettamente accostato alla costa seguendo la curvatura del margine costale nel terzo distale. Gli altri rami della radio (R2, R3 e R4+5) tendono a convergere in corrispondenza dell'apice dell'ala per via della marcata curvatura del tratto basale R2+3 prima della sua biforcazione. Questo carattere contraddistingue i Dixidi dagli altri Culicoidei, nei quali le ramificazioni della radio sono fondamentalmente diritte e parallele. Il settore radiale \u00e8 abbastanza lungo e obliquo.\nLa media si biforca in M1 e M2. La cubito si divide anch'essa in due rami, CuA1 e CuA2. Le nervature anali sono costituite da due vene, di cui la prima \u00e8 completa e confluente sul margine dell'ala.\nLe nervature trasversali della regione remigante si estendono secondo una linea che ha un percorso concavo verso la base dell'ala, delimitando due cellule basali che hanno approssimativamente la stessa estensione. La prima cellula basale, compresa fra i tratti basali della radio e della media, \u00e8 chiusa all'estremit\u00e0 dal settore radiale, marcatamente obliquo, dal tratto basale di R4+5 breve e leggermente obliquo, e dalla radio-mediale (r-m), anch'essa breve e leggermente obliqua. La seconda cellula basale, compresa fra i tratti basali della media e della cubito, \u00e8 chiusa all'estremit\u00e0 distale dalla medio-cubitale, breve e leggermente obliqua e dalla base di CuA1, anch'essa breve e obliqua.\nLa larva \u00e8 cilindrica, apoda ed eucefala e porta un solo paio di stigmi, ubicati nell'addome (apparato metapneustico). Fra le appendici ricorrono due paia di pseudopodi ventrali, uncinati, nei primi due uriti e ciuffi radi di lunghe setole ai lati degli ultimi uriti e del secondo segmento toracico. L'ultimo urite porta due piccoli lobi appiattiti, frangiati di setole, e due brevi tubi respiratori. La caratteristica morfologica principale \u00e8 la consueta posizione assunta del corpo, ripiegato a U.\nLa pupa ha la morfologia tipica dei Culicoidei, con capo e torace fusi in una struttura cefalotoracica e addome pendulo.\nHabitat e biologia.\nI Dixidi sono associati ad aree umide e ricche di vegetazione, con acque stagnanti ubicate in luoghi ombrosi. Gli adulti si rinvengono presso i siti natali, con maschi che si aggregano in sciami danzanti. Come in altri Culicomorfi, gli adulti non si nutrono ed hanno una vita piuttosto breve, di durata inferiore alla settimana .\nLe larve, pur essendo acquatiche, hanno un habitat tipicamente igropetrico: la loro vita si svolge infatti nel sottile velo liquido che ricopre la vegetazione o i sassi che emergono dallo specchio d'acqua. Si nutrono di detriti organici e alghe, assunti filtrando l'acqua, e sono importanti indicatori biologici dello stato di degrado degli ecosistemi acquatici: le larve dei Dixidi, infatti, sono tra i primi organismi a scomparire dalle acque inquinate o eutrofizzate. L'impupamento ha luogo negli stessi siti, in genere sopra la superficie dell'acqua. Un aspetto caratteristico \u00e8 la capacit\u00e0 delle pupe di muoversi nuotando.\nSistematica.\nLa famiglia comprende circa 400 specie ripartite fra sette generi. Una trentina di specie sono rappresentate in Europa e ripartite fra i generi cosmopoliti \"Dixa\" e \"Dixella\". La classificazione si basa principalmente sulle larve, in quanto esemplari raccolti pi\u00f9 comunemente rispetto agli adulti. Generi compresi nella famiglia:\nAnche in questa famiglia sono presenti forme fossili risalenti al Mesozoico o, pi\u00f9 frequentemente, al Cenozoico; fra le specie estinte ricorrono anche due generi fossili, \"Eucorethrina\" e \"Syndixa\".\nIn Italia sono presenti circa una quindicina di specie appartenenti ai generi \"Dixa\" e \"Dixella\". Il catalogo di Fauna Italia cita anche la segnalazione, in Sardegna, della specie \"Palaeodixa frizzii\", unica del genere \"Palaeodixa\", il cui inquadramento tassonomico fu discusso da nel 1965. Questa specie, riconducibile a \"Dixa puberula\" o una specie affine, sarebbe una forma ancestrale del genere \"Dixa\" e, pertanto, da classificarsi in un genere distinto. L'ipotesi di non \u00e8 tuttavia supportata da altre fonti e, in genere, la specie \"P. frizzii\" non \u00e8 citata in letteratura salvo in alcune banche dati tassonomiche."}
{"id": "2301461", "revid": "151034", "url": "https://it.wikipedia.org/wiki?curid=2301461", "title": "Melmoth l'uomo errante", "text": ""}
{"id": "2301463", "revid": "36426", "url": "https://it.wikipedia.org/wiki?curid=2301463", "title": "Serie continua", "text": ""}
{"id": "2301464", "revid": "466539", "url": "https://it.wikipedia.org/wiki?curid=2301464", "title": "Phil Tippett", "text": "Ha collaborato nella sua carriera in vari film con la Industrial Light &amp; Magic e la DreamWorks, negli anni '80 ha inventato la tecnica Go-motion, convertendosi alla computer grafica negli anni '90. Ha vinto due Premi Oscar su sei candidature: lo Special Achievement Award per gli effetti visivi nel 1984 per \"Il ritorno dello Jedi\" e l'Oscar ai migliori effetti speciali nel 1994 per \"Jurassic Park\".\nBiografia.\nGli inizi: la Stop-motion.\nTippett si \u00e8 occupato soprattutto di animazione in Stop-motion e della sua \"evoluzione\": la Go-motion (e in seguito anche di computer grafica).\nHa iniziato la sua carriera lavorando con George Lucas per la prima trilogia di \"Star Wars\", dal 1977 al 1983. Tippet realizz\u00f2, ad esempio, la famosa scena in cui Chewbecca e D-3BO giocano con gli scacchi ologrammatici in \"Guerre stellari\", e anche l'animale da soma che Luke Skywalker cavalca all'inizio de \"L'Impero colpisce ancora\", quando esso compare nella sua interezza. L'ultimo film (Il ritorno dello Jedi) gli valse il Premio Oscar per gli effetti speciali.\nIl 1981 \u00e8 l'anno di Il drago del lago di fuoco di Matthew Robbins: Tippet inventa, per dare movimenti pi\u00f9 realistici a \"Vermithrax\" il drago, la rivoluzionaria Go-motion. Per\u00f2, nonostante venga candidato all'Oscar per gli effetti speciali (realizzati, oltre che da Tippet, anche da Chris Walas e Michael Lantieri), il film non si aggiudicher\u00e0 l'Academy Award. Dopo di ci\u00f2, nel 1984, Tippet ha la possibilit\u00e0 di aprire una casa di effetti speciali tutta sua specializzata in Go-motion: la Tippett Studio. Si mette subito al lavoro e vince un Emmy Award per i dinosauri in Go-motion del documentario TV\n\"Dinosaurs!\" nel 1985. Gli Studios si occupano poi di molti altri film, come la trilogia di \"RoboCop\" e \"Willow\" (anch'esso candidato per gli effetti speciali).\n\"Jurassic Park\" e la \"conversione\" alla CGI.\nNel 1993 Tippett viene chiamato da Steven Spielberg per gli effetti speciali del suo nuovo kolossal, \"Jurassic Park\". Tippett mostra al regista alcuni video sulle sue animazioni, ma il regista non \u00e8 soddisfatto del risultato, che ritiene troppo poco realistico, e cos\u00ec decide di sostituire tutte le animazioni in Go-motion con dinosauri in computer grafica realizzati da Dennis Muren. Nonostante ci\u00f2, Tippett rimane nello staff del film come consulente. Da allora, i Tippett Studio hanno una vera e propria \"conversione\" alla CGI per rimanere competitivi.\nIl primo film con effetti speciali in CGI realizzati dai Tippett Studio \u00e8 \"\", del 1995. Da allora i Tippett Studio hanno continuato il loro lavoro in modo immutato, lavorando a film come \"Starship Troopers - Fanteria dello spazio\", \"Hellboy\" e altri. Inoltre, nel 2004, dirige il film \"Starship Troopers 2 - Eroi della federazione\"."}
{"id": "2301476", "revid": "767487", "url": "https://it.wikipedia.org/wiki?curid=2301476", "title": "Music is a fish defrosted with a Hair-Dryer", "text": "Music is a fish defrosted with a hair-dryer \u00e8 il secondo album dei Maisie, gruppo musicale Pop rock indie italiano nato nel 1995 a Messina, pubblicato nel 2002.\nCurioso esperimento lounge pop jazz dei Maisie. Il gruppo in questa occasione si \u00e8 dedicato esclusivamente alla composizione delle partiture. L'esecuzione \u00e8 stata affidata nella maggior parte dei brani al polistrumentista e cantante francese Falter Bramnk."}
{"id": "2301478", "revid": "767487", "url": "https://it.wikipedia.org/wiki?curid=2301478", "title": "Mammoth (film 2006)", "text": "Mammoth \u00e8 un film del 2006 diretto da Tim Cox, prodotto per il canale televisivo americano Sci-Fi Channel. Non fa parte della serie sui mutanti prodotta dalla nu image che comprende anche i film \"Larva\" , \"Creature\", \"SharkMan\", \"SkeletonMan\" e \"SnakeMan - il Predatore\".\nI protagonisti del film sono Vincent Ventresca, Summer Glau e Tom Skerritt. In Italia \u00e8 uscito direttamente il 27 dicembre 2006."}
{"id": "2301480", "revid": "276327", "url": "https://it.wikipedia.org/wiki?curid=2301480", "title": "Maisie (gruppo musicale)", "text": "I Maisie sono un gruppo musicale art rock italiano nato nel 1994 a Messina.\nIl nome del gruppo rimanda al titolo dell'omonima canzone di Syd Barrett, contenuta nell'album \"Barrett\".\nStoria.\nLa band prende vita da un'idea di Alberto Scotti e di Cinzia La Fauci. Il primo demo dal titolo \"Marguerite Saqui\" viene pubblicato dalla tape label Snowdonia, all'epoca gestita da Marco Pustianaz.\nAlcuni loro brani sono apparsi in due compilation \"Orchestre meccaniche italiane\" e \"Sbim e sbam\".\nL'esordio discografico ufficiale risale al 1998 con \"Maisie and the Incredible Strange Choir of Paracuwaii\". L'album contiene brani autografi del gruppo e riletture degli stessi brani da parte di musicisti amici.\nNel 2001 esce \"Do You Still Remember When You Have Found Your IUD in My Nostril?\". La propensione no wave del gruppo si radicalizza dando vita a 24 canzoni volutamente stonate, sgraziate, monche, sbilenche, spesso urlate o biascicate, eppure con un loro cuore \"pop\". . Il 2002 \u00e8 l'anno della pubblicazione di \"Music Is a Fish Defrosted with a Hair-Dryer\". Il disco \u00e8 un cocktail di lounge, jazz, canzoncine circensi e avanguardia. In questo caso i Maisie si presentano in veste di compositori, affidando l'esecuzione delle partiture al polistrumentista e cantante francese Falter Bramnk, all'amico Jacopo Andreini ai tedeschi Daisy Cooper.\n\u00c8 del 2003 la pubblicazione di \"Bacharach for President, Bruno Maderna Superstar!\", disco pi\u00f9 tradizionale dei precedenti, composto da bizzarre canzoncine pop e dove compare come ospite in due brani il trombettista Roy Paci. L'interesse nei confronti della band cresce anche a livello internazionale, tanto che la label statunitense Acidsoxx realizza una versione americana dell'album. Nel 2005 esce \"Morte a 33 giri\", con una formazione a cinque elementi segna il passaggio dall'uso della lingua inglese all'italiano. Il cantautore Bugo \u00e8 presente in qualit\u00e0 di ospite in due brani: \"Sottosopra\" e \"Finch\u00e9 la borsa va lasciala andare\".\nNel 2009, dopo quattro anni di lavoro, la band torna con l'album doppio dal titolo \"Balera Metropolitana\". Tra gli ospiti presenti: la jazzista e polistrumentista americana Amy Denio e i cantautori Flavio Giurato e Mario Castelnuovo. Un nuovo album, dal titolo \"Maledette Rockstar\", \u00e8 uscito nel gennaio 2018 ed \u00e8 stato scelto da Fabio Zuffanti di Rolling Stone come miglior disco di gruppi prog italiani del periodo 2000-2020. A gennaio del 2022 pubblicano il loro nuovo doppio album, dal titolo \"2013-2021 Dal diario di Luigi La Rocca, cittadino. Cronaca di un viaggio troppo allucinante dalla tenebra della barbarie alla luce troppo meravigliosa\".\nFormazione.\nFormazione dal vivo.\nTour \"Morte a 33 giri\" + \"Balera Metropolitana\"\nTour \"Balera Metropolitana\"\nTour \"Maledette Rockstar\"\nDal Tour di \"Diario di Luigi La Rocca\" a oggi"}
{"id": "2301483", "revid": "300067", "url": "https://it.wikipedia.org/wiki?curid=2301483", "title": "Willie Smith (cestista)", "text": ""}
{"id": "2301490", "revid": "1543377", "url": "https://it.wikipedia.org/wiki?curid=2301490", "title": "Campionato svizzero di hockey su ghiaccio 2008-2009", "text": "La stagione 2008-2009 del campionato svizzero di hockey su ghiaccio, settantunesima edizione dalla nascita del campionato nazionale unico, ha visto la vittoria in Lega Nazionale A dell'HC Davos. Nell'altro campionato professionistico, la Lega Nazionale B, si \u00e8 imposto il Lausanne HC, mentre fra i dilettanti della Prima Lega la vittoria \u00e8 andata all'EHC Frauenfeld."}
{"id": "2301499", "revid": "599013", "url": "https://it.wikipedia.org/wiki?curid=2301499", "title": "Bayard Forrest", "text": ""}
{"id": "2301503", "revid": "1573940", "url": "https://it.wikipedia.org/wiki?curid=2301503", "title": "Coccycua cinerea", "text": "Il cuculo cenerino (Coccycua cinerea ()) \u00e8 un uccello della famiglia Cuculidae.\nDistribuzione e habitat.\nQuesto uccello vive in Argentina, Brasile, Colombia, Bolivia, Per\u00f9, Paraguay e Uruguay.\nSistematica.\n\"Coccycua cinerea\" talvolta viene inserita nel genere \"Coccyzus\". Non ha sottospecie, \u00e8 monotipica."}
{"id": "2301504", "revid": "599013", "url": "https://it.wikipedia.org/wiki?curid=2301504", "title": "Earl Tatum", "text": ""}
{"id": "2301513", "revid": "24443", "url": "https://it.wikipedia.org/wiki?curid=2301513", "title": "Punta Nera (Alpi Cozie)", "text": "La Punta Nera \u00e8 una montagna delle Alpi Cozie alta 3.047\u00a0m, situata sullo spartiacque fra la Maurienne (Modane) e l'alta valle di Susa (Bardonecchia).\nIl nome deriva del colore scuro delle rocce predominanti sul versante della montagna affacciato verso la Valle di Susa.\nDescrizione.\nLa montagna ha natura prevalentemente detritica e rappresenta la massima elevazione del tratto di crinale Dora-Arc compreso tra il Colle della Rho (2.541\u00a0m) ed il Colle del Fr\u00e9jus (2.541\u00a0m).\nLa sua sommit\u00e0 \u00e8 costituita da due elevazioni separate da una insellatura a quota 3.017\u00a0m; quella a nord-ovest \u00e8 pi\u00f9 alta (3.047\u00a0m), mentre la quota 3.041, affacciata su Bardonecchia, \u00e8 pi\u00f9 panoramica ed ospita una croce metallica.\nIn corrispondenza della cima si stacca dallo spartiacque principale una terza cresta che, con andamento verso nord-ovest, collega la Punta Nera al vicino Grand Argentier (3.042\u00a0m, interamente compreso in territorio francese).\nEscursionismo e sci.\nLa via di salita normale parte dalle Grange della Rho e percorre la vallata omonima per vecchie carrozzabili militari fino al Piano dei Morti (2.300\u00a0m circa), quindi abbandona il fondovalle per una mulattiera che risale il versante Sud-Sud-Ovest della montagna, prima erboso e poi detritico, fino alla cima.\nPer la Punta Nera passa anche un impegnativo itinerario sci-alpinistico che collega il Colle del Fr\u00e9jus a quello della Rho."}
{"id": "2301523", "revid": "1543377", "url": "https://it.wikipedia.org/wiki?curid=2301523", "title": "James Genus", "text": "Biografia.\nNato ad Hampton (Virginia), nel 1966, ha iniziato a suonare la chitarra all'et\u00e0 di 6 anni, passando al basso all'et\u00e0 di 13 anni.\nHa studiato alla Virginia Commonwealth University dal 1983 al 1987 ed ha suonato per un'estate al Busch Gardens Williamsburg. Trasferitosi a New York, ha iniziato a lavorare fin dall'inizio con molti musicisti jazz locali.\nHa suonato con importanti artisti tra cui Out of the Blue (1988-1989), Horace Silver (1989), Roy Haynes e Don Pullen (1989-1991), Nat Adderley (1990), Greg Osby e i New York Voices (1990-1991), Jon Faddis (1991), T.S. Monk (1991), Benny Golson (1991), Dave Kikoski (1991), Bob Berg (1991-1996), Geoff Keeze (1992), Lee Konitz (1992), Michael Brecker (1992-1996), Bob James (dal 1994), Michel Camilo (dal 1995), Elysian Fields (dal 1995), Branford Marsalis (1996), Chick Corea (1996), Dave Douglas (1996), Uri Caine (1997), Global Theory (1997) ed Herbie Hancock (2008)."}
{"id": "2301526", "revid": "1708925", "url": "https://it.wikipedia.org/wiki?curid=2301526", "title": "Warped Tour Bootleg Series", "text": "Warped Tour Bootleg Series \u00e8 un EP dei My Chemical Romance, pubblicato nel 2005."}
{"id": "2301527", "revid": "300067", "url": "https://it.wikipedia.org/wiki?curid=2301527", "title": "Scott Lloyd", "text": ""}
{"id": "2301528", "revid": "287204", "url": "https://it.wikipedia.org/wiki?curid=2301528", "title": "Diego Hernan Valeri", "text": ""}
{"id": "2301530", "revid": "288300", "url": "https://it.wikipedia.org/wiki?curid=2301530", "title": "Eduardo Antonio Salvio", "text": ""}
{"id": "2301534", "revid": "1048993", "url": "https://it.wikipedia.org/wiki?curid=2301534", "title": "26\u00aa Mostra internazionale d'arte cinematografica di Venezia", "text": "La 26\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 24 agosto al 6 settembre del 1965, sotto la direzione di Luigi Chiarini.\nTerzo Leone d'oro consecutivo per un film italiano, \"Vaghe stelle dell'Orsa\" di Luchino Visconti, mentre sono addirittura tre i Leoni d'argento assegnati: \"\" di Luis Bu\u00f1uel; \"Ho vent'anni\" di Marlen Khutsiev (terzo \"Leone d'Argento\" consecutivo per un film sovietico) e \"Bravi piccoli uomini\" di Leif Krantz.\nDopo Jean Gabin, Coppa Volpi al miglior attore nel 1951 e nel 1954, l'attore giapponese Toshir\u014d Mifune bissa il successo del 1961: sono ancora oggi gli unici attori ad aver ottenuto due volte il riconoscimento della Mostra veneziana (tra le attrici, solo Shirley MacLaine ha vinto due volte la Coppa Volpi, nel 1960 e nel 1988).\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2301545", "revid": "122201449", "url": "https://it.wikipedia.org/wiki?curid=2301545", "title": "Luciano Fo\u00e0", "text": "Nel 1962, con Roberto Bazlen e Roberto Calasso, fond\u00f2 a Milano la casa editrice Adelphi.\nBiografia.\nDi famiglia israelitica, Fo\u00e0 inizio la carriera nel mondo editoriale nel 1933, come agente letterario con il padre Augusto che aveva fondato nel 1898 l'Agenzia letteraria internazionale (ALI la prima in Italia. In tempi di fascismo cercarono comunque di introdurre in Italia libri stranieri, inglesi e francesi.\nNel 1937 a Milano conobbe Bobi Bazlen e cominci\u00f2 con lui una lunga amicizia. Bazlen lo present\u00f2 ad Adriano Olivetti che stava pensando a una nuova casa editrice la NEI per il dopo fascismo. \nCon Bazlen gi\u00e0 si parlava di alcuni titoli che molti anni dopo furono all'origine della casa editrice Adelphi. Nel '42 a causa dei bombardamenti a Milano si trasfer\u00ec a Ivrea, da cui nel '43, a seguito dell'occupazione della penisola da parte dei tedeschi, dovette fuggire insieme al padre in Svizzera. Prima fu internato in un campo di lavoro e poi ottenne la libert\u00e0 vigilata a Ginevra, dove incontr\u00f2 molti altri intellettuali ebrei e antifascisti, con cui cominci\u00f2 a pensare a nuove imprese editoriali. Ritorn\u00f2 in Italia nel 1945 e lavor\u00f2 all'Agenzia letteraria internazionale insieme ad Erich Linder. Nel 1951 assunse il ruolo di segretario generale nella casa editrice Einaudi di Torino, lasciando a Erich Linder la gestione dell'ALI. Nel 1947 si era iscritto al Partito Comunista Italiano, dal quale usc\u00ec nel 1956 in seguito all'invasione dell'Ungheria da parte dell'URSS.\nL'esperienza alla Einaudi fu molto intensa e proficua, ma col tempo divenne sempre pi\u00f9 difficile pubblicare i libri che riteneva importanti, suggeriti da Bazlen e da Giorgio Colli. Quando si rese conto che Einaudi non avrebbe pubblicato l'edizione critica delle Opere di Nietzsche, come proposta da Giorgio Colli e Mazzino Montinari, insieme a Bazlen decise di fondare una nuova casa editrice in cui far confluire i libri che entrambi amavano, e che avrebbe dovuto sostenere l'ardua impresa di Colli: stabilire sulla base degli originali i testi di Nietzsche che erano stati manomessi dalla sorella Elisabeth. L'edizione critica di Colli e Montinari \u00e8 la base dell'edizione poi uscita negli altri Paesi del mondo.\nNel 1961 lasci\u00f2 quindi Torino e con Bazlen e Roberto Olivetti, figlio di Adriano, fond\u00f2 la casa editrice Adelphi nel giugno 1962. I primi collaboratori, insieme all'amico Alberto Zevi, furono Roberto Calasso, Claudio Rugafiori, Piero Bertolucci, Nino Cappelletti, oltre a Giorgio Colli. Per 35 anni affianc\u00f2 all'attivit\u00e0 di editore quella di traduttore e curatore, in particolare dei libri di Joseph Roth, Robert Walser e Johann Wolfgang von Goethe. \nFo\u00e0 mor\u00ec all'et\u00e0 di novant'anni il 26 gennaio 2005 a Milano."}
{"id": "2301548", "revid": "1335027", "url": "https://it.wikipedia.org/wiki?curid=2301548", "title": "Fiat Tipo 4", "text": "La Fiat Tipo 4 \u00e8 un'autovettura di lusso costruita dalla FIAT dal 1910 al 1918. \u00c8 stata anche conosciuta come \u201c\"Fiat 30-45 HP\"\u201d.\nIl contesto.\nEra equipaggiata da un motore con quattro cilindri, e 5699 cm\u00b3 di cilindrata, erogante 45 CV di potenza. Aveva un cambio a quattro rapporti pi\u00f9 la retromarcia. Raggiungeva i 95 km/h.\nLa \u201cTipo 4\u201d era una vettura di gran lusso appartenente ad una gamma molto alta. Dal 1915 fu installato un impianto elettrico da 12 V, sperimentale per l'epoca, che alimentava i tre fanali anteriori.\nUn esemplare in versione torpedo (chiamata \u201cSaetta del Re\u201d) fu carrozzata adeguatamente per le visite del Re d'Italia, Vittorio Emanuele III, al fronte della prima guerra mondiale. Venne impiegata fino all'inizio della seconda guerra mondiale."}
{"id": "2301552", "revid": "1124164", "url": "https://it.wikipedia.org/wiki?curid=2301552", "title": "Ponziano da Spoleto", "text": "Agiografia.\nLa storia del santo \u00e8 riportata anche su: chiesa di San Ponziano Spoleto. \nIl giovane Ponziano di Spoleto, di nobile famiglia locale del tempo dell'imperatore Marco Aurelio, durante una notte avrebbe avuto un sogno, in cui il Signore gli diceva di diventare un suo servitore. Cos\u00ec Ponziano si mise a predicare il nome del Signore, combattendo le persecuzioni dei cristiani promosse dal giudice Fabiano. \nLa tradizione vuole che quando fu arrestato un giudice gli chiese come si chiamasse e lui rispose \u201dIo sono Ponziano ma mi puoi chiamare Cristiano\u201d. Durante l'arresto venne sottomesso a tre prove:\nAlla fine venne condotto su un ponte dove gli fu tagliata la testa. Da quel giorno il ponte \u00e8 conosciuto come \"Ponte Sanguinario\". Il martirio sarebbe avvenuto il 14 gennaio 175. La tradizione vuole che la sua testa, appena decapitata, fece un rimbalzo e fin\u00ec sul Colle Ciciano, e l\u00ec dove cadde zampill\u00f2 una fontana miracolosa. \nFu in quel luogo che venne in seguito eretta la chiesa di san Ponziano, affiancata nel medioevo da un monastero.\nCulto.\nNel Martirologio Romano al 19 gennaio: \"Presso Spoleto in Umbria, san Ponziano, martire, che si tramanda sia stato per Cristo atrocemente battuto con le verghe al tempo dell'imperatore Antonino e infine trafitto con la spada\". \nViene ritenuto protettore contro i terremoti: un terremoto si ebbe al momento della sua decapitazione, e al santo viene attribuita la seguente profezia \"Spoleto tremer\u00e0 ma non croller\u00e0\"; ancora il 14 gennaio 1703 si ebbe la prima scossa di una serie che avrebbe funestato la zona per venti anni circa, senza fare vittime.\nIl culto di san Ponziano crebbe progressivamente, fino a che, nel 966, il vescovo di Utrecht ne trasport\u00f2 le reliquie in quella citt\u00e0, che lo elesse compatrono."}
{"id": "2301556", "revid": "111373", "url": "https://it.wikipedia.org/wiki?curid=2301556", "title": "Gran Premio motociclistico di Svizzera", "text": "Il Gran Premio motociclistico di Svizzera \u00e8 stato una delle prove del motomondiale.\nLa storia.\nDisputatosi per la prima volta nel 1922, e valido per il Campionato Europeo nel 1927, 1937, 1938 e 1947, la gara entr\u00f2 a far parte del Motomondiale sin dalla sua edizione iniziale.\nLa gara si disput\u00f2 sino al 1954; l'edizione 1955, inizialmente prevista, fu annullata a seguito del gravissimo incidente alla 24 Ore di Le Mans di quell'anno; il 19 dicembre 1958 l'Assemblea federale approv\u00f2 la nuova legge sulla circolazione della strada, che all'articolo 52 vietava sul territorio della Confederazione tutte le gare di velocit\u00e0 con veicoli a motore in circuito alla presenza di pubblico salva autorizzazione del Consiglio federale, cosa che di fatto render\u00e0 impossibile svolgere il GP.\nCuriosamente nelle prime sei edizioni della corsa, le classi di maggior cilindrata, 350 e 500, furono appannaggio esclusivo di piloti britannici con Leslie Graham che ottenne 4 vittorie al pari di Fergus Anderson (1 ottenuta per\u00f2 in classe 250) mentre Geoff Duke ne ottenne 3.\nAltra particolarit\u00e0 \u00e8 quella che la classe 125 venne disputata in un'unica occasione, nella prima edizione, mentre le altre categorie vennero disputate in ogni edizione.\nUn GP di Svizzera, non valido per il Mondiale, sar\u00e0 comunque organizzato nel 1959 a Locarno, mentre un altro, valido per il Mondiale Formula 750 e per la classe sidecar, sar\u00e0 disputato nel 1979 sul Circuito Paul Ricard in territorio francese."}
{"id": "2301557", "revid": "284225", "url": "https://it.wikipedia.org/wiki?curid=2301557", "title": "Interferenza intersimbolo", "text": ""}
{"id": "2301558", "revid": "1652134", "url": "https://it.wikipedia.org/wiki?curid=2301558", "title": "Tessenei", "text": "Tessenei (o \"Tesseney\", \"Teseney\"; in tigrino ; in arabo \u062a\u0633\u0646\u064a\u200e) \u00e8 una citt\u00e0 dell'Eritrea sul fiume Gasc, a pochi chilometri dal confine col Sudan.\nStoria.\nDurante il periodo coloniale italiano, Tessenei fu al centro di un vasto progetto di valorizzazione agricola. Il progetto di utilizzare le acque del Gasc risale al 1905, quando furono iniziati i primi studi di fattibilit\u00e0 da parte dell'ing. Nicola Coletta. I lavori furono iniziati nel 1924 e comprendevano una diga di sbarramento (inaugurata nel 1928) e numerose altre opere idrauliche e canali di irrigazione. La sistemazione dei terreni interess\u00f2 circa 10.000 ettari. Questa grande concessione agricolo-industriale venne realizzata dalla S.I.A. (Societ\u00e0 Imprese Africane). La coltivazione principale era quella del cotone, della variet\u00e0 Sakellaridis, la stessa coltivata in Egitto; l'intera produzione era avviata in Italia, dove entrava con facilitazioni di natura doganale. Uno stabilimento per il trattamento del cotone, un grande oleificio per la lavorazione dei semi, una centrale elettrica ed una officina meccanica completavano l'opera. Nel dopoguerra venne aperto ad Asmara, da parte di un imprenditore italiano, un moderno stabilimento per la filatura e la tessitura del cotone di Tessenei. Le vicende belliche che portarono all'indipendenza dell'Eritrea causarono la distruzione delle opere di colonizzazione e la chiusura dello stabilimento di Asmara. Durante la guerra di indipendenza eritrea la localit\u00e0 di Tessenei, data la sua vicinanza al confine con il Sudan, dal quale gli insorti eritrei ricevevano armi e rifornimenti, venne ripetutamente bombardata e fu oggetto di combattimenti, ma fu anche la prima ad essere liberata. Attualmente esiste a Tessenei un grande campo per profughi gestito dall'ONU, che in tempi recenti ha accolto anche numerosi profughi sudanesi del Darfur.\nComunicazioni.\nTessenei doveva essere raggiunta dalla ferrovia eritrea, che invece si ferm\u00f2 a Biscia. Essa si trova lungo la strada dell'Eritrea orientale che unisce Asmara al confine sudanese.\nFonti.\nIl nome Tessenei abbreviato con il diminutivo di Senei, oppure Tesenei, non \u00e8 di origine tigrign\u00e0, ma tigr\u00e8, popolazione costretta a vivere in Sudan dall'attuale presidente dittatore, Isayas Afwerky, nonostante l'indipendenza dell'Eritrea.\nNel 1929, si chiamava Villaggio Gasperini (dal nome dell'ex governatore dell'Eritrea, originario di Treviso). Tessenei, \u00e8 suddivisa in diverse \"Hillah\" o quartieri/rioni, abitati da gruppi etnici diversi. Esiste infatti la Hilla Tokrur (o Hillat Takarir), popolazione originaria della Nigeria (parlano una lingua molto simile a quella parlata nel Biafra, in Nigeria); la Hillaat al Soudan (o Hillat Soudan); Hillat Halabit (abitata da pasoti Beni Amer, dediti alla pastorizia); Hillat somal (abitata da somali, dediti al commercio).\nCostruita intorno ad una collina di blocchi di granito, alta poco pi\u00f9 di 100, che la separa da Hillat al Takarir, \u00e8 attraversata da un piccolo torrente, che si riversa nel Gash: il torrente Tadalay.\nAlle spalle della collina corre un canale di irrigazione, che prende le acque dal Gash, nell'epoca delle piogge, chiamato Tur-h\u00e0, che porta le acque del Gash fino alle terre coltivate con il cotone, vicino ad Al\u00ec Ghidir.\nL'approvvigionamento di acqua, \u00e8 risolto grazie ad un serbatoio alimentato da un vecchissimo gruppo di pompe (risalenti ai primo anni 30) che estraggono le acque dalle sabbie del Gash. \n\u00c8 un enorme vascone, costruito sulla sommit\u00e0 sulla piccola collina di granito, circondato da vecchi Baobab. Al lato d questo vascone-serbatoio, sorgeva l'ospedale Civile Italiano, costruito negli anni 20, che per lunghissimi anni, ha servito una enorme zona nei dintorni di Tessenei, come i villaggi di Haicota, Galluy (Gallug), Ali-Ghidir, Talatahascer, Sabderat (paese di confine con il Sudan), Suttum\u00f2, Had Elit (villaggio popolato da circa 1.000 individui che parlano una lingua tutta loro."}
{"id": "2301559", "revid": "126257", "url": "https://it.wikipedia.org/wiki?curid=2301559", "title": "Fiat 4", "text": ""}
{"id": "2301561", "revid": "1826532", "url": "https://it.wikipedia.org/wiki?curid=2301561", "title": "Tutto il resto \u00e8 noia", "text": "Tutto il resto \u00e8 noia \u00e8 il quarto album in studio di Franco Califano, pubblicato nel 1977 per l'etichetta discografica Ricordi.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 57.\nDescrizione.\nIl bambino ritratto sulla copertina dell'album \u00e8 Eros Turatello, figlio del boss della malavita milanese Francis Turatello, di cui Califano fu grande amico."}
{"id": "2301566", "revid": "330270", "url": "https://it.wikipedia.org/wiki?curid=2301566", "title": "Antoine de Rivarol", "text": ""}
{"id": "2301567", "revid": "330270", "url": "https://it.wikipedia.org/wiki?curid=2301567", "title": "Antoine Rivarol", "text": ""}
{"id": "2301568", "revid": "1048993", "url": "https://it.wikipedia.org/wiki?curid=2301568", "title": "27\u00aa Mostra internazionale d'arte cinematografica di Venezia", "text": "La 27\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 28 agosto al 10 settembre del 1966, ancora sotto la direzione di Luigi Chiarini.\nQuarto Leone d'oro consecutivo per un film italiano, al film di Gillo Pontecorvo \"La battaglia di Algeri\".\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2301569", "revid": "709565", "url": "https://it.wikipedia.org/wiki?curid=2301569", "title": "Trumoon", "text": "Trumoon \u00e8 una rivista antologica a fumetti pubblicata in Italia dal 1983 al 1985 per quattro numeri. Dopo 32 anni, nel 2017, \u00e8 stato pubblicato il n. 5. Era specializzata in produzioni a fumetti di autori esordienti come Giuliano Piccininno, Bruno Brindisi, Roberto De Angelis, Luigi Coppola, Daniele Bigliardo e altri.\nStoria editoriale.\nAll'inizio degli anni ottanta, a Salerno, un gruppo di aspiranti fumettisti, tra cui Giuseppe De Nardo, Roberto De Angelis, Raffaele Della Monica, Bruno Brindisi, Luigi Siniscalchi, Vincenzo Lauria e Giuliano Piccininno, decide di fare gruppo e produrre una rivista corale. Dopo quattro anni di attivit\u00e0 e altrettanti numeri della rivista pubblicati, il collettivo si scioglie per volont\u00e0 dei singoli membri di dedicarsi a progetti personali.\nNel 2005 \u00e8 stato pubblicato un volume speciale a cura di Raffaele De Falco per il ventennale dall'ANAFI (associazione nazionale amici del fumetto e dell'illustrazione) con copertina di Bruno Brindisi.\nNel 2013, in occasione del Salerno Comicon, in occasione dell'anniversario trentennale della rivista, \u00e8 stata organizzata una mostra retrospettiva presso il Complesso Monumentale di Santa Sofia.\nNel 2016, Giuseppe De Nardo (presidente dell'associazione Culturale Trumoon nonch\u00e9 fondatore della rivista), insieme ad un folto gruppo di giovani leve e alla vecchia guardia, riprende le redini della rivista e, nel settembre 2017 viene pubblicato il quinto numero.\nDal 2017 il collettivo affianca alla produzione cartacea, un portale online su cui pubblica tutte le storie stampate e inedite.\nNel 2018 ha esordito la collana \"Trumoon One Sheet\", formata da albi costituiti da un unico foglio ripiegato, che ospita al suo interno un insieme di storie accomunate da un colore, un tema e un'ambientazione."}
{"id": "2301570", "revid": "305330", "url": "https://it.wikipedia.org/wiki?curid=2301570", "title": "Coccyzus euleri", "text": "Il cuculo pettoperlato o cuculo ventrebianco (Coccyzus euleri Cabanis, 1873), \u00e8 un uccello della famiglia dei Cuculidae.\nSistematica.\n\"Coccyzus euleri\" non ha sottospecie, \u00e8 monotipico.\nDistribuzione e habitat.\nQuesto uccello vive in quasi tutto il Sud America, manca solo in Cile e Uruguay."}
{"id": "2301573", "revid": "1478699", "url": "https://it.wikipedia.org/wiki?curid=2301573", "title": "Molli\u00e8res (Alpi Marittime)", "text": "Molli\u00e8res (in italiano, Molliera, ormai desueto, in occitano \"Moli\u00e8ras\" e \"Mouliera\", da leggersi Muli\u00e9ra, in lingua nizzarda, che significa \"terra molle\", perch\u00e9 bagnata) \u00e8 una frazione del comune francese di Valdeblore.Si trova nel vallone del torrente omonimo, \"Molli\u00e8res\", tributario del fiume Tinea.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nNel 1860 pur avendo partecipato al plebiscito nella Contea di Nizza favorevole alla Francia rimase all'Italia, dato che Vittorio Emanuele II vi aveva dei terreni di caccia. Gli abitanti ebbero una frontiera scomoda, dato che il centro raggiungibile tramite la strada era Valdeblore in Francia, mentre dipendeva dal comune di Valdieri in provincia di Cuneo dal 1860 al 1947, cos\u00ec godette di uno statuto speciale.\nDurante la Seconda guerra mondiale, fu occupata dai tedeschi nel 1943 che incendiarono il villaggio nel 1944. Fu ceduta dall'Italia alla Francia alla mezzanotte del 15 settembre 1947 in forza del Trattato di Parigi.\nNel 1940 si trov\u00f2 sul fronte con la Francia e la popolazione venne evacuata a Terme di Valdieri (CN), ma dopo la capitolazione francese gli abitanti tornarono nel paese.\nMolli\u00e8res ha una cinquantina di case abitabili, che i proprietari possono raggiungere in automobile dal 15 maggio al 15 ottobre per mezzo della suddetta strada. D'inverno, essendo la strada del col di Saleses chiusa al traffico, l'unico mezzo d'accesso resta la marcia a piedi dal Ponte Negri, raggiungibile imboccando il vecchio tracciato della strada D2205 (ex 205) al Pont de Paule, tra Saint-Sauveur-sur-Tin\u00e9e e Isola.\nMolli\u00e8res rimane uno dei pochi villaggi francesi senza elettricit\u00e0. A marzo 2011 non \u00e8 previsto il collegamento alla rete elettrica."}
{"id": "2301591", "revid": "83080683", "url": "https://it.wikipedia.org/wiki?curid=2301591", "title": "Molli\u00e8res", "text": "Con il nome di Molli\u00e8res esistono due frazioni"}
{"id": "2301599", "revid": "323278", "url": "https://it.wikipedia.org/wiki?curid=2301599", "title": "Coccyzus ferrugineus", "text": "Il cuculo di Cocos (Coccyzus ferrugineus Gould, 1843), \u00e8 un uccello della famiglia dei Cuculidae.\nSistematica.\n\"Coccyzus ferrugineus\" non ha sottospecie, \u00e8 monotipico.\nDistribuzione e habitat.\nQuesto uccello vive solamente sull'Isola del Cocco, dove frequenta le foreste di seconda crescita, i boschi di \"Hibiscus\" e i grovigli di vite lungo i ruscelli."}
{"id": "2301603", "revid": "149727", "url": "https://it.wikipedia.org/wiki?curid=2301603", "title": "San Demetrio de' Vestini", "text": ""}
{"id": "2301611", "revid": "62004", "url": "https://it.wikipedia.org/wiki?curid=2301611", "title": "Amstel Bright Race Cura\u00e7ao", "text": ""}
{"id": "2301616", "revid": "96758", "url": "https://it.wikipedia.org/wiki?curid=2301616", "title": "Urzaiz", "text": ""}
{"id": "2301617", "revid": "767487", "url": "https://it.wikipedia.org/wiki?curid=2301617", "title": "Coccyzus lansbergi", "text": "Il cuculo capogrigio o cuculo di Lansberg (Coccyzus lansbergi Bonaparte, 1850), \u00e8 un uccello della famiglia dei Cuculidae.\nSistematica.\n\"Coccyzus lansbergi\" non ha sottospecie, \u00e8 monotipico.\nDistribuzione e habitat.\nQuesto uccello vive su Aruba, sulle Antille Olandesi, in Colombia, Venezuela, Ecuador, Per\u00f9 e Panama."}
{"id": "2301618", "revid": "293377", "url": "https://it.wikipedia.org/wiki?curid=2301618", "title": "American Antislavery Society", "text": "L'American Antislavery Society (Societ\u00e0 Americana Contro lo Schiavismo) era una societ\u00e0 abolizionista con sede a New York fondata da William Lloyd Garrison e Arthur Tappan attiva dal 1833 al 1870 Frederick Douglass fu un leader chiave della societ\u00e0 e spesso parl\u00f2 agli incontri, cos\u00ec come William Wells Brown. Nel 1838 la societ\u00e0 aveva 1.350 sedi locali e contava circa 250.000 membri, alcuni dei quali famosi, come Theodore Dwight Weld, Lewis Tappan, James G. Birney, Lydia Maria Child, Maria Weston Chapman, Henry Highland Garnet, Samuel Cornish, James Forten, Charles Lenox Remond, Robert Purvis e Wendell Phillips. Dal 1840 al 1870 pubblic\u00f2 un settimanale, il \"National Antislavery Standard\".\nSituazione politica antecedente la formazione della Societ\u00e0.\nI dibattiti abolizionisti sollevati dal Compromesso del Missouri si placarono considerevolmente negli anni 1820 fino a quando una serie di eventi alla fine del decennio riportarono la questione in primo piano. Nel 1829 e nel 1831 importanti dibattiti interessarono le legislature della Virginia, e negli Stati del nord si discuteva sulla possibilit\u00e0 di liberare gli schiavi e riportarli in Africa (una proposta che port\u00f2 alla fondazione della Liberia). Le agitazioni aumentarono nel 1829 con la pubblicazione di \"Appeal to the Colored Citizenz of the World\" di David Walker, e nel 1831 con la ribellione dello schiavo Nat Turner.\nTra il 1776 e il 1860 avvennero pi\u00f9 di duecento ribellioni da parte degli schiavi, la pi\u00f9 sanguinosa delle quali fu quella di Nat Turner, che assieme a pi\u00f9 di settanta neri sia liberi che schiavi si spost\u00f2 di fattoria in fattoria nella contea di Southampton in Virginia uccidendo indiscriminatamente tutti i bianchi che incontrava sul suo cammino, sessanta dei quali persero la vita. Mentre da un lato la ribellione avvi\u00f2 un dibattito abolizionista nel sud, dall'altro la reazione fu quella di inasprire le leggi che governavano il comportamento degli schiavi.\nLo stesso anno la Carolina del Sud si oppose alle imposte federali dichiarandone la nullit\u00e0 e minacciando di usare la forza contro gli agenti doganali per impedirne la raccolta. Il presidente Andrew Jackson ignor\u00f2 le proteste e minacci\u00f2 a sua volta di utilizzare l'esercito per far rispettare le leggi federali. Data la determinazione di Jackson, lo Stato ritorn\u00f2 sui suoi passi, ma l'episodio aument\u00f2 le paure nel sud e fu solo una questione di tempo prima che il Congresso affrontasse la questione della schiavit\u00f9. La tensione crebbe ulteriormente nel 1833 con la fondazione dell'American Antislavery Society a Filadelfia.\nStoria della Societ\u00e0.\nL'American Antislavery Society venne fondata il 4 dicembre 1833\n e non incontr\u00f2 il favore dell'opinione pubblica. Secondo l'Enciclopedia Britannica, \u00abLe attivit\u00e0 antischiaviste della societ\u00e0 incontravano frequentemente l'opposizione pubblica, con la folla che invadeva gli incontri, attaccava gli oratori e bruciava la carta stampata\u00bb. Inoltre i membri erano spesso considerati dei fanatici e denunciati. Nella met\u00e0 degli anni 1830, per\u00f2, la schiavit\u00f9 era cos\u00ec importante per l'economia che una sua immediata abolizione avrebbe causato una grave crisi economica specialmente nel sud.\nLa societ\u00e0 venne fondata all'Adelphi Building di Filadelfia. Alla fondazione parteciparono sessantadue delegati, ventuno dei quali erano quaccheri e c'era una grossa presenza di uomini d'affari cristiani evangelici. La nuova American Antislavery Society incaric\u00f2 William Lloyd Garrison di scrivere la proclamazione dell'organizzazione. Il documento condannava l'istituzione della schiavit\u00f9 e accusava i proprietari degli schiavi del peccato di essere un \u00abladro di uomini\u00bb. Chiedeva inoltre l'immediata emancipazione di tutti gli schiavi e contestava le idee colonialiste della American Colonization Society e il progetto di trasportare gli schiavi nell'Africa Occidentale. Nello stesso tempo dichiarava la societ\u00e0 come pacifista, e i firmatari accettavano anche di morire come martiri se ci\u00f2 fosse stato necessario.\nNel \n1839 l'organizzazione nazionale aveva due differenti metodi di approccio: Garrison e i suoi seguaci erano pi\u00f9 radicali rispetto agli altri membri, e denunciarono la Costituzione di supportare la schiavit\u00f9, oltre a voler condividere la responsabilit\u00e0 organizzativa con le donne.\nLa societ\u00e0 fu il teatro di molti dissensi tra Garrison e gli abolizionisti di New York e del Midwest. Una delle questioni era se gli abolizionisti dovessero entrare in politica in un partito separato, un'altra riguardava il ruolo della donne nel movimento abolizionista. La Societ\u00e0 era un esempio di egualitarismo. I suoi membri infatti erano sia bianchi che neri, e anche le donne ebbero un ruolo importante creando non poche polemiche, come le sorelle Sarah e Angelina Grimk\u00e9 che parlavano regolarmente ad un uditorio maschile e pubblicarono degli scritti contro il clero, attivit\u00e0 che non rientravano nella sfera di competenza delle donne. La maggiore rottura avvenne nel 184, quando Abby Kelley Foster venne eletta nel comitato d'affari della Societ\u00e0 e per risposta Arthur e Lewis Tappan lasciarono la Societ\u00e0 per formare la American and Foreign Antislavery Society.\nL'approccio di Garrison e dei suoi seguaci era pi\u00f9 radicale rispetto a quello di altri membri, cos\u00ec nel 1839 si stacc\u00f2 un'ala pi\u00f9 moderata che diede vita al Partito Liberale.\nData la spaccatura nella leadership nazionale, negli anni 1840 e 1850 il grosso delle attivit\u00e0 pes\u00f2 sulle societ\u00e0 statali e locali. Le istanze dell'antischiavismo entrarono nella politica americana attraverso il Free Soil Party (1848-1854) e di conseguenza nel Partito Repubblicano (Stati Uniti d'America) (fondato nel 1854). L'American Antislavery Society venne formalmente sciolta nel 1870, dopo la guerra di secessione e l'emancipazione degli schiavi.\nMembri.\nUn importante membro fondatore che tende ad essere sottovalutato \u00e8 il pastore Theodore S. Wright. Al fianco di famosi oratori come Tappan e Garrison, Wright si agitava per l'astinenza dall'alcol, educazione, suffragio ai neri e riforma fondiaria.\nMolti membri fondatori usarono un approccio pratico alla schiavit\u00f9 dicendo che economicamente non aveva senso; Wright us\u00f2 la retorica della religione per far uscire dall'empatia gli afroamericani, presentandola come un peccato morale verso gli afroamericani perseguitati. Generalmente l'argomento morale era il pi\u00f9 utilizzato contro la schiavit\u00f9.\nFrederick Douglass aveva notato la frustrazione che Garrison sentiva verso i suoi detrattori, ma scrisse molte lettere a Garrison per descrivergli nei dettagli i pregiudizi che causava la schiavit\u00f9. Una in particolare riguardava la chiesa:\n Con queste lettere Douglass voleva ricordare a Garrison perch\u00e9 la schiavit\u00f9 dovesse essere abolita, ma i suoi appelli non placarono i dissensi verso Garrison."}
{"id": "2301619", "revid": "38120", "url": "https://it.wikipedia.org/wiki?curid=2301619", "title": "Perlin", "text": ""}
{"id": "2301624", "revid": "986213", "url": "https://it.wikipedia.org/wiki?curid=2301624", "title": "Flaminio Piatti", "text": "Biografia.\nProveniente da una nobile famiglia milanese che aveva avuto altri esponenti religiosi, era figlio di Girolamo Piatti e Antonia Vicemale. Studi\u00f2 giurisprudenza.\nNel 1583 \u00e8 avvocato concistoriale e nel 1586 uditore della Sacra Rota.\nPapa Gregorio XIV lo fece cardinale diacono nel concistoro del 6 marzo 1591 con il titolo di Santa Maria in Domnica; ricevette la berretta rossa il 5 aprile dello stesso anno. Insieme a dodici altri cardinali ebbe l'incarico di occuparsi degli affari del Ducato di Ferrara.\nAppassionato di arte, acquist\u00f2 molte opere scultoree, che furono ereditate dal nipote, l'abate Cesare Piatti, che a sua volta le don\u00f2 successivamente alla Biblioteca Ambrosiana: tra queste, due rilievi a trofei appartenenti al monumento funebre di Gaston de Foix-Nemours, opera di Agostino Busti detto il Bambaia.\nLa sua residenza fu per molto tempo a Turbigo, nel palazzo cinquecentesco chiamato \"Corte Nobile\" in vicinanza del castello. A Turbigo il cardinale lasci\u00f2, dopo la sua morte, una grande somma per farvi costruire una chiesa; la sua costruzione su un'antica chiesa fu approvata dai cittadini nel 1628 e fu organizzata dal fratello Domizio Piatti, gesuita, riprendendo lo stile della Chiesa del Ges\u00f9 di Roma; la chiesa fu intitolata ai Santi Cosma e Damiano e vi fu annesso un convento maschile degli agostiniani scalzi; essa oggi \u00e8 uno dei monumenti principali di Turbigo. Sempre a Turbigo aveva fatto costruire, nell'antica chiesa parrocchiale della Beata Vergine Assunta, una cappella intitolata a San Diego d'Alcal\u00e0, come voto personale al santo. Oggi rimane solo la pala tardo-cinquecentesca.\nPartecip\u00f2 al conclave del 1591 che port\u00f2 all'elezione di papa Innocenzo IX.\nPartecip\u00f2 anche al conclave del 1592 che elesse papa Clemente VIII. In tale pontificato scelse il 9 marzo 1592 la diaconia dei Ss. Cosma e Damiano. L'anno successivo il 15 marzo 1593, pass\u00f2 al titolo di cardinale prete di San Clemente. Opt\u00f2 successivamente per il titolo di Sant'Onofrio il 10 giugno 1596. Il 24 aprile 1600 cambi\u00f2 nuovamente assumendo il titolo di Santa Maria della Pace.\nNel 1604, insieme ad altri cardinali milanesi, caldeggi\u00f2 la beatificazione di Carlo Borromeo, canonizzato da papa Paolo V nel 1610.\nPartecip\u00f2 al primo conclave del 1605, nel quale fu eletto papa Leone XI; ed al secondo conclave del 1605 nel quale fu eletto papa Paolo V.\nFu Camerlengo del Sacro Collegio dal gennaio 1610 al gennaio 1611.\nMor\u00ec il 1\u00ba novembre 1613 a Roma. \u00c8 sepolto nella Chiesa del Ges\u00f9 di Roma.\nSulla lapide del suo sepolcro il nipote Girolamo Piatti fece incidere la seguente iscrizione: D. O. M./ FLAMINII PLATI PATRICII MEDIOLANENSIS/ S.R.E. PRESB. CARD./ OSSA HIC IACENT/ CUIUS PERITIAM LEGUM/ OPPORTUNITATEM CONSILIORUM STUDIUM RELIGIONIS/ NON HIC DISCES SEPULCHRALI FIDE POSTHUMAQUE FAMA/ DISCES SI ID CURAS/ AB ROMANAE ROTAE IUDICIBUS/ A PURPURATOTUM PATRUM SENATU/ APUD QUOS COLLEGAE INCOMPARABILIS ADMIRATIO/ IN PERPETUUM VIVET/ QUOD AUTEM VIRO MORTALE FUIT/ HIERONYMUS PLATUS COMES CARPINIANI/ EQUE S. IACOBI A SPATHA/ IN HOC SUAE ERGA OPTIMUM PATRUUM PIETATIS MONUMENTO/ COMPOSUIT/ OBIIT ANNO DOMINI MDCXIII/ AETATIS SUAE LXIII//.OD HIER PLAT IVN PRINC MONTIS LEONIS OBLITERATUM RESTITVIT AN MDCCXVII"}
{"id": "2301627", "revid": "62004", "url": "https://it.wikipedia.org/wiki?curid=2301627", "title": "Amstel Bright Race Cura\u00e7ao 2002", "text": ""}
{"id": "2301629", "revid": "23001708", "url": "https://it.wikipedia.org/wiki?curid=2301629", "title": "Sonic soldier borgman", "text": ""}
{"id": "2301632", "revid": "287204", "url": "https://it.wikipedia.org/wiki?curid=2301632", "title": "Coccyzus pluvialis", "text": "Il cuculo panciacastana o cuculo ventrecastano americano (Coccyzus pluvialis Gmelin, 1788), \u00e8 un uccello della famiglia dei Cuculidae.\nSistematica.\n\"Coccyzus pluvialis\" non ha sottospecie, \u00e8 monotipico.\nDistribuzione e habitat.\nQuesto uccello vive in Giamaica."}
{"id": "2301633", "revid": "62004", "url": "https://it.wikipedia.org/wiki?curid=2301633", "title": "Amstel Bright Race Cura\u00e7ao 2003", "text": ""}
{"id": "2301636", "revid": "767487", "url": "https://it.wikipedia.org/wiki?curid=2301636", "title": "Steve Scheffler", "text": ""}
{"id": "2301637", "revid": "62004", "url": "https://it.wikipedia.org/wiki?curid=2301637", "title": "Amstel Bright Race Cura\u00e7ao 2004", "text": ""}
{"id": "2301639", "revid": "253269", "url": "https://it.wikipedia.org/wiki?curid=2301639", "title": "Lionel Atwill", "text": "Biografia.\nNato a Croydon da una famiglia facoltosa, intraprese una brillante carriera di attore teatrale nel West End londinese. Debutt\u00f2 sui palcoscenici nel 1904 in \"The Walls of Jericho\" e, dopo una proficua gavetta, nel 1915 segu\u00ec in una tourn\u00e9e in America la leggendaria Lillie Langtry. L'anno successivo approd\u00f2 a Broadway dove si guadagn\u00f2 un'ottima reputazione recitando accanto a grandi attrici dell'epoca come Alla Nazimova, che lo volle con s\u00e9 per una stagione in tre commedie di Henrik Ibsen, e Helen Hayes in \"Cesare e Cleopatra\". L'esperienza e l'aspetto attraente gli consentirono un facile passaggio a Hollywood sui set del cinema muto, dove debutt\u00f2 nel 1918 in \"Eve's Daughter\" e \"For Sale\".\nSmessi i panni del \"bello\", con gli anni perfezion\u00f2 le sue doti di caratterista e si specializz\u00f2 in ruoli di personaggio sinistro e malvagio in film d'avventura fino a divenire una presenza fissa degli storici horror degli anni trenta e quaranta. Memorabile la sua interpretazione ne \"La maschera di cera\" (1933) di Michael Curtiz, dove imperson\u00f2 un artista psicopatico che, sfigurato da un incendio, si vendica trasformando le sue vittime in statue di cera. Il film pass\u00f2 alla storia perch\u00e9 fu il primo ad essere girato in Technicolor. Da ricordare anche il personaggio del poliziotto monco nel \"Il figlio di Frankenstein\" (1939), accanto a leggende dei film horror dell'epoca quali Basil Rathbone, Boris Karloff e Bela Lugosi. Interpret\u00f2 anche il Professor Moriarty in alcuni film su Sherlock Holmes.\nAll'inizio degli anni quaranta la carriera di Atwill sub\u00ec uno stop a causa del suo coinvolgimento in uno scandalo sessuale. L'attore fu condannato per falsa testimonianza dopo aver dichiarato che nella sua casa di Malib\u00f9 non si svolgevano orge nelle quali erano coinvolti minorenni. Un paio di anni dopo l'accusa venne ritirata mentre lui dichiar\u00f2 di aver agito come un gentleman, ovvero ment\u00ec per proteggere gli amici e la famiglia. A causa di questo scandalo fu vittima di un tacito boicottaggio da parte di Hollywood: non gli vennero pi\u00f9 assegnate parti di rilievo e dovette continuare a lavorare in maniera limitata solo in horror di serie B.\nAtwill, che ebbe quattro mogli e due figli, uno dei quali, John Arthur, mor\u00ec in guerra nel 1941 a soli 26 anni, mor\u00ec improvvisamente per una polmonite nel 1946, all'et\u00e0 di 61 anni mentre era impegnato nelle riprese del serial \"Lost City of the Jungle\"."}
{"id": "2301642", "revid": "19580", "url": "https://it.wikipedia.org/wiki?curid=2301642", "title": "Chiurlo maggiore", "text": ""}
{"id": "2301644", "revid": "62004", "url": "https://it.wikipedia.org/wiki?curid=2301644", "title": "Amstel Bright Race Cura\u00e7ao 2005", "text": ""}
{"id": "2301649", "revid": "19580", "url": "https://it.wikipedia.org/wiki?curid=2301649", "title": "Luccioperca", "text": ""}
{"id": "2301650", "revid": "812894", "url": "https://it.wikipedia.org/wiki?curid=2301650", "title": "Doctor Satan", "text": "Doctor Satan o Dottor Satana \u00e8 un personaggio immaginario de \"La casa dei 1000 corpi\", impersonato da Walter Phelan.\n\u00c8 un dottore e scienziato pazzo, la cui leggenda nel film \u00e8 abbastanza nota. Egli infatti attuava su delle persone orribili pratiche chirurgiche per creare un \"superuomo\". Chiaramente ispirato a Victor Frankenstein, non manca di una certa vena luciferina, l'ideale \"malvagio grottesco\" perfetto per un film intriso di citazioni filmografiche che spaziano dal \"B\" Movie anni Settanta al gore pi\u00f9 spinto.\nBiografia.\nIl suo vero nome \u00e8 S. Quentin Quale, soprannominato poi Dottor Satana per le sue orribili gesta. Si sa poco o nulla di lui, ma la leggenda narra che fosse medico in un manicomio cittadino. Sempre alla ricerca di vittime per attuare il sogno di ottenere una razza di superuomini, la vigilanza dell'ospedale psichiatrico, stanca del massacro, lo fece arrestare e venne condannato all'impiccagione. Misteriosamente sopravvissuto, continu\u00f2 ad operare in un bunker segreto, posto proprio sotto l'albero dove era stato impiccato. Il bunker \u00e8 raggiungibile attraverso un pozzo ed \u00e8 collegato ad un macabro sepolcro, contenente centinaia di scheletri (presumibilmente vittime del Dr. Satana).\nIl dottore non vive da solo, difatti pare che col tempo si sia \"creato\" una bizzarra compagnia. Sempre al suo fianco, come assistente, vi \u00e8 una possente creatura, \"assemblata\" con parti umane (come testimoniano le cicatrici sparse su tutto il corpo; le caratteristiche protesi; la visuale bi-oculare mal inquadrata e il respiratore), nel film lo si vede armato di un'ascia, questo fa presumere che sia un \"custode\" del sepolcro e che tenga lontani gli eventuali ospiti indesiderati. Altre creazioni sono i quattro uomini-burattini prigionieri nella sala operatoria.\nNel pozzo si pu\u00f2 tuttavia incontrare anche uomini non operati (forse zombie): vittime della famiglia Firefly, essi girano per i sotterranei in preda a follia e disperazione. Niente di certo si sa sullo stretto rapporto che intercorre tra il dottore e la sadica famiglia; tuttavia nel sequel il personaggio non appare pi\u00f9 ufficialmente, ma solo in scene tagliate, contenute nel DVD: lo si pu\u00f2 vedere in un ospedale normale piantonato dalla polizia, segno che \u00e8 stato arrestato anch'egli. Qui per\u00f2 si risveglia e ferisce a morte un'infermiera. Da qui in avanti non si vedr\u00e0, n\u00e9 si sapr\u00e0 pi\u00f9 di lui.\nAspetto.\nNei flashback \u00e8 rappresentato come un normale dottore con un camice, ma con un sacco in testa (in vista dell'impiccagione). Quanto di lui sopravvive \u00e8, per\u00f2, un \"essere\" orribile e spaventoso. Il corpo, nudo fino alla vita, \u00e8 pieno di rughe, cicatrici e menomazioni, cos\u00ec come il volto. Gli occhi sono iniettati di sangue e capelli e sopracciglia, con le loro tonalit\u00e0 di grigio, testimoniano l'et\u00e0 avanzata. Si nota una maschera sulla bocca (particolare associabile al \"mestiere\", ma pi\u00f9 probabilmente segno di scompensi respiratori legati all'esecuzione subita). Sulle braccia ha dei sostegni, simili ad estensioni meccaniche delle braccia, utilizzate per operare. Nel sequel appare come un uomo normale: i sostegni meccanici alle braccia sono spariti, mentre \u00e8 ancora presente la mascherina alla bocca. Si pu\u00f2 precisare che oltre alle abilit\u00e0 da chirurgo pazzo, abbia anche una notevole forza fisica, difatti, riesce con una sola mano a ferire mortalmente alla gola un'infermiera, malgrado i tentativi di immobilizzarlo da parte di tre poliziotti."}
{"id": "2301655", "revid": "1573940", "url": "https://it.wikipedia.org/wiki?curid=2301655", "title": "Coccyzus rufigularis", "text": "Il cuculo pettobaio o cuculo pettorossiccio americano (Coccyzus rufigularis ) \u00e8 un uccello della famiglia Cuculidae.\nDistribuzione e habitat.\nQuesto uccello vive solo sull'isola di Hispaniola. \u00c8 estremamente raro su Haiti, probabilmente estinto, mentre pi\u00f9 comune nella Repubblica Dominicana.\nConservazione.\nLa Lista rossa IUCN classifica \"Coccyzus rufigularis\" come specie in pericolo di estinzione (\"Endangered\")."}
{"id": "2301656", "revid": "767487", "url": "https://it.wikipedia.org/wiki?curid=2301656", "title": "Tom Scheffler", "text": ""}
{"id": "2301658", "revid": "838137", "url": "https://it.wikipedia.org/wiki?curid=2301658", "title": "Giorgio Corner (cardinale)", "text": "Biografia.\nGiorgio di Corner nacque il 1\u00ba agosto 1658 da Federico, membro dei patrizi Corner del ramo \"di San Polo\". Era questa una delle pi\u00f9 prestigiose e potenti famiglie della Repubblica di Venezia: sia il nonno Francesco che il fratello Giovanni II diverranno dogi, cos\u00ec come lo era stato il bisnonno Giovanni I; mentre, per quanto riguarda le personalit\u00e0 ecclesiastiche, erano appartenuti alla sua stessa linea i cardinali Alvise e Federico Corner. Anche per parte di madre vantava un parentado illustre: era figlio di Cornelia di Francesco Contarini del ricchissimo ramo \"di Piazzola\".\nAlla nascita venne nominato cavaliere dell'Ordine di Malta e divenne Gran Priore per l'isola di Cipro quando aveva appena quattro anni, nel 1662.\nComp\u00ec i propri studi all'Universit\u00e0 di Pavia ove ottenne il dottorato \"in utroque iure\" nel 1677. L'anno successivo declin\u00f2 l'offerta dell'ambasceria in Francia per conto della Serenissima, preferendo dedicarsi ad un viaggio in Europa che lo port\u00f2 infine a trasferirsi a Roma nel 1690.\nCon l'intento di intraprendere la carriera ecclesiastica, divenne protonotario apostolico durante il pontificato di Alessandro VIII, suo concittadino. Ricevette successivamente la tonsura dal cardinale veneziano Gregorio Barbarigo, vescovo di Padova e futuro santo, senza per\u00f2 essere ordinato sacerdote. Nominato Referendario del Tribunale della Segnatura Apostolica, divenne Presidente della Camera Apostolica. Consultore della Sacra Congregazione dei Riti, divenne Provvisore della Salute nello Stato Pontificio e legato sul litorale adriatico al tempo della peste che in quegli anni invest\u00ec quella parte d'Italia. Ricevuti gli ordini minori il 5 aprile del 1692, il giorno successivo ottenne il suddiaconato ed il 7 aprile ottenne anche il diaconato. Venne ordinato sacerdote l'8 aprile di quello stesso anno.\nEletto arcivescovo titolare di Rodi il 5 maggio 1692, divenne assistente al Trono Pontificio il 7 maggio di quello stesso anno e venne consacrato vescovo l'11 maggio del 1692 a Roma, dal cardinale Giovanni Battista Rubini, vescovo di Vicenza. Nominato nunzio apostolico in Portogallo il 12 maggio di quello stesso anno, fu il primo messo di quella nunziatura ad essere poi elevato al cardinalato.\nCreato cardinale presbitero durante il concistoro del 22 luglio 1697, il 7 aprile 1698 ricevette la porpora cardinalizia con il titolo dei Santi XII Apostoli. Trasferito da Rodi alla sede di Padova con il titolo personale di arcivescovo il 26 agosto 1697, partecip\u00f2 successivamente al conclave del 1700, dal quale usc\u00ec eletto pontefice Clemente XI. Nel 1721 partecip\u00f2 al conclave che elesse a pontefice Innocenzo XIII.\nMor\u00ec a Padova il 10 agosto 1722, due giorni prima del fratello doge, e la sua salma venne esposta nella Cattedrale e poi sepolta nella cripta posta sotto la cupola maggiore, ove erano sepolti altri sei vescovi di questa sede che erano stati suoi antenati.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2301659", "revid": "842", "url": "https://it.wikipedia.org/wiki?curid=2301659", "title": "Corner Cube Retroreflector", "text": ""}
{"id": "2301661", "revid": "2110845", "url": "https://it.wikipedia.org/wiki?curid=2301661", "title": "Jean Varenne", "text": "Biografia.\nDopo aver studiato al liceo Thiers di Marsiglia, sua citt\u00e0 natale, Varenne frequent\u00f2 le universit\u00e0 di Aix-en-Provence e di Sorbona nonch\u00e9 l'Ecole des Hautes \u00c9tudes, interessandosi sempre di storia delle religioni con particolare riguardo alla cultura orientale, perfezionandosi in sanscrito. \nDopo aver frequentato l'\u00c9cole Fran\u00e7aise d'Extr\u00eame-Orient, ha continuato i suoi studi in India e in Cambogia.\nNel 1962 diviene professore dell'Universit\u00e0 di Provenza dove ha insegnato Civilt\u00e0 dell'India e Storia dei popoli indoeuropei, passando, nel 1981 all'Universit\u00e0 di Lione.\n\u00c8 stato invitato numerose volte in qualit\u00e0 di \"visiting professor\" in diverse universit\u00e0 del mondo, soprattutto in India, Stati Uniti e Cambogia.\nOpere.\nTra le sue numerose opere ricordiamo:\nInoltre \u00e8 stato direttore della collana \"Le monde indien\" e degli \"\u00c9tudes Indo-Europ\u00e9ennes\" per l'editore parigino Les Belles Lettres."}
{"id": "2301663", "revid": "767487", "url": "https://it.wikipedia.org/wiki?curid=2301663", "title": "Non c'\u00e8 pi\u00f9 niente da fare", "text": "Non c'\u00e8 pi\u00f9 niente da fare \u00e8 un film del 2008 diretto da Emanuele Barresi.\nTrama.\nLivorno: i \"Perseveranti\", una compagnia teatrale di dilettanti, sta per portare in teatro una rappresentazione quando senza preavviso, Baciocchi, il proprietario del teatrino, li sfratta, con l'intenzione di utilizzare il locale per attivit\u00e0 pi\u00f9 redditizie.\nEnrico, il regista della compagnia, per protesta si lega ai cancelli del teatro, occupandolo insieme agli altri attori. Con questo gesto di protesta la compagnia raggiunge una certa popolarit\u00e0 attraverso giornali radio e tv locali.\nTutti si schierano contro Baciocchi anche se ormai i lavori stanno per iniziare. Massimo, attore nonch\u00e9 avvocato, trova una clausola che garantirebbe agli attori di continuare ad utilizzare il teatro, poich\u00e9 la compagnia recitava e provava nel teatro in questione gi\u00e0 da dieci anni. Ma, per poter usufruire di questa clausola, la compagnia dovrebbe riuscire a mettere effettivamente in scena lo spettacolo."}
{"id": "2301669", "revid": "767487", "url": "https://it.wikipedia.org/wiki?curid=2301669", "title": "Trevor Wilson", "text": "Carriera.\nAlto 210\u00a0cm per 95\u00a0kg, ha giocato a basketball nel college UCLA Bruins. Wilson ha giocato da professionista nella National Basketball Association (NBA) dal 1990 al 1995 con gli Atlanta Hawks, Los Angeles Lakers, Sacramento Kings e Philadelphia 76ers.\nNel 1990 finisce la sua carriera all'UCLA con la terza posizione nella classifica generale della scuola, quarto nei rimbalzi, e sesto negli assit rubati.\nDopo il suo ritiro dal basketball, Wilson divenne un agente dei Los Angeles Police Department."}
{"id": "2301673", "revid": "305330", "url": "https://it.wikipedia.org/wiki?curid=2301673", "title": "Coccyzus vieilloti", "text": "Il cuculo lucertola di Portorico (Coccyzus vieilloti Bonaparte, 1850), \u00e8 un uccello della famiglia dei Cuculidae.\nSistematica.\n\"Coccyzus vieilloti\" non ha sottospecie, \u00e8 monotipico.\nDistribuzione e habitat.\nQuesto uccello vive solo sull'isola di Porto Rico. \u00c8 di passo sulle Isole Vergini americane."}
{"id": "2301677", "revid": "61051", "url": "https://it.wikipedia.org/wiki?curid=2301677", "title": "Coccyzus longirostris", "text": "Il cuculo lucertola di Hispaniola (Coccyzus longirostris ), \u00e8 un uccello della famiglia dei Cuculidae.\nSistematica.\n\"Coccyzus longirostris\" non ha sottospecie, \u00e8 monotipico.\nDistribuzione e habitat.\nQuesto uccello vive solo sull'isola di Hispaniola."}
{"id": "2301681", "revid": "287204", "url": "https://it.wikipedia.org/wiki?curid=2301681", "title": "Tvarbanan", "text": ""}
{"id": "2301682", "revid": "23002739", "url": "https://it.wikipedia.org/wiki?curid=2301682", "title": "Crampi", "text": ""}
{"id": "2301684", "revid": "933835", "url": "https://it.wikipedia.org/wiki?curid=2301684", "title": "Girolamo Grimaldi (1674-1733)", "text": "Biografia.\nNato nel 1674, Girolamo era membro della nobile famiglia genovese dei Grimaldi (dai quali erano discesi anche i principi di Monaco), la quale ebbe tra le proprie schiere altri uomini di chiesa di grande importanza come Girolamo Grimaldi (1527), Girolamo Grimaldi-Cavalleroni (1643) e Nicola Grimaldi (1706).\nIntrapresi gli studi all'Universit\u00e0 di Avignone, ivi ottenne il dottorato \"in utroque iure\" il 26 giugno 1705. Ricevette gli ordini minori l'8 settembre 1708, il suddiaconato il 17 marzo 1709 ed il diaconato il 19 marzo dello stesso anno. Venne ordinato sacerdote il 7 aprile 1709, venendo subito nominato internunzio a Bruxelles.\nEletto arcivescovo titolare di Edessa di Osroene il 5 ottobre 1712, venendo quindi destinato alla carica di nunzio apostolico in Polonia (20 dicembre 1712). Venne consacrato arcivescovo il 9 aprile 1713. Nominato assistente al Trono Pontificio il 17 gennaio 1713, divenne visitatore apostolico alla Chiesa Armena nella citt\u00e0 e diocesi di Lvov, in Polonia, a partire dal 21 giugno 1720. Visitatore Apostolico nella chiesa Ruteniana di Russia e Lituania dal 22 giugno di quello stesso anno, dal 15 novembre 1720 divenne Nunzio Apostolico in Austria.\nCreato cardinale presbitero il 2 ottobre 1730, ricevette la porpora ed il titolo cardinalizio di Santa Balbina il 3 settembre 1731. Divenuto legato a Bologna per un triennio dall'11 dicembre 1730, divenne in seguito anche legato per i ducati di Parma e Piacenza (pur mantenendo i propri incarichi) dal 5 ottobre 1731.\nMentre viaggiava da Napoli verso la nativa Genova su un vascello inglese, cadde malato di una febbre molto virulenta che lo uccise ad Ischia il 18 novembre 1733. La sua salma, trasferita a Genova, venne sepolta nella chiesa di San Filippo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2301685", "revid": "287204", "url": "https://it.wikipedia.org/wiki?curid=2301685", "title": "Coccyzus vetula", "text": "Il cuculo lucertola della Giamaica (Coccyzus vetula Linnaeus, 1758), \u00e8 un uccello della famiglia dei Cuculidae.\nSistematica.\n\"Coccyzus vetula\" non ha sottospecie, \u00e8 monotipico.\nDistribuzione e habitat.\nQuesto uccello vive in Giamaica."}
{"id": "2301686", "revid": "599013", "url": "https://it.wikipedia.org/wiki?curid=2301686", "title": "Coprost\u00e0si", "text": ""}
{"id": "2301687", "revid": "1543377", "url": "https://it.wikipedia.org/wiki?curid=2301687", "title": "Canto amebeo", "text": "Il canto amebeo \u00e8 un componimento di origine greca caratteristico della poesia pastorale classica, che veniva recitato da due personaggi che, seguendo un preciso schema di domanda e risposta, si rispondevano a vicenda creando un rigido mezzo di corrispondenza e di contraddizioni fra chi proponeva il tema e chi dava la risposta. Esso segue l'andamento dell'epicedio.\nQuesto tipo di canto verr\u00e0 ripreso, anche se in forma semplificata, nel 200 a.C. dal poeta greco Teocrito negli \"Idilli\" e in seguito, tra il 42 ed il 39 a.C. dal poeta latino Publio Virgilio Marone nelle Bucoliche.\nNella metrica greca e latina lo schema dell'amebeo consiste in un piede formato di due sillabe lunghe pi\u00f9 due brevi e un'altra lunga (- - \u222a \u222a -)."}
{"id": "2301688", "revid": "125641215", "url": "https://it.wikipedia.org/wiki?curid=2301688", "title": "Publio Ovidio Nasone", "text": "Fu autore di molte opere, il cui \"corpus\" \u00e8 tradizionalmente suddiviso in tre sezioni. La prima sezione, che si colloca tra il 23 a.C. e il 2 d.C., \u00e8 rappresentata dalle opere elegiache di argomento amoroso e comprende gli \"Amores\", le \"Heroides\" (\"Epistulae heroidum\") e il ciclo delle elegie a carattere erotico-didascalico. La seconda sezione, tra il 2 d.C. e l'8 d.C., \u00e8 caratterizzata dalle \"Metamorfosi\" (\"Metamorph\u014dses\" o \"Metamorphos\u011bon libri\") e dai \"Fasti\", di intonazione religiosa, mitologica e politica. La terza e ultima sezione, compresa tra l'8 d.C. e la morte (17 o 18 d.C.), include le elegie dell'invettiva e del rimpianto: \"Tristia\" (\"Tristezze\"), \"Epistulae ex Ponto\" (\"Lettere dal Ponto\"), \"Ibis\". Fu autore anche di altre opere, andate oggi perdute, tra cui una \"Gigantomachia\" e una tragedia, la \"Medea\".\nDi grande importanza sono le odi, di cui oggi ci restano solo piccoli frammenti.\nLa fama di Ovidio fu grande in vita quanto nelle epoche successive alla sua morte: ne riprendono i temi o ne imitano lo stile, tra gli altri, Dante Alighieri, Francesco Petrarca, Giovanni Boccaccio, Ludovico Ariosto, William Shakespeare, Giambattista Marino e Gabriele D'Annunzio. Inoltre, innumerevoli sono gli spunti che le \"Metamorfosi\" hanno fornito a pittori e scultori italiani ed europei.\nBiografia.\nSulla vita di Ovidio non si conosce molto e le uniche testimonianze provengono proprio dal poeta stesso: scrive infatti un'elegia di natura autobiografica (la quarta dei \"Tristia\").\nLa giovinezza e gli studi.\nOvidio nacque a \"Sulmo\" (l'odierna Sulmona, in provincia dell'Aquila), nella \"Regio IV Samnium\", il 20 marzo del 43 a.C. in una famiglia facoltosa appartenente alla classe equestre. All'et\u00e0 di 12 anni si reca a Roma con il fratello Lucio, poi morto prematuramente, per completare gli studi, dove ha appunto modo di frequentarne le lezioni di grammatica e retorica dai pi\u00f9 insigni maestri dell'Urbe, quali Marco Aurelio Fusco e Marco Porcio Latrone. Il padre lo vorrebbe oratore, ma Ovidio si sente gi\u00e0 pi\u00f9 portato per la poesia. Seneca il Vecchio ricorda che Ovidio declamava raramente, per lo pi\u00f9 \"suasorie\". Pi\u00f9 tardi Ovidio si reca, com'era costume ormai da un secolo, ad Atene, visitando durante il viaggio di ritorno le citt\u00e0 dell'Asia Minore; va anche in Egitto e per un anno soggiorna in Sicilia.\nLa carriera a Roma.\nTornato a Roma, Ovidio intraprende la carriera pubblica, senza distinguersi per zelo o importanza di \"honores\". \u00c8 uno dei \"decemviri stilibus iudicandis\" e dei \"tresviri\", i funzionari, forse, di polizia giudiziaria. Non aspira poi al Senato romano, pago della propria dignit\u00e0 equestre; contrariamente al fratello e contro la volont\u00e0 di suo padre si dedica agli studi letterari. Inizialmente ha contatti con il circolo di Messalla Corvino (filorepubblicano), che lo stimola a dedicarsi alle lettere; pi\u00f9 tardi invece entra nel circolo di Mecenate (filoaugusteo), conoscendo i pi\u00f9 importanti poeti del tempo: Orazio, Properzio e, per poco tempo, Virgilio. Tale ambiente aiuta Ovidio, che in questi anni ritrova la serenit\u00e0 e l'incentivo necessario per esprimersi e produrre.\nSiamo nel periodo storico della \"pax augustea\" e i costumi di Roma tendono a rilassarsi, c'\u00e8 una concezione pi\u00f9 libera e rilassata della morale che arriva dall'influenza ellenistica.\nOvidio elegiaco.\nOvidio \u00e8 il pi\u00f9 giovane dei poeti elegiaci e si differenzia in gran parte da loro. Se essi rifiutavano il \"mos maiorum\" (le tradizioni degli avi) ne desideravano per\u00f2 i benefici. Ovidio rifiuta questa contraddizione e il \"mos\" in toto. Si pu\u00f2 parlare anche di relativismo, poich\u00e9 rifiuta i valori fissi e rigidi della vecchia societ\u00e0 romana per aprirsi alle mode del tempo, cercando di assecondare il gusto volubile del pubblico.\nL'amore.\nOvidio si sposa per tre volte: ma se, nei primi due casi, divorzia presto, il terzo matrimonio \u00e8 invece il pi\u00f9 significativo. Delle prime due mogli non si sa nulla, tranne che da una di loro nasce Ovidia, a sua volta scrittrice colta. Il terzo matrimonio avviene con Fabia, appartenente all'omonima \"gens\", vedova con una figlia e fedele consorte nella gioia e nel dolore, della quale il poeta, nelle sue opere, conserva un ricordo commosso.\nLa \"relegatio\" a Tomis e la morte.\nNell'8 d.C., Ovidio cade in disgrazia presso l'imperatore Augusto, venendo relegato nella lontana Tomis (oggi Costanza), un piccolo centro (porto) sul mar Nero, nell'attuale Romania. Nei \"Tristia\", scrive: \nIl poeta dunque attribuisce l'esilio a un \"carmen et error\", ma tale vaga espressione ha favorito il proliferare di interpretazioni diverse, alcune probabili, altre pi\u00f9 fantasiose, riguardo al possibile \"error\":\nIl termine \"carmen\" farebbe invece riferimento alle opere di Ovidio, in contrasto con i princ\u00ecpi della restaurazione augustea (specialmente l'\"Ars amatoria\"): secondo Felice Vinci e Arduino Maiuri, avrebbe rivelato in un carme il nome segreto di Roma, che sarebbe stato Maia, la Pleiade madre di Mercurio; tale atto era passibile di pena capitale, ma Augusto lo avrebbe punito solo con l'esilio, mantenuto da Tiberio. D'altra parte, l'\"Ars amatoria,\" cio\u00e8 il \"carmen,\" fu pubblicato oltre sette anni prima la condanna alla \"relegatio\", per cui non pu\u00f2 essere stata la sola causa della condanna: \u00e8 necessario anche l\"error\" citato da Ovidio insieme al \"carmen.\" Non si sa esattamente quale sia stato l\"error\" ma deve sicuramente essere un fatto personale molto grave, tale da giustificare l'improvvisa decisione di Augusto il quale, per di pi\u00f9, non perdon\u00f2 mai il poeta, nonostante le suppliche sue e degli amici.\nNemmeno Tiberio, succeduto ad Augusto nel 14 d.C. perdon\u00f2 Ovidio, tant'\u00e8 che il poeta muore tra il 17 e il 18 d.C. (pi\u00f9 probabilmente nel 18), nella stessa terra, a lui del tutto estranea, dove \u00e8 stato relegato un decennio prima.\nIl 14 dicembre 2017 il Comune di Roma riabilita Ovidio.\nLa \"relegatio\": finzione o realt\u00e0?\nL'oscurit\u00e0 delle cause dell'esilio di Ovidio ha dato luogo a infinite spiegazioni. Ovidio fa pi\u00f9 volte riferimento al suo reato, fornendo per\u00f2 spiegazioni vaghe o contraddittorie, certamente soffrendo la \"relegatio\" che questo reato gli avrebbe causato. Per questo, nel 1923, J.J. Hartmann propose una nuova teoria: che Ovidio in realt\u00e0 non abbia mai patito la \"relegatio\", e che il riferimento all'esilio sia il prodotto della sua fervida immaginazione. Questa teoria ha avuto alterne fortune negli anni trenta del Novecento (i maggiori sostenitori furuno certi autori olandesi).\nNel 1985, uno studio di Fitton Brown ha avanzato nuove argomentazioni a sostegno dell'ipotesi, scrivendo un articolo che provoc\u00f2 una piccola polemica, con una serie di riprese e confutazioni. L'elemento principale affermato da Fitton Brown per negare la realt\u00e0 dell'esilio \u00e8 che questo viene menzionato solo o soprattutto nelle opere dello stesso Ovidio, e non si trovano riferimenti a esso anche dove sarebbe stato lecito aspettarseli (ad esempio in storici che hanno trattato l'et\u00e0 di Augusto come Tacito o Svetonio). Le eccezioni, di poco posteriori alla morte di Ovidio, sono costituite da due brevissimi passaggi in Plinio il Vecchio, e in Stazio. Poi, pi\u00f9 niente fino al IV secolo, con brevi menzioni in Girolamo e nell\"'Epitome de Caesaribus\".\nOggi, tuttavia, la maggior parte degli studiosi ritiene poco credibili le ipotesi che negano la realt\u00e0 dell'esilio di Ovidio.\nIl ricordo in Abruzzo.\nA Sulmona nel XV secolo fu costruita una statua di Ovidio, citata da Edward Lear nei suoi diari di viaggio in Abruzzo, ora conservata nel Museo civico archeologico Santissima Annunziata. Nel 1925 una nuova statua monumentale viene realizzata da Ettore Ferrari in piazza XX Settembre, lungo il corso intitolato al poeta. Di Ovidio a Sulmona si occuparono per primo Ercole Ciofano umanista, poi Emiliano De Matteis, storico, e poi Antonio De Nino e Giovanni Pansa.\nOpere.\nOvidio scrisse un gran numero di opere, che possono essere facilmente divise in tre gruppi: le opere giovanili o amorose, le maggiori o della maturit\u00e0 e le opere dell'esilio. Altre opere sono andate pressoch\u00e9 perdute, mentre altre sono state erroneamente attribuite al poeta.\nOpere giovanili o amorose.\nLa giovinezza e gli studi\nAltre opere minori.\nOvidio scrisse canti di vario genere, ai quali il poeta allude in particolare nelle \"Epistulae ex Ponto\"; sono:\nOpere erroneamente attribuite.\nNon sono di Ovidio n\u00e9 il poemetto \"Nux\" di 182 versi (elegia in cui un noce si lamenta delle sassate che riceve ingiustamente dai passanti), n\u00e9 una \"Consolatio ad Liviam\" di 474 versi, carme consolatorio alla moglie di Augusto per la morte del figlio Druso, nel 9 a.C. Qualche tardo manoscritto li attribuisce a Ovidio, ma ragioni stilistiche e metriche, oltre che di contenuto, fanno pensare a qualche imitatore posteriore.\nStile.\nLa tendenza al galante e al piccante, a un certo ateismo di maniera, e l'indifferenza alla vita politica gli derivano dalla giovent\u00f9 dorata imperiale, della quale Ovidio era uno dei rappresentanti pi\u00f9 onesti, e per la quale egli scriveva.\nI rapporti dell'autore con le sue fonti, sono problema importante per il filologo; ma pi\u00f9 che ai suoi predecessori, egli deve molto all'ambiente culturale che lo circondava.\nLa vitalit\u00e0 del poeta \u00e8 inesauribile. Il Medioevo lo consider\u00f2 non inferiore a Virgilio e un'intera stagione della letteratura medievale volgare e mediolatina, la rinascita del XII secolo, pu\u00f2 essere considerata anche come un rinascimento ovidiano (Ludwig Traube coni\u00f2 per questo il termine di \"Aetas Ovidiana\"): in Italia, Francia, Germania, egli fu il \"chierico d'amore\". Brunetto Latini scrive di lui: \u00abe in un ricco manto - vidi Ovidio Maggiore - che gli atti de l'amore - rassembra e mette in versi\u00bb.\nLo testimoniano anche gli \"Integumenta super Ovidii Metamorphoses\", le traduzioni di Giovanni del Virgilio, di Giovanni de' Buonsignori e di Arrigo Simintendi e l'\"Ovide moralis\u00e9\".\nEbbe notevole influenza su poeti e scrittori inglesi quali Chaucer (La casa della fama, La leggenda delle donne eccellenti) e Shakespeare (Venere e Adone, Il ratto di Lucrezia, Romeo e Giulietta), cos\u00ec come su tutta la poesia umanistica italiana e sullo stile dotto e sui carmi dei filologi franco-olandesi."}
{"id": "2301689", "revid": "1543377", "url": "https://it.wikipedia.org/wiki?curid=2301689", "title": "Grande Oriente di Napoli", "text": "Il Grande Oriente di Napoli era un'organizzazione massonica fondata nel 1804 nel Regno di Napoli con il nome di \"Grande Oriente della Divisione dell'Armata d'Italia esistente nel regno di Napoli\", sotto la Gran Maestranza del generale napoleonico e patriota italiano Giuseppe Lechi. Giuseppe Bonaparte ne fu Gran maestro fino al 1841.\nNel 1864 questo Grande Oriente si fuse con le altre Comunioni italiane dando vita al Grande Oriente d'Italia."}
{"id": "2301691", "revid": "599013", "url": "https://it.wikipedia.org/wiki?curid=2301691", "title": "Ben Coleman", "text": ""}
{"id": "2301692", "revid": "23002800", "url": "https://it.wikipedia.org/wiki?curid=2301692", "title": "Borborigmi", "text": ""}
{"id": "2301693", "revid": "23002813", "url": "https://it.wikipedia.org/wiki?curid=2301693", "title": "Ileo patologico", "text": ""}
{"id": "2301695", "revid": "438678", "url": "https://it.wikipedia.org/wiki?curid=2301695", "title": "Offuscamento del codice", "text": "In programmazione, l'offuscamento del codice \u00e8 l'atto di creare deliberatamente codice sorgente difficile da comprendere per un lettore umano. L'offuscamento pu\u00f2 avere diverse motivazioni:\nL'offuscamento pu\u00f2 essere realizzato direttamente dal programmatore o introdotto attraverso un offuscatore, ovvero un programma specificatamente progettato per modificare il codice sorgente introducendo variazioni che ne complicano la lettura.\nOffuscatori.\nEsistono una grande variet\u00e0 di programmi di offuscamento (\"offuscatori\"), che variano da strumenti accademici e open source a prodotti commerciali, per molti linguaggi, inclusi JavaScript, PHP, Java, .NET, e C/C++.\nEsistono anche alcuni deoffuscatori, ovvero strumenti che tentano di eseguire le trasformazioni inverse rispetto a quelle tipicamente attuate dagli offuscatori.\nOffuscamento a scopo ricreativo.\nScrivere (e comprendere) codice offuscato pu\u00f2 essere inteso come un genere di rompicapo per programmatori. Esistono un certo numero di gare internazionali che premiano gli esempi pi\u00f9 creativi di offuscamento: fra i pi\u00f9 noti si possono citare l'International Obfuscated C Code Contest, l'Obfuscated Perl Contest, e l'International Obfuscated Ruby Code Contest.\nFrammenti di codice offuscato in modo creativo possono essere introdotti nel codice da programmatori per svolgere la funzione di una sorta di \"firma\".\nEsempi.\nIl seguente programma C, scritto da Ian Phillips, ha vinto l'International Obfuscated C Code Contest nel 1988. Il programma (insospettabilmente) stampa a video i 12 versi della canzone \"Twelve Days of Christmas\".\n/*\n LEAST LIKELY TO COMPILE SUCCESSFULLY:\n Ian Phillipps, Cambridge Consultants Ltd., Cambridge, England\nmain(t,_,a)\nchar\na;\n return!\n0&lt;t?\nt&lt;3?\nmain(-79,-13,a+\nmain(-87,1-_,\nmain(-86, 0, a+1 )\n+a)):\n1,\nt&lt;_?\nmain(t+1, _, a )\nmain ( -94, -27+t, a )\n&amp;&amp;t == 2 ?_\n&lt;13 ?\nmain ( 2, _+1, \"%s %d %d\\n\" )\nt&lt;0?\nt&lt;-72?\nmain( _, t,\n\"@n'+,#'/*{}w+/w#cdnr/+,{}r/*de}+,/*{*+,/w{%+,/w#q#n+,/#{l,+,/n{n+,/+#n+,/#;\\\nq#'r}eKK#}w'r}eKK{nl]'/#;#q#n'){)#}w'){){nl]'/+#n';d}rw' i;# ){nl]!/n{n#'; \\\nr{#w'r nc{nl]'/#{l,+'K {rw' iK{;[{nl]'/w#q#\\\nn'wk nw' iwk{KK{nl]!/w{%'l##w#' i; :{nl]'/*{q#'ld;r'}{nlwb!/*de}'c ;;\\\nt&lt;-50?\n_==*a ?\nputchar(31[a]):\nmain(-65,_,a+1)\nmain((*a == '/') + t, _, a + 1 )\n0&lt;t?\nmain ( 2, 2 , \"%s\")\nmain(0,\nmain(-61,*a, \"!ek;dc i@bK'(q)-[w]*%n+r3#l,{}:\\nuwloca-O;m .vpbks,fxntdCeghiry\")\nOffuscamento e licenze copyleft.\nIl rilascio di codice offuscato in licenza copyleft \u00e8 stato oggetto di controversia, in quanto l'offuscamento ostacola (o rende impossibile) la riusabilit\u00e0 del codice da parte di terzi prevista esplicitamente da questo tipo di licenze. Il consenso generale sul tema \u00e8 che il rilascio di codice offuscato in copyleft non sia \"tecnicamente\" una violazione dei requisiti della licenza, pur qualificandosi come non eticamente corretto. In seguito a questa discussione, il testo della GNU General Public License \u00e8 stato modificato aggiungendo la nota secondo cui la versione del codice reso disponibile deve essere quella \"preferibile\" (cio\u00e8, quella non offuscata)."}
{"id": "2301700", "revid": "287204", "url": "https://it.wikipedia.org/wiki?curid=2301700", "title": "Coccyzus merlini", "text": "Il cuculo lucertola maggiore (Coccyzus merlini Orbigny, 1839), \u00e8 un uccello della famiglia dei Cuculidae.\nSistematica.\n\"Coccyzus merlini\" ha quattro sottospecie:\nDistribuzione e habitat.\nQuesto uccello vive sulle Bahamas, su Cuba e sulle Turks e Caicos."}
{"id": "2301702", "revid": "335784", "url": "https://it.wikipedia.org/wiki?curid=2301702", "title": "Djeffara", "text": ""}
{"id": "2301708", "revid": "300067", "url": "https://it.wikipedia.org/wiki?curid=2301708", "title": "Tellis Frank", "text": ""}
{"id": "2301716", "revid": "838137", "url": "https://it.wikipedia.org/wiki?curid=2301716", "title": "Antonio Branciforte Colonna", "text": "Biografia.\nNacque il 28 gennaio 1711 a Palermo da una nobile e facoltosa famiglia locale discendente dai Colonna di Roma.\nDopo aver frequentato nella citt\u00e0 eterna la Pontificia Accademia dei Nobili Ecclesiastici nel 1730, frequent\u00f2 l'Universit\u00e0 La Sapienza di Roma, ove consegu\u00ec il 1\u00ba febbraio 1736 la laurea \"in utroque iure\".\nDivenuto referendario del Supremo Tribunale e della Segnatura Apostolica di Grazia e Giustizia, divenne Reggente della Cancelleria Apostolica. Nunzio straordinario a Parigi per portare alcune reliquie di valore al Delfino di Francia, ricevette gli ultimi due ordini minori il 21 dicembre 1753, acquisendo anche il suddiaconato il 23 dicembre successivo ed il diaconato il 1\u00ba gennaio 1754. Venne ordinato sacerdote il 2 febbraio 1754.\nEletto arcivescovo titolare di Tessalonica l'11 febbraio 1754, venne consacrato il 17 febbraio di quello stesso anno a Roma dal cardinale Joaqu\u00edn Fern\u00e1ndez de Portocarrero. Nominato assistente al Trono Pontificio il 27 febbraio 1754, divenne nunzio apostolico a Venezia il 2 aprile di quello stesso anno e Presidente dello Stato di Urbino dal 10 dicembre del 1759.\nCreato cardinale nel concistoro del 26 settembre 1766, ricevette il 6 aprile dell'anno successivo la porpora cardinalizia unitamente al titolo di Santa Maria in Via, con il quale partecip\u00f2 al conclave del 1769 che elesse papa Clemente XIV. Legato a Bologna per un triennio dal 26 giugno 1769, partecip\u00f2 al conclave del 1774-1775 che elesse a pontefice Pio VI. Confermato alla legazione bolognese per un altro triennio il 13 marzo 1775, venne in seguito trasferito alla sede di Agrigento col titolo personale di arcivescovo il 15 aprile 1776.\nMor\u00ec ad Agrigento il 31 luglio 1786. La sua salma venne esposta alla pubblica venerazione e sepolta nella cattedrale cittadina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2301717", "revid": "599", "url": "https://it.wikipedia.org/wiki?curid=2301717", "title": "Richard Edler von Mises", "text": ""}
{"id": "2301718", "revid": "144796", "url": "https://it.wikipedia.org/wiki?curid=2301718", "title": "Antonio Colonna Branciforte", "text": ""}
{"id": "2301720", "revid": "767487", "url": "https://it.wikipedia.org/wiki?curid=2301720", "title": "Balatonederics", "text": "Balatonederics \u00e8 un comune dell'Ungheria di 1.096 abitanti (dati 2001). \u00c8 situato nella provincia di Veszpr\u00e9m."}
{"id": "2301723", "revid": "767487", "url": "https://it.wikipedia.org/wiki?curid=2301723", "title": "Balatonf\u0151kaj\u00e1r", "text": "Balatonf\u0151kaj\u00e1r \u00e8 un comune dell'Ungheria di 1.465 abitanti (dati 2001). \u00c8 situato nella provincia di Veszpr\u00e9m."}
{"id": "2301724", "revid": "767487", "url": "https://it.wikipedia.org/wiki?curid=2301724", "title": "Balatonhenye", "text": "Balatonhenye \u00e8 un comune dell'Ungheria di 152 abitanti (dati 2001). \u00c8 situato nella provincia di Veszpr\u00e9m."}
{"id": "2301725", "revid": "1048993", "url": "https://it.wikipedia.org/wiki?curid=2301725", "title": "28\u00aa Mostra internazionale d'arte cinematografica di Venezia", "text": "La 28\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 26 agosto all'8 settembre del 1967, sotto la direzione di Luigi Chiarini.\nTra i film in concorso, l\"'Edipo re\" di Pier Paolo Pasolini e \"Lo straniero\" di Luchino Visconti.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2301727", "revid": "110157", "url": "https://it.wikipedia.org/wiki?curid=2301727", "title": "Balatonkenese", "text": "Balatonkenese \u00e8 un comune dell'Ungheria di 3.378 abitanti (dati 2001). \u00c8 situato nella provincia di Veszpr\u00e9m."}
{"id": "2301729", "revid": "818367", "url": "https://it.wikipedia.org/wiki?curid=2301729", "title": "Coccyzus erythropthalmus", "text": "Il cuculo becconero o cuculo occhirossi (Coccyzus erythropthalmus Wilson, 1811), \u00e8 un uccello della famiglia dei Cuculidae.\nSistematica.\n\"Coccyzus erythropthalmus\" non ha sottospecie, \u00e8 monotipico.\nDescrizione.\nIl cuculo occhirossi e un cuculide molto simile ad una gazza, ma distinto da essa per gli intensi colori che adornano il suo piumaggio: presenta un becco grigio-bluastro, leggermente pi\u00f9 scuro e ricurvo in punta, gli occhi sono scuri e abbelliti da un anello perioculare rosso corallo molto appariscente, facilmente visibile solo nella parte anteriore dell'occhio; la parte inferiore del corpo e bianca, sfumata da una lieve sfumatura color crema sulla gola. La fronte e chiazzata di blu, il piumaggio di nuca, dorso, ali e coda e bruno-rossiccio, pi\u00f9 scuro sulle remigranti, mentre la coda, inferiormente, e bianca; questo carattere fa distinguere il cuculo occhirossi da tutti gli altri cuculi: e infatti l'unico membro del suo genere privo di macchie. Le zampe sono grigio-bluastre.\nDistribuzione e habitat.\nQuesto uccello vive in tutto il Nord e Centro America, nei Caraibi e in quasi tutto il Sud America, eccetto in Cile e Uruguay. \u00c8 di passo in Giamaica, sulle Bermuda, in Groenlandia e in Europa centrale e occidentale (Italia, Francia, Irlanda, Regno Unito, Germania, Danimarca, Portogallo)"}
{"id": "2301730", "revid": "767487", "url": "https://it.wikipedia.org/wiki?curid=2301730", "title": "Balatonrendes", "text": "Balatonrendes \u00e8 un comune dell'Ungheria di 141 abitanti (dati 2001). \u00c8 situato nella provincia di Veszpr\u00e9m."}
{"id": "2301738", "revid": "23003223", "url": "https://it.wikipedia.org/wiki?curid=2301738", "title": "Prosternazioni", "text": ""}
{"id": "2301739", "revid": "767487", "url": "https://it.wikipedia.org/wiki?curid=2301739", "title": "Balatonszepezd", "text": "Balatonszepezd \u00e8 un comune dell'Ungheria di 414 abitanti (dati 2001). \u00c8 situato nella provincia di Veszpr\u00e9m."}
{"id": "2301741", "revid": "767487", "url": "https://it.wikipedia.org/wiki?curid=2301741", "title": "Balatonsz\u0151l\u0151s", "text": "Balatonsz\u0151l\u0151s \u00e8 un comune dell'Ungheria di 522 abitanti (dati 2001). \u00c8 situato nella provincia di Veszpr\u00e9m."}
{"id": "2301742", "revid": "466539", "url": "https://it.wikipedia.org/wiki?curid=2301742", "title": "Umberto Mezzana", "text": "Biografia.\nSue opere di scultura e pittura (\u201csacra\u201d e \u201cprofana\u201d) si trovano, oltre che a Roma e in Vaticano, in varie citt\u00e0 italiane ed estere, come Forl\u00ec, Napoli, Prato, Ravenna, Sondrio, Mogliano (Macerata), Modugno (Bari), Ponteranica (Bergamo) e poi Kinshasa (Congo R.D.), Bengasi (Libia) e in diverse raccolte private. Ha curato l'ideazione e coordinato la realizzazione del presepe di Piazza San Pietro per 18 anni (tra il 1983 e il 2000), insieme a uno staff di tecnici e operai del Vaticano. Una delle versioni del Presepe \u00e8 stata replicata nella citt\u00e0 di Pittsburgh (Stati Uniti)."}
{"id": "2301743", "revid": "767487", "url": "https://it.wikipedia.org/wiki?curid=2301743", "title": "Balatonudvari", "text": "Balatonudvari \u00e8 un comune dell'Ungheria di 359 abitanti (dati 2001). \u00c8 situato nella provincia di Veszpr\u00e9m."}
{"id": "2301744", "revid": "767487", "url": "https://it.wikipedia.org/wiki?curid=2301744", "title": "Balatonvil\u00e1gos", "text": "Balatonvil\u00e1gos \u00e8 un comune dell'Ungheria di 1.204 abitanti (dati 2001). \u00c8 situato nella provincia di Veszpr\u00e9m."}
{"id": "2301745", "revid": "767487", "url": "https://it.wikipedia.org/wiki?curid=2301745", "title": "B\u00e1nd", "text": "B\u00e1nd \u00e8 un comune dell'Ungheria di 661 abitanti (dati 2001). \u00c8 situato nella provincia di Veszpr\u00e9m."}
{"id": "2301746", "revid": "729019", "url": "https://it.wikipedia.org/wiki?curid=2301746", "title": "Barnag", "text": "Barnag \u00e8 un comune dell'Ungheria di 101 abitanti (dati 2001). \u00c8 situato nella provincia di Veszpr\u00e9m."}
{"id": "2301749", "revid": "300067", "url": "https://it.wikipedia.org/wiki?curid=2301749", "title": "Jim Farmer", "text": ""}
{"id": "2301750", "revid": "88812", "url": "https://it.wikipedia.org/wiki?curid=2301750", "title": "Individualit\u00e0", "text": ""}
{"id": "2301752", "revid": "968255", "url": "https://it.wikipedia.org/wiki?curid=2301752", "title": "Bazsi", "text": "Bazsi \u00e8 un comune dell'Ungheria di 465 abitanti (dati 2001). \u00c8 situato nella provincia di Veszpr\u00e9m."}
{"id": "2301755", "revid": "1310927", "url": "https://it.wikipedia.org/wiki?curid=2301755", "title": "Ljubinko Drulovi\u0107", "text": "Carriera.\nGiocatore.\nDopo la scadenza del suo contratto con l'FK Rad nell'estate 1992, Drulovi\u0107 firm\u00f2 un contratto biennale con la squadra portoghese del Gil Vicente FC. Gioc\u00f2 l\u00ec solamente un anno e mezzo perch\u00e9 a dicembre 1993 venne ingaggiato da una grande del calcio europeo, i biancoazzurri del .\n\u00c8 uno dei pochi giocatori ad aver contribuito ad ognuno dei cinque titoli consecutivi di campione di Portogallo ottenuti dal negli anni 90. Drulovi\u0107 verr\u00e0 per sempre ricordato dai tifosi del Porto per i suoi assist millimetrici e per la sua incredible abilit\u00e0 nel crossare. La sua figura \u00e8 accostata a quella di M\u00e1rio Jardel durante la sua permanenza al per essere stato il giocatore che gli ha fornito il maggior numero di assist per i suoi gol coi \"Dragoni\". Anche se Drulovi\u0107 passo ai rivali del Benfica a fine carriera, \u00e8 comunque ancora molto amato dagli ultr\u00e0 del Porto.\nPrima di partire per il Portogallo nell'estate del 1992, gioc\u00f2 in alcuni piccoli club serbi: FK Zlatar Nova Varo\u0161, FK Sloga Po\u017eega, Sloboda U\u017eice, FK Rad Belgrado. Negli undici anni seguenti gioc\u00f2 in Portogallo, quindi torn\u00f2 in Serbia nel 2003 per una stagione al . Termin\u00f2 la sua carriera sempre in Portogallo l'anno seguente con la modesta compagine del FC Penafiel.\nCon la nazionale della Jugoslavia, Drulovi\u0107 gioc\u00f2 38 partite giocando inoltre a Francia '98 ed Euro 2000.\nAllenatore.\nDrulovi\u0107 cominci\u00f2 la sua carriera coi modesti portoghesi del GD Tourizense nella stagione 2006-07. Nel 2007 consegu\u00ec il patentino di allenatore profesisonista.\nA inizio Aprile 2008 diventa allenatore del club serbo del FK Banat Zrenjanin, nella Meridian SuperLiga (prima divisione serba). Come quinto allenatore della stagione rimpiazz\u00f2 \u017darko Soldo trovando il club in lotta per non retrocedere (ottava posizione su 12 squadre a 11 giornate dal termine). A due giornate dalla fine del campionato le chance di Drulovi\u0107 di salvare il Banat furono esigue. Difatti il Banat retroced\u00e9 matematicamente il 17 maggio 2008 perdendo 4-1 in casa col Vojvodina nella penultima giornata.\nNel giugno del 2008 viene nominato nuovo allenatore del club sloveno dell'NK Drava Ptuj. Successivamente allena gli angolani del Primeiro de Agosto e, dopo essersi seduto sulle panchine delle rappresentative giovanili, nel 2014 diviene l'allenatore della nazionale Serba."}
{"id": "2301756", "revid": "818367", "url": "https://it.wikipedia.org/wiki?curid=2301756", "title": "Coccyzus americanus", "text": "Il cuculo beccogiallo o cuculo americano (Coccyzus americanus Linnaeus, 1758), \u00e8 un uccello della famiglia dei Cuculidae.\nSistematica.\n\"Coccyzus americanus\" ha due sottospecie:\nDistribuzione e habitat.\nQuesto uccello vive in tutto il Nord, Centro e Sud America (eccetto in Cile), e nei Caraibi. \u00c8 di passo in Groenlandia, Marocco e in Europa centrale e occidentale (Italia, Belgio, Francia, Irlanda, Regno Unito, Norvegia, Danimarca, Portogallo)."}
{"id": "2301758", "revid": "1851848", "url": "https://it.wikipedia.org/wiki?curid=2301758", "title": "Mario Tontodonati", "text": "\u00c8 stato uno dei calciatori abruzzesi pi\u00f9 noti a livello nazionale negli anni quaranta e cinquanta e rimane ad oggi il miglior marcatore nella storia del Pescara, con 120 reti in 143 presenze.\nCaratteristiche tecniche.\nImpiegato come centravanti, o pi\u00f9 raramente come ala, era veloce e opportunista; per la sua abilit\u00e0 nel colpo di testa e nel gioco acrobatico era soprannominato \"Testina d'oro\".\nCarriera.\nGiocatore.\nInizi\u00f2 l'attivit\u00e0 agonistica in Serie C, militando nella SIME Popoli (poi chiamata Simaz e Dinasimaz), nel triennio 1937-1940.\nNella stagione 1940-1941, a 19 anni, venne acquistato dal : inserito in una squadra composta quasi esclusivamente da pescaresi, e per questo detta \"Strapaesana\", vinse il campionato di Serie C del quale fu capocannoniere con 23 reti, sotto la guida di Mario Pizziolo. L'anno successivo gli abruzzesi sfiorarono la promozione in Serie A, e Tontodonati realizz\u00f2 altre 12 reti.\nNel 1946 il Pescara lo cedette al dove rimase per due anni, segnando complessivamente 16 reti in 77 presenze in Serie A. Rilevato dall' insieme al compagno di squadra Tommaso Maestrelli, furono entrambi ceduti alla Roma di Fulvio Bernardini nell'ambito del trasferimento di Amedeo Amadei all': con i capitolini totalizz\u00f2 28 reti in 3 stagioni, sostituendo il \"Fornaretto\" al centro dell'attacco romanista nonostante un certo scetticismo dell'ambiente. Sul finire della sua ultima stagione viene posto fuori rosa insieme ad altri tre compagni di squadra, a causa di presunte frequentazioni giudicate inopportune dalla dirigenza romanista.\nDopo la retrocessione del 1951 fu ceduto insieme a Maestrelli alla Lucchese, in compropriet\u00e0; nella formazione toscana realizz\u00f2 7 reti, senza evitare la retrocessione tra i cadetti. Nell'autunno 1952 fu acquistato dal , dove disput\u00f2 una stagione da riserva, e nel novembre 1953 ritorn\u00f2 al Pescara: la tifoseria e il quotidiano \"Mattino d'Abruzzo\" lanciarono una sottoscrizione per raccogliere i fondi per l'acquisto, e il giocatore stesso pag\u00f2 di tasca sua la differenza dovuta al Torino. Con il Pescara disput\u00f2 sei stagioni tra IV Serie e Serie C, chiudendo la carriera nel 1959 nel doppio ruolo di capitano e allenatore (svolgeva il ruolo di assistente gi\u00e0 da diverse stagioni, giocando poche partite). Con 120 reti realizzate in maglia biancoazzurra, si trova ancora oggi in cima alla classifica dei cannonieri del club abruzzese.\nHa totalizzato 51 reti in 206 presenze nella Serie A a girone unico.\nAllenatore.\nAllena a pi\u00f9 riprese il Pescara, sempre nelle serie minori, come assistente di Aurelio Marchese e Ljubo Ben\u010di\u0107, e in seguito guida il , l'Angolana e la rappresentativa regionale abruzzese nel Trofeo delle Regioni 1971. Tra il 1978 e il 1980 \u00e8 tornato al Pescara, come responsabile del settore giovanile e poi come vice di Gustavo Giagnoni, sostituendolo in occasione di una squalifica nella partita disputata contro la Roma. Nel corso della stagione fu anche allenatore \"ad interim\", dopo l'esonero di Giagnoni."}
{"id": "2301760", "revid": "110028238", "url": "https://it.wikipedia.org/wiki?curid=2301760", "title": "Jessie Boswell", "text": "Biografia.\nUnica donna facente parte del Gruppo dei Sei pittori di Torino, Jessie Boswell visse gran parte della sua vita in Italia e nel 1936 prese la cittadinanza italiana.\nNacque nella cittadina inglese di Leeds e si diplom\u00f2 in pianoforte nel 1901 .\nNel 1906 si trasfer\u00ec in Italia, a Biella, al seguito della sorella Gertrude, e successivamente si spost\u00f2 a Torino. \n&lt;br&gt;Durante il soggiorno torinese, ebbe modo di frequentare la famiglia dell'imprenditore piemontese Riccardo Gualino, in qualit\u00e0 di dama di compagnia della moglie Cesarina Gurgo Salice Gualino dal 1913 al 1928, e di avvicinarsi alla pittura con il ritrattista Mario Micheletti e il maestro Felice Casorati, amico dei Gualino.\n&lt;br&gt;Espose per la prima volta nel 1923 in questa citt\u00e0, con altri allievi di Casorati, presso la Societ\u00e0 Promotrice di Belle Arti e fu presente alle Biennali di Venezia nel 1926 e nel 1928.\nFu breve la sua adesione al gruppo dei Sei di Torino, che si richiamava alla pittura francese postimpressionista ed era sostenuto dai critici Lionello Venturi ed Edoardo Persico: vi rimase soltanto per un anno, dal 1929 al 1930, esponendo col gruppo a Torino, Genova e Milano. \n&lt;br&gt;Nonostante i giudizi poco lusinghieri che le furono riservati dalla critica, Boswell continu\u00f2 la sua attivit\u00e0 di pittrice autonomamente, realizzando l'ultima personale nel 1944 presso la Galleria d'Arte Garlanda di Biella .\nQuasi tutte le sue opere, spesso tele di modeste dimensioni, hanno come soggetti dei tranquilli ambienti familiari, scene d'interni, paesaggi e fiori.\n&lt;br&gt;Quando nel dopoguerra la sua salute peggior\u00f2, dovette ridurre il suo lavoro e si ritir\u00f2 presso la casa di riposo delle Figlie di Sant'Eusebio a Moncrivello, nel vercellese, dove mor\u00ec nel 1956."}
{"id": "2301761", "revid": "486946", "url": "https://it.wikipedia.org/wiki?curid=2301761", "title": "Indie Olandesi", "text": ""}
{"id": "2301762", "revid": "192549", "url": "https://it.wikipedia.org/wiki?curid=2301762", "title": "Urania (rivista)", "text": "Urania \u00e8 stata una rivista italiana mensile di racconti fantascienza edita da Arnoldo Mondadori Editore dal 1952 al 1953. Ideata per alternarsi alla pi\u00f9 fortunata collana \"I romanzi di Urania\" (poi ribattezzata a sua volta \"Urania\"), ne sono stati prodotti solo 14 numeri.\nIl curatore era Giorgio Monicelli, che nelle pagine della rivista conia anche il termine italiano \"fanta-scienza\" (poi fantascienza) nel n. 3 (novembre 1952); le copertine erano disegnate da Kurt Caesar. La maggior parte dei contenuti proveniva dalla rivista statunitense \"Galaxy Science Fiction\", bench\u00e9 venissero pubblicati dal 1953 anche alcuni racconti di autori italiani celati sotto pseudonimi anglosassoni."}
{"id": "2301764", "revid": "28592", "url": "https://it.wikipedia.org/wiki?curid=2301764", "title": "Indie olandesi", "text": ""}
{"id": "2301769", "revid": "1573940", "url": "https://it.wikipedia.org/wiki?curid=2301769", "title": "Coccyzus minor", "text": "Il cuculo delle mangrovie (Coccyzus minor ()) \u00e8 un uccello della famiglia dei Cuculidi.\nDistribuzione e habitat.\nQuesto uccello vive nelle aree estuarine della Florida, dell'America centrale, dei Caraibi e della parte settentrionale del Sud America fino al Brasile."}
{"id": "2301773", "revid": "287204", "url": "https://it.wikipedia.org/wiki?curid=2301773", "title": "Coccyzus melacoryphus", "text": "Il cuculo beccoscuro (Coccyzus melacoryphus Vieillot, 1817), \u00e8 un uccello della famiglia dei Cuculidae.\nSistematica.\n\"Coccyzus melacoryphus\" non ha sottospecie, \u00e8 monotipico.\nDistribuzione e habitat.\nQuesto uccello vive nei Caraibi orientali e in tutto il Sud America, comprese le Isole Falkland. \u00c8 di passo su Grenada e su Sant'Elena."}
{"id": "2301777", "revid": "339392", "url": "https://it.wikipedia.org/wiki?curid=2301777", "title": "Associazioni Calcio Riunite Sant'Elena Quartu", "text": ""}
{"id": "2301778", "revid": "1573940", "url": "https://it.wikipedia.org/wiki?curid=2301778", "title": "Piaya cayana", "text": "Il cuculo scoiattolo (Piaya cayana ) \u00e8 un uccello della famiglia Cuculidae.\nSistematica.\n\"Piaya cayana\" ha 14 sottospecie:\nDistribuzione e habitat.\nQuesto uccello vive in tutto il Centro America e il Sud America (Cile escluso), e su Trinidad e Tobago."}
{"id": "2301779", "revid": "599013", "url": "https://it.wikipedia.org/wiki?curid=2301779", "title": "Picul\u00edn Ortiz", "text": ""}
{"id": "2301781", "revid": "22475", "url": "https://it.wikipedia.org/wiki?curid=2301781", "title": "Rock and Roll Hall of Fame", "text": "Il Rock and Roll Hall of Fame and Museum \u00e8 un museo che si trova a Cleveland, Ohio, USA. \u00c8 dedicato alla memoria di alcuni tra i pi\u00f9 importanti e influenti artisti, produttori, ingegneri del suono e personalit\u00e0 che hanno influenzato l'industria musicale. Particolarmente il museo cura la storia che concerne il rock and roll.\nHall of Fame.\nI nomi di coloro che vengono ammessi nella Hall of Fame vengono resi noti durante una cerimonia annuale che si svolge a New York. Il primo gruppo di artisti venne inserito il 23 gennaio del 1986: Chuck Berry, James Brown, Ray Charles, Sam Cooke, Fats Domino, The Everly Brothers, Alan Freed, John Hammond, Buddy Holly, Robert Johnson, Jerry Lee Lewis, Little Richard, Sam Phillips, Elvis Presley, Jimmie Rodgers e Jimmy Yancey.\nAttualmente possono essere proposti per l'ammissione alla Hall of Fame singoli artisti, o gruppi, solamente dopo che siano trascorsi almeno 25 anni dalla pubblicazione della loro prima incisione. Le nomine sono rivolte a coloro che hanno giocato un ruolo di significativa influenza nella storia del rock and roll. La Hall of Fame si compone di quattro categorie: \"Performers\", \"Non-Performers\", \"Early Influences\" e \"Sidemen\" (quest'ultima dal 2000).\nPerformers (interpreti).\nTra i \"performers\" sono annoverati cantanti e musicisti. Una commissione appositamente nominata seleziona i nomi da proporre per l'ingresso nella Hall of Fame. Avviene poi una votazione che coinvolge circa 1000 esperti del settore, tra cui accademici, giornalisti, produttori e altri. Ogni anno avvengono approssimativamente tra le cinque e le sette ammissioni (anche se, soprattutto per i primi anni, questo limite viene ecceduto). Solo per il 2012 una commissione apposita ha selezionato ed introdotto 6 gruppi d'accompagnamento di cantanti gi\u00e0 in precedenza inseriti nella Hall of Fame.\nNon-performers (non-interpreti).\nQuesta categoria include gli scrittori di canzoni, i produttori, i disc jockey, i giornalisti e altre figure professionali dell'industria della musica.\nAlcuni dei pi\u00f9 noti \"non-performers\" annoverati nella Rock and Roll Hall of Fame sono il fondatore della Sun Records Sam Phillips, il disc jockey e grande promotore del rock and roll Alan Freed, il produttore di Ronettes e Righteous Brothers Phil Spector, il produttore dei Beatles George Martin, il fondatore della Fender Leo Fender, il fondatore della rivista \"Rolling Stone\" Jann Wenner e il patron della Atlantic Records (oltre che fondatore e uno dei presidenti del museo) Ahmet Erteg\u00fcn.\nUna commissione apposita \u00e8 direttamente responsabile delle ammissioni nelle categorie Non-Performers e Early-Influences (prime influenze).\nEarly influences (le influenze dei primi anni).\nQuesta sezione \u00e8 dedicata agli artisti dell'epoca pi\u00f9 lontana, tratta soprattutto di country, folk e blues, la cui musica ha ispirato e influenzato gli artisti di rock and roll. Tra gli ultimi inseriti: Nat King Cole e Billie Holiday, nel 2000. Altri nomi famosi sono Hank Williams, musicista country, Howlin' Wolf nel blues e Louis Armstrong per il jazz.\nSidemen.\nLa categoria dei \"sideman\" (\"uomini a fianco\" letteralmente, o \"comprimari\") include musicisti selezionati da una commissione composta primariamente da produttori. Si tratta di veri e propri veterani nel campo della musica e concertisti.\nLa fondazione e il museo.\nLa Rock and Roll Hall of Fame Foundation fu creata nel 1983. In realt\u00e0 le sede di Cleveland fu costruita solo in un secondo momento. La citt\u00e0 fu in lizza con Memphis (casa degli Sun Studios e della Stax Records), Cincinnati (casa della King Records) e New York. Ma a favore della scelta finale intervenne il fatto che, proprio da Cleveland, il disc jockey Alan Freed, secondo molti esperti, contribu\u00ec a diffondere e addirittura a coniare il termine \"rock and roll\". Sempre alla stessa citt\u00e0 \u00e8 riconosciuto il primato dello svolgimento del primo concerto rock and roll. La scelta definitiva fu appannaggio naturalmente della fondazione, ma un sondaggio dello \"USA Today\" in merito vide vincere Cleveland su Memphis di circa 100.000 voti e in favore di Cleveland accorse anche una petizione sottoscritta da 600.000 fan.\nTuttavia il dibattito sui motivi che portarono a costruire la sede della fondazione \u00e8 ancora aperto, in particolare si ritiene che ci\u00f2 che fece pendere l'ago della bilancia definitivamente verso Cleveland fu un ottimo pacchetto finanziario. Michael Norman not\u00f2: \u00abNon fu Alan Freed. Furono 65 milioni di dollari\u2026Cleveland lo voleva qui e tir\u00f2 fuori i soldi.\u00bb\nInizialmente la Hall of Fame doveva essere eretta nei pressi del fiume Cuyahoga. La collocazione definitiva fu individuata invece presso il Lago Erie, poco a est del Cleveland Browns Stadium e del Great Lakes Science Center.\nDurante la fase di progettazione ci si rese conto che i fondi avrebbero potuto non essere sufficienti e si prese in considerazione di utilizzare come sede della Hall of Fame il vecchio palazzo della May Company. Alla fine la struttura fu costruita ex novo e progettata dall'architetto cinese Ieoh Ming Pei, tra i cui lavori figurano la piramide del Louvre e la Bank of China Tower. Il disegno vide la realizzazione, per il museo, di una torre con una piramide di vetro che da essa si protende. Inizialmente concepita per stagliarsi fino a 60 metri da terra, la torre \u00e8 stata poi realizzata alta 50 metri, a causa dei problemi che avrebbe potuto arrecare al vicino aeroporto di Lakefront. La base della costruzione si estende su 13.500 metri quadrati. La cerimonia per l'inizio dei lavori, 7 giugno 1993, venne onorata della presenza di Pete Townshend e Chuck Berry. L'apertura del museo avvenne il 2 settembre 1995, a tagliare il nastro, tra gli altri, Y\u014dko Ono e Little Richard.\nCi sono sette piani nella struttura, che ospitano mostre permanenti o itineranti, testimonianza della storia del rock and roll. Le esposizioni temporanee ospitano oggetti consegnati al museo solo per un periodo di tempo limitato, oppure vengono proiettati film (come \"Concert for Bangladesh\" di George Harrison, del 2007). Le mostre permanenti possono variare dalla storia della tecnologia audio, all'esposizione di manichini; sono anche esposte fotografie che immortalano la musica nelle citt\u00e0 attraverso gli anni, per cui \u00e8 possibile ammirare com'era Memphis negli anni 50, Detroit, Liverpool e San Francisco negli anni 60, Los Angeles, New York e Londra negli anni 70 e 80 e Seattle negli anni 90.\nIl terzo livello ospita un muro con tutte le firme degli ammessi; l'ultimo livello, il settimo, \u00e8 riservato a mostre temporanee che si occupano di un gruppo o artista per un certo periodo; occupa l'intero piano, che \u00e8 anche il pi\u00f9 piccolo dell'edificio. Tra gli artisti rappresentati: Elvis Presley, The Who, John Lennon, U2, Bob Dylan, The Clash e The Supremes.\nIl museo \u00e8 sito in Cleveland, mentre la cerimonia annuale che rende noti gli ammessi ha luogo a New York durante il mese di marzo (tranne nel 1997, quando si svolse a Cleveland), questo \u00e8 stato fonte di controversie e tensioni tra la Fondazione e la Hall of Fame stessa; nel dicembre del 2007 fu annunciato che Cleveland avrebbe ospitato la cerimonia ogni tre anni a partire dal 2009.\nCritiche.\nLa critica pi\u00f9 frequente riguarda le modalit\u00e0 con cui vengono effettuate le nomine, il processo \u00e8 infatti controllato da pochi elementi, tra cui Jann Wenner il fondatore, il primo direttore della fondazione Suzan Evans e lo scrittore Dave Marsh. Questo fa s\u00ec che le nomine siano influenzate pi\u00f9 dai gusti di questi soggetti che da una oggettiva visione del fenomeno del rock and roll. Uno dei primi membri del consiglio per le nomination una volta disse:\n\u00abA un certo punto Suzan Evans si lament\u00f2 delle scelte fatte perch\u00e9 non c'erano abbastanza grandi nomi che avrebbero fatto vendere biglietti. A questo si trov\u00f2 velocemente rimedio depennando uno dei gruppi doo-wop in favore di un artista \"di nome\"\u2026Io vidi come alcuni artisti pionieri dei primi anni '50-'60 fossero stati estromessi per via del fatto che non possedessero un nome abbastanza importante nella lista, con il risultato che furono inserite prima le rockstar degli anni '70 rispetto alle persone a cui essi si ispirarono. Alcuni di questi pionieri mancano tutt'oggi.\u00bb\nFurono persino ignorate petizioni da decine di migliaia di firme e alcuni gruppi che possedevano un contratto con determinate etichette o compagnie, o erano affiliati con vari membri della commissione furono candidati per la nomination senza batter ciglio.\nUn'altra critica mossa alla fondazione \u00e8 quella di ammettere troppi artisti, permettendo l'ingresso anche a personaggi di secondaria importanza. In cinquant'anni furono inseriti 97 artisti differenti. Perch\u00e9 venga ottenuta un'ammissione occorre che la nomination acquisisca oltre il 50% dei voti, tuttavia lo svolgimento delle votazioni e i risultati in dettaglio non sono resi noti. Inoltre un certo numero di ammissioni \u00e8 gi\u00e0 deciso in partenza (furono cinque nel 2007). Di solito la commissione propone solamente un piccolo numero di artisti (nove nel 2007) che provengono da un panorama che di epoca in epoca si \u00e8 per\u00f2 arricchito di molti differenti generi musicali nuovi. Alcuni votanti, tra i quali Joel Selvin, membro fondatore del consiglio delle nomine, non espressero alcuna preferenza nel 2007, con la motivazione che di non ritenere neppure uno dei candidati sufficientemente valido.\n\u00c8 stato rilevato che nella Hall ci siano pochi gruppi di rock progressivo e che alcuni di questi gruppi sono stati ammessi con molti anni di ritardo rispetto ad altri artisti. L'osservazione \u00e8 stata posta dal rubricista John Sinkevics, che nota come questo genere abbia pi\u00f9 fan di molti altri presenti.\nNel corso degli anni sono state espresse alcune critiche per la lunga assenza dei Kiss, inseriti solo nel 2014, i Deep Purple, nel 2016, e gli Yes, nel 2017.\nD'altro canto \u00e8 stata criticata anche la presenza di popstar quali Michael Jackson, ABBA e Madonna, che a detta di alcuni osservatori, col genere rock and roll hanno avuto poco a che fare.\nI Sex Pistols, ammessi nel 2006 alla Hall of Fame, rifiutarono di partecipare alla cerimonia, apostrofando il museo con l'epiteto \"piss stain\"."}
{"id": "2301782", "revid": "599013", "url": "https://it.wikipedia.org/wiki?curid=2301782", "title": "Alvin Scott", "text": ""}
{"id": "2301784", "revid": "287204", "url": "https://it.wikipedia.org/wiki?curid=2301784", "title": "Piaya melanogaster", "text": "Il cuculo scoiattolo ventrenero o cuculo pancianera (Piaya melanogaster Veillot, 1817), \u00e8 un uccello della famiglia Cuculidae.\nSistematica.\n\"Piaya melanogaster\" non ha sottospecie, \u00e8 monotipica.\nDistribuzione e habitat.\nQuesto uccello vive in Sud America, pi\u00f9 precisamente in Colombia, Venezuela, Guyana, Suriname, Guyana francese, Ecuador, Per\u00f9, Bolivia e Brasile."}
{"id": "2301785", "revid": "23", "url": "https://it.wikipedia.org/wiki?curid=2301785", "title": "Dottor Satana", "text": ""}
{"id": "2301786", "revid": "599013", "url": "https://it.wikipedia.org/wiki?curid=2301786", "title": "Fly Williams", "text": ""}
{"id": "2301787", "revid": "1573940", "url": "https://it.wikipedia.org/wiki?curid=2301787", "title": "Coccycua minuta", "text": "Il cuculo scoiattolo nano o cuculo piccolo (Coccycua minuta ) \u00e8 un uccello della famiglia Cuculidae.\nDistribuzione e habitat.\nQuesto uccello vive tra Panama a nord e la Bolivia e il Brasile a sud; \u00e8 presente anche su Trinidad e Tobago.\nSistematica.\n\"Coccycua minuta\", che talvolta viene inserita nel genere \"Piaya\", ha due sottospecie:"}
{"id": "2301788", "revid": "599013", "url": "https://it.wikipedia.org/wiki?curid=2301788", "title": "Bird Averitt", "text": ""}
{"id": "2301791", "revid": "767487", "url": "https://it.wikipedia.org/wiki?curid=2301791", "title": "Randy Denton", "text": ""}
{"id": "2301794", "revid": "729019", "url": "https://it.wikipedia.org/wiki?curid=2301794", "title": "Serie B 1940-1941 (pallacanestro femminile)", "text": "Il Campionato di Serie B femminile 1940-41 \u00e8 stato il ????? organizzato in Italia.\n\u00c8 stato vinto da ???????, al suo ?????? titolo.\nCon Comunicato Ufficiale del 18 febbraio 1941 la F.I.P. divise le societ\u00e0 iscritte al campionato in due gironi annunciando successivamente l'inizio al 2 marzo 1941:\nAl girone di finale erano ammesse le vincenti di ognuno dei 4 gironi di qualificazione.\nCampionati correlati.\nSerie A femminile FIP 1940-1941\nIl campionato di Prima Divisione fu disputato sempre a livello interregionale su 4 gironi con ammissione alla finale delle vincenti di ogni girone di qualificazione:\nCollegamenti esterni.\nComunicato della F.I.P. su Il Littoriale del 19 febbraio 1941 pag. 2."}
{"id": "2301802", "revid": "339392", "url": "https://it.wikipedia.org/wiki?curid=2301802", "title": "Chirurgia, anatomia e Chiesa Cattolica nel medioevo", "text": ""}
{"id": "2301807", "revid": "228587", "url": "https://it.wikipedia.org/wiki?curid=2301807", "title": "29\u00aa Mostra internazionale d'arte cinematografica di Venezia", "text": "La 29\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 25 agosto al 7 settembre del 1968. \u00c8 stata l'ultima edizione diretta da Luigi Chiarini.\nNel clima di contestazione del 1968, questa edizione segna il termine dell'assegnazione dei premi, dall'edizione successiva, fino al 1980, la Mostra (quando verr\u00e0 svolta) sar\u00e0 non competitiva."}
{"id": "2301812", "revid": "666668", "url": "https://it.wikipedia.org/wiki?curid=2301812", "title": "Mondiale per club (calcio a 5)", "text": "Il Mundial de Clubes de Futbol de Salon (\"Campionato mondiale di Club di calcio a 5\") \u00e8 una competizione internazionale che mette di fronte le migliori squadre mondiali di calcio a 5 nella versione della FIFUSA/AMF. Dal 1986 si \u00e8 svolto con cadenza biennale per poi scomparire dai programmi della federazione nel tribolato decennio degli anni 1990.\nDal 1999 \u00e8 stato riproposto con vigore e dal 2004 ha preso cadenza biennale dove dominano ovviamente le squadre sudamericane."}
{"id": "2301814", "revid": "666668", "url": "https://it.wikipedia.org/wiki?curid=2301814", "title": "Campeonato Sul-Americano 1965", "text": "Il primo Campeonato Sul-Americano di calcio a 5 fu disputato nel gennaio del 1965 ad Asuncion. Vi parteciparono le nazionali di:\nIl campionato fu vinto dalla nazionale paraguaiana che batt\u00e9 tutte e tre le avversarie: 17-0 all'Argentina, 4-0 all'Uruguay, 3-1 al Brasile. Laureandosi prima squadra campione sudamericana di calcio a 5, facevano parte di quella squadra: Lu\u00eds Pereira, V\u00edctor Palacios, Roque Meza, Constantino Aranda, Lorenzo Garc\u00eda, Eduardo Aquino, V\u00edctor Raggio, Julio Ram\u00edrez, Adolfo Samaniego, Alberto Alcorta, Ram\u00f3n Casco, V\u00edctor Richardi, Ram\u00f3n Bareiro, Porfirio Ram\u00edrez, Jos\u00e9 Cino. Allenatore: Eladio B\u00e1ez."}
{"id": "2301819", "revid": "1305772", "url": "https://it.wikipedia.org/wiki?curid=2301819", "title": "Metallina", "text": ""}
{"id": "2301823", "revid": "370237", "url": "https://it.wikipedia.org/wiki?curid=2301823", "title": "Smurf attack", "text": ""}
{"id": "2301824", "revid": "23006767", "url": "https://it.wikipedia.org/wiki?curid=2301824", "title": "Special purpose", "text": ""}
{"id": "2301832", "revid": "287204", "url": "https://it.wikipedia.org/wiki?curid=2301832", "title": "Wired (disambigua)", "text": ""}
{"id": "2301834", "revid": "729019", "url": "https://it.wikipedia.org/wiki?curid=2301834", "title": "Piaggio P.32", "text": "Il Piaggio P.32 era un bombardiere medio bimotore sviluppato dall'azienda aeronautica italiana Societ\u00e0 Rinaldo Piaggio negli anni trenta.\nImpiegato dai reparti di bombardamento della Regia Aeronautica, l'aeronautica militare del regno d'Italia, entr\u00f2 in servizio nel periodo prebellico, ben presto relegato a compiti di seconda linea.\nStoria del progetto.\nNel 1934 il Ministero dell'Aeronautica emise una specifica per la fornitura di un nuovo bombardiere terrestre medio bimotore. Al bando di concorso parteciparono la CRDA CANT \"(Cantieri Riuniti dell'Adriatico - Cantiere Navale Triestino)\" con il CANT Z.1011, la Caproni, con il Caproni Ca.135 e la Piaggio, con un progetto disegnato dall'ing.Giovanni Pegna, il P.32.\nImpiego operativo.\nI primi 16 esemplari assegnati ai reparti operativi giunsero nel 1938 ad Aviano, al 18\u00ba Stormo Bombardamento Terrestre ed inseriti nelle 47\u00aa e 48\u00aa Squadriglie del 37\u00ba Gruppo. Il P.32 ebbe vita breve: fu rapidamente ritirato dalla linea per una serie di problemi tecnici e avarie, che culminarono in un incidente aereo. Nel 1939 il 18\u00ba Stormo BT fu riconvertito, e i P.32 vennero sostituiti con i pi\u00f9 affidabili Fiat B.R.20."}
{"id": "2301836", "revid": "36426", "url": "https://it.wikipedia.org/wiki?curid=2301836", "title": "Pale d'altare", "text": ""}
{"id": "2301837", "revid": "73152669", "url": "https://it.wikipedia.org/wiki?curid=2301837", "title": "Armature", "text": ""}
{"id": "2301839", "revid": "1705737", "url": "https://it.wikipedia.org/wiki?curid=2301839", "title": "Alamo", "text": "Alamo (\"Pioppo\" in spagnolo) \u00e8 una missione coloniale spagnola situata nel centro storico di San Antonio, in Texas. La sua denominazione ufficiale era Missione di San Antonio de Valero. Costruita da un sacerdote francescano, Antonio de Olivares, grazie alla manodopera di una trib\u00f9 di indios Payaya, sebbene venga spesso chiamata anche Fort Alamo, originariamente era concepita come missione a scopo religioso; \u00e8 diventata fortificazione solo in seguito agli scontri fra statunitensi e messicani.\nStoria.\nLa Missione di San Antonio de Valero venne fondata dagli spagnoli nel 1716 per convertire i nativi al cristianesimo ma quando venne secolarizzata nel 1793 fu prima abbandonata e 10 anni dopo occupata da una compagnia di militari messicani che la ribattezzarono \"Alamo\".\nDurante la rivoluzione di alcune province messicane contro il presidente e dittatore Santa Anna fu usata come base per le truppe del Generale Cos e attaccata dai ribelli texani. Sconfitto, Cos fu costretto ad abbandonare l'Alamo che fu fortificato dai ribelli e resistettero per alcuni giorni all'esercito messicano nell'omonima battaglia di Alamo fino a che il 6 marzo 1836 Santa Anna lanci\u00f2 un attacco in forze contro i ribelli, i quali caddero tutti in battaglia; alcuni difensori si arresero, ma vennero fucilati."}
{"id": "2301841", "revid": "1318658", "url": "https://it.wikipedia.org/wiki?curid=2301841", "title": "Gotico internazionale in Italia", "text": "Il gotico internazionale (o \"tardogotico\") \u00e8 uno stile delle arti figurative databile tra il 1370 circa e, in Italia, la prima met\u00e0 del XV secolo.\nCome sottolinea il nome, questa fase stilistica ebbe un'estensione internazionale, con caratteri comuni, ma anche con molte variabili locali. Lo stile non si diffuse a partire da un centro di irradiazione, come era stato per esempio per il gotico e l'\u00cele-de-France, ma fu piuttosto frutto di un dialogo tra le corti europee, favorito dai numerosi scambi reciproci. Tra queste corti ebbe comunque un ruolo preminente quella papale, in particolare quella avignonese, vero centro di aggregazione e scambio per gli artisti di tutto il continente.\nL'Italia, divisa politicamente, fu attraversata da artisti che diffusero questo stile, spostandosi continuamente (specialmente Pisanello, Michelino da Besozzo e Gentile da Fabriano) e gener\u00f2 anche numerose declinazioni regionali. Il linguaggio gotico \"internazionale\" signific\u00f2 lo svecchiamento della tradizione gotica (legata ancora a fine del XIV secolo al linguaggio giottesco), ma solo alcune aree offrirono dei contributi originali e da \"protagonisti\" nel panorama europeo, mentre altre acquisirono solo parzialmente e in maniera pi\u00f9 superficiale i singoli stilemi. Tra le zone di maggior spessore spiccarono sicuramente la Lombardia e, in misura diversa, Venezia e Verona. A Firenze il gotico internazionale entr\u00f2 precocemente in competizione con il nascente stile rinascimentale, ma incontr\u00f2 comunque il favore di una committenza ricca e colta, sia religiosa che privata.\nLombardia.\nCon Gian Galeazzo Visconti (al potere dal 1374 al 1402) venne iniziato un programma politico teso a unificare il nord-Italia in una monarchia. Nel 1386 prese avvio il cantiere del Duomo di Milano, per il quale il Visconti richiam\u00f2 maestranze francesi e tedesche, mentre nel 1396 lo stesso signore pose la prima pietra della Certosa di Pavia.\nL'atelier di miniatori del Visconti era attivo soprattutto a Pavia (nel cui castello aveva sede la corte di Gian Galeazzo) e gi\u00e0 dal 1370 circa aveva elaborato una raffinata fusione tra il cromatismo giottesco e i temi cortesi e cavallereschi. Protagonisti di questa prima stagione furono il miniatore anonimo autore del \"Guiron le Coutois\" e il \"Lancelot du Lac\", oggi alla Biblioth\u00e8que nationale de France di Parigi, e Giovannino de' Grassi, che mini\u00f2 il libro di preghiere detto \"Offiziolo\", con rappresentazioni di grande eleganza lineare, accuratezza naturalistica e preziosit\u00e0 decorativa. La generazione successiva, soprattutto nella personalit\u00e0 di Michelino da Besozzo, elabor\u00f2 questo retaggio in maniera ancora pi\u00f9 libera, fantasiosa e internazionale. Nell\"Offiziolo Bodmer\" us\u00f2 una linea fluida, colori tenui e un ritmo prezioso nel disegno delle figure, che prescindeva con indifferenza le problematiche spaziali; il tutto era arricchito da freschissimi dettagli naturalistici, presi dall'osservazione diretta.\nLo stile aggraziato di Michelino ebbe successo e un ampio seguito per lungo tempo. Ad esempio, ancora nel 1444, gli affreschi nella Cappella di Teodolinda nel Duomo di Monza dei fratelli Zavattari sono caratterizzati da tinte tenui, personaggi attoniti e senza peso, presi dal mondo cortese; altri esempi si contano anche per la seconda met\u00e0 del XV secolo.\nL'altro filone accanto allo stile dolce di Michelino fu quello grottesco, testimoniato dalle opere di Franco e Filippolo de Veris nell'affresco del \"Giudizio universale\" della chiesa di Santa Maria dei Ghirli di Campione d'Italia (1400), o dalle miniature espressive di Belbello da Pavia. Per esempio nella \"Bibbia di Niccol\u00f2 d'Este\", miniata da Belbello nel 1431-1434, sono usate linee fluide e deformanti, figure fisicamente imponenti, gesti eccessivi e colori accesi e cangianti. A questo lessico si mantenne fedele per tutta la sua lunga carriera, fino a circa il 1470.\nIn campo profano, i maggiori cicli pittorici oggi conservati, con eleganti scene che illustrano i passatempi della vita cortese, sono il ciclo di affreschi dei cosiddetti \"Giochi Borromeo\" nel Palazzo Borromeo a Milano, le decorazioni della \"Sala degli Svaghi e della Sala dei Vizi e delle Virt\u00f9\" del Castello di Masnago, i cui autori non sono ancora stati identificati e le dame fatte affrescare da Gian Galeazzo nel 1393 nella \"sala delle dame\" del castello di Pavia, recentemente attribuite a Gentile da Fabriano.\nVenezia.\nNei primi due decenni del XV secolo Venezia diede avvio una svolta politica epocale, concentrando i suoi interessi verso la terraferma, inserendosi pi\u00f9 attivamente nel quadro occidentale e distaccandosi progressivamente dall'influenza bizantina. In pittura, scultura e architettura si registr\u00f2 un contemporaneo innesto di motivi tardo-gotici, amalgamati al sostrato bizantino: le finezze lineari e cromatiche del gotico erano infatti molto affini elle astrazioni sontuose di marca orientale. Il rinnovo fu favorito anche dall'afflusso di artisti di provenienza esterna, arruolati a San Marco e a Palazzo Ducale.\nLa Basilica fu coronata dalle cupole e fu deciso, nel 1422, di prolungare Palazzo Ducale sul lato della piazza, fino a San Marco, continuando lo stile della parte precedente, trecentesca. Si consacr\u00f2 cos\u00ec uno stile architettonico \"veneziano\", svincolato dalle mode europee del momento, che venne riusato per secoli. Appartengono a questo stile le eleganti polifore a archetti finemente ornati della Ca' Foscari, del Palazzo Giustinian e della Ca' d'Oro, dove un tempo la facciata era anche decorata da smaglianti dorature ed effetti di policromia. Questi palazzi sono caratterizzati da un portico al piano terra aperto sull'acqua, per l'attracco dei natanti, mentre il piano superiore \u00e8 illuminato da grandi polifore, di solito in corrispondenza del salone centrale, al quale si arriva da uno scalone che serve anche gli altri ambienti. Gli archetti e i lapicini creano decorazioni fitte e modulari, che moltiplicano le aperture e creano ritmi di chiaroscuro da merletto.\nPalazzo Ducale venne coperto di affreschi tra il 1409 e il 1414, con artisti esterni di grande fama, quali Pisanello, Michelino da Besozzo (forse) e Gentile da Fabriano, opere oggi quasi totalmente perdute per varie cause. L'influenza veneziana si vede in alcune opere di Gentile, come l\"Incoronazione della Vergine\" del \"Polittico di Valle Romita\" (1400-1410), eseguito per un eremo nei pressi di Fabriano.\nIstria.\nIn Istria, territorio veneziano, operarono Giovanni di Castua, nella \"Chiesa della Santissima Trinit\u00e0\" a Cristoglie, e Vincenzo di C\u00e0stua nel santuario di Santa Maria alle Lastre a Vermo.\nVerona.\nVerona, per quanto sottomessa a Venezia dal 1406, mantenne a lungo una propria scuola artistica, pi\u00f9 vicina alla stile lombardo, portato dalla dominazione viscontea precedente e dal soggiorno di artisti come Michelino da Besozzo (\"Madonna del Roseto\", 1435 circa).\nImportante fu il pittore Stefano da Verona, figlio di un pittore francese (Jean d'Arbois gi\u00e0 al servizio di Filippo II di Borgogna e di Gian Galeazzo Visconti). Nell\"'Adorazione dei Magi\" (firmata e datata 1435), costru\u00ec con tratti morbidi e linee sinuose una delle migliori opere del gotico internazionale, prestando grande cura ai dettagli, alla resa delle materie preziose e delle stoffe, alla calibrazione della composizione affollata, con un gusto soprattutto lineare.\nMa l'artista pi\u00f9 importante attivo a Verona fu Pisanello, che port\u00f2 al culmine l'arte figurativa settentrionale. Nella Cappella Pellegrini della chiesa di Santa Anastasia si trova la sua opera tarda ma pi\u00f9 conosciuta, il \"San Giorgio e la principessa\", dove in una maniera del tutto personale mescol\u00f2 eleganza dei dettagli e tensione della narrazione, raggiungendo vertici di \"idealizzato realismo\". Oggi le pitture non sono in stato di conservazione ottimale, con molte alterazioni della superficie pittorica e la perdita di tutto il lato sinistro. Pisanello in seguito si trasfer\u00ec ad altre corti italiane (Pavia, Ferrara, Mantova, Roma), dove diffuse le sue conquiste artistiche venendo a sua volta influenzato dalle scuole locali, con particolare riguardo alla riscoperta del mondo antico promossa gi\u00e0 dal Petrarca, alla quale si vot\u00f2 copiando numerosi rilievi romani in disegni che ci sono in parte pervenuti. Straordinaria \u00e8 anche la sua produzione di disegni, veri e propri studi dal vero, tra i primi nella storia dell'arte ad acquistare un valore indipendente dall'opera su tavola finita.\nTrentino Alto Adige.\nIl Trentino era legato oltre l'arco alpino ai paesi di lingua tedesca e a quelli dell'Europa centrale. Tutta la zona \u00e8 ricca di cicli profani, tra i quali spicca per ricchezza e qualit\u00e0 l'opera del Maestro Venceslao, di origine boema, che decor\u00f2 la torre dell'Aquila nel Castello del Buonconsiglio di Trento con il \"Ciclo dei Mesi\", su commissione di Giorgio di Lichtenstein. Le scene sono ricche di dettagli desunti dalle iconografie dei \"Tacuina sanitatis\", con un fitto intreccio tra mondo cavalleresco e mondo quotidiano, privo per\u00f2 di note grottesche.\nAltra interessante testimonianza, nell'area alpina, \u00e8 l'affresco delle Sibille, ritrovato a Cortina d'Ampezzo. L'affresco \u00e8 pervenuto frammentario: la scena raffrontava probabilmente sei o pi\u00f9 Sibille raffrontate a coppie, con in mano dei cartigli. Ne sono rimaste cinque: da sinistra, si riconosce la \"Sibilla Valuensis\", simbolo della giustizia. La seconda, con in mano una palma, potrebbe essere la \"Sibilla Nicaulia\" o \"Tiburtina\". La sibilla centrale con tre leoni, secondo il cartiglio che regge in mano, \u00e8 la \"Sibilla Portuensis\"; ma potrebbe anche trattarsi della \"Sibilla Libica\", per la presenza dei leoni. La quarta, la meglio conservata dovrebbe essere la \"Sibilla Eritrea\", che indica con la mano destra i raggi del Sole. La quinta sibilla indossa una corona diversa e guarda verso l'esterno.\nJohannes Hinderbach Vescovo di Trento, ampli\u00f2 la sua dimora il Castello del Buonconsiglio a Trento realizzando fra l'altro una loggia veneziana con capitelli corinzi ancora in forme gotiche nel XV secolo.\nIn Alto Adige sono rilevanti e pregevoli gli affreschi con cicli cavallereschi e profano-cortesi di Castel Roncolo e Castello di Rodengo, mentre in Trentino sono da ricordare quelli del Castello di Avio.\nSavoia, Piemonte e Valle d'Aosta.\nTutto l'arco alpino fu da sempre attraversato, tramite i passi, da vari flussi di viaggiatori, per questo fu luogo di facili scambi culturali.\nIn Piemonte Amedeo VIII colleg\u00f2 il suo ducato tramite stretti rapporti diplomatici al Berry e alla Borgogna, arrivando a sposare Maria di Borgogna, la figlia del duca di Borgogna Filippo l'Ardito. L'arte prodotta alla sua corte rispecchiava questo clima cosmopolita, con artisti come Giacomo Jaquerio.\nEgli prese come modello la scultura borgognona, ma svilupp\u00f2 presto un linguaggio pi\u00f9 personale, dove convivevano le pi\u00f9 raffinate dolcezze stilistiche e le pi\u00f9 acute raffigurazioni espressive, come nella commovente \"Salita al Calvario\" affrescata nell'ex-sagrestia della chiesa di Sant'Antonio a Ranverso (1430 circa). Nella grande variet\u00e0 di tipi umani del corteo attorno al Cristo prevale un senso lineare grazie alla marcata linea nera dei bordi, ma ogni soggetto si stacca espressivamente dallo sfondo neutro e dal gruppo, creando una visione drammatica e priva di sentimentalismi.\nIl Maestro del Castello della Manta, gi\u00e0 identificato in passato con Jaquerio e oggi considerato una personalit\u00e0 a parte, dipinse verso il 1420 un ciclo di affreschi di grande pregio nel castello presso Saluzzo, ricchissimo di elementi cortesi su un luminoso, ma piatto, sfondo bianco. In scene come la \"Fontana della Giovinezza\", il mondo fiabesco dalle linee sinuose, tratto dalle miniature private, viene trasferito su scala monumentale, con una grande cura al dettaglio e numerose scenette di genere: il pesante arrancare degli anziani, gli uomini che si svestono, la vecchia che fa da scaletta a un suo coetaneo indolenzito, le scene d'amore e di gioia dentro l'elaborata fontana gotica miracolosa.\nIn Valle d'Aosta appartengono al gotico internazionale gli affreschi presenti nel Castello di F\u00e9nis e nel Castello di Issogne.\nMarche e Umbria.\nNelle Marche si ebbe una stagione di improvvisa fioritura artistica grazie al nascere di particolari rapporti politici e commerciali ad ampio raggio.\nLe piccole signorie locali intrapresero attivissima scambi con l'area emiliana, veneta e lombarda, come durante la signoria di Pandolfo II Malatesta, signore di Fano, ma anche di Bergamo e Brescia, o durante l'alleanza di molti piccoli signori locali con Gian Galeazzo Visconti in funzione antifiorentina.\nAncona, antagonista e al tempo stesso ammiratrice della Serenissima, dalla met\u00e0 del XV secolo inizi\u00f2 un ambizioso restyling dei suoi monumenti secondo le ultime tendenze dell'epoca, seguendo lo stile veneziano. Artefice di questa svolta fu l'architetto Giorgio di Matteo, chiamato per la prima volta in citt\u00e0 dalla famiglia di armatori Benincasa che gli commissionarono la costruzione del nuovo palazzo di famiglia. In seguito il Consiglio della Repubblica gli affid\u00f2 in sequenza le costruzioni della Loggia dei Mercanti nel 1451, della Chiesa di San Francesco alle Scale dove nel 1454 realizz\u00f2 il portale, uno dei suoi pi\u00f9 alti capolavori, e la Chiesa di Sant'Agostino, dove nel 1460 realizz\u00f2 un altro notevole portale.\nA San Severino Marche la famiglia Smeducci ebbe un periodo di notevole prosperit\u00e0 economica con traffici oltre la regione. Questa apertura economica e culturale si riflette in opere come il \"Matrimonio mistico di santa Caterina\" di Lorenzo Salimbeni (1400, Pinacoteca comunale di San Severino), caratterizzata da un vorticoso movimento delle linee dei panneggi, da colori irreali e da un minuto realismo nei dettagli, secondo i pi\u00f9 aggiornati modelli lombardo-emiliani e francesi. Capolavoro dei fratelli Salimbeni, in ottimo stato di conservazione, sono gli affreschi dell'oratorio di San Giovanni Battista a Urbino.\nA San Ginesio si riscontra una tangibile testimonianza di apporti oltramontani in campo architettonico con un'ornata decorazione in terracotta applicato alla vecchia facciata della pieve nel 1421 da un tale maestro Enrico bavarese.\nGentile da Fabriano, nativo della citt\u00e0 marchigiana, vicina all'Umbria, fu uno dei pi\u00f9 grandi esponenti dello stile tardo gotico in tutta la penisola. Nutrito di una formazione umbro marchigiana con influssi lombardi, assunti in seguito ai frequenti viaggi, favor\u00ec il fiorire dello stile tardo gotico dapprima non lontano dal suo entroterra (esemplari sono gli affreschi di impronta umanistica all'interno del Palazzo Trinci di Foligno), facendosi poi notare anche pi\u00f9 lontano: ancora oggi a Firenze, nella Galleria degli Uffizi, \u00e8 esposta l'Adorazione dei Magi (Adorazione dei Magi (Gentile da Fabriano)), la sua pi\u00f9 grande opera. In Umbria lo stile tardo gotico fior\u00ec anche grazie ai fratelli Salimbeni. A Gubbio si form\u00f2 Ottaviano Nelli, che lavor\u00f2 in tutta la regione.\nA Terni furono attivi \"Francesco di Antonio\", pi\u00f9 comunemente chiamato Maestro della Dormitio di Terni, e Bartolomeo di Tommaso.\nFirenze.\nA Firenze il gotico internazionale penetr\u00f2 con caratteristiche molto specifiche (come era dopotutto avvenuto con la pittura gotica), legate fortemente, come tradizione, alla classicit\u00e0. La citt\u00e0 all'inizio del XV secolo iniziava un periodo di apparente stabilit\u00e0, dopo i gravi stravolgimenti del secolo precedente, con la fine della minaccia viscontea, la crescita territoriale (assoggettamento di Pisa nel 1406, di Cortona nel 1411, di Livorno nel 1421) ed economica dominata dalla borghesia. I costi di queste conquiste per\u00f2 logorarono dall'interno la classe politica, spianando la strada all'avvento dell'oligarchia, che si realizz\u00f2 nel 1434 con la signoria \"di fatto\" dei Medici. Questa fragilit\u00e0 per\u00f2 non era sentita dai contemporanei, che anzi lodavano la riaffermazione del prestigio, secondo quell'umanesimo \"civile\" dei cancellieri della repubblica come Coluccio Salutati. La valorizzazione della tradizione locale e delle origini romane della citt\u00e0 portarono di nuovo al rifiuto dei modelli cortesi, gi\u00e0 sperimentati ad esempio nella vicina Siena nel XIV secolo. In architettura il disegno classico si manifest\u00f2 gi\u00e0 con la costruzione della Loggia della Signoria (1376-1382), dalle ampie arcate a tutto sesto in piena epoca gotica; in scultura si cercava una maggiore adesione alla plastica classica, come nella decorazione della Porta della Mandorla (1391-1397, poi 1404-1406 e successivi) del Duomo, opera di Nanni di Banco e altri; in pittura restava forte l'adesione allo stile di Giotto, con pochi progressi.\nVerso la fine del XIV secolo si inizi\u00f2 a stancarsi dei vecchi modelli e apparvero due strade principali da percorrere per un rinnovamento: accogliere lo stile internazionale o sviluppare con ancora maggior rigore le radici classiche. Una straordinaria sintesi delle due scuole di pensiero \u00e8 offerta dalle due formelle superstiti del concorso del 1401 per la realizzazione della porta nord del battistero di Firenze, fuse in bronzo rispettivamente da Lorenzo Ghiberti e da Filippo Brunelleschi e oggi al Museo nazionale del Bargello. La prova consisteva nel raffigurare un \"Sacrificio di Isacco\" entro un quadrilobo, come quelli gi\u00e0 usati da Andrea Pisano nella porta pi\u00f9 antica, che i due artisti risolsero in maniera molto diversa.\nGhiberti divise la scena in due fasce verticali armonizzate da uno sperone roccioso di sapore arcaico, con una narrazione equilibrata, figure proporzionate e aggiornate alle cadenze del gotico. Vi inser\u00ec anche generiche citazioni dall'\"antico\", di sapore ellenistico, come nel poderoso nudo di Isacco, facendo quindi una mediazione tra gli stimoli disponibili all'epoca. L'uso dello sfondo roccioso inoltre generava un fine chiaroscuro, che \"avvolgeva\" le figure senza stacchi violenti (che influenz\u00f2 anche lo \"stiacciato\" di Donatello).\nBen diversa fu il rilievo creato da Brunelleschi, che suddivise la scena in due fasce orizzontali, con piani sovrapposti che creano una composizione piramidale. Al vertice, dietro uno sfondo \u00e8 piatto dove le figure vi emergono con violenza, si trova il culmine dell'episodio del sacrificio, dove linee perpendicolari creano l'urto tra le tre volont\u00e0 diverse (di Abramo, di Isacco e dell'angelo, che impugna il braccio armato di Abramo per fermarlo). La scena \u00e8 resa con una tale espressivit\u00e0 da far apparire al confronto la formella di Ghiberti una pacata recitazione. Questo stile deriva da una meditazione dell'opera di Giovanni Pisano (come nella \"Strage degli innocenti\" del pulpito di Sant'Andrea) e dell'arte antica, come dimostra anche la citazione colta dello \"spinario\", nell'angolo sinistro. La vittoria spett\u00f2 a Ghiberti, segno di come Firenze non fosse ancora pronta al classicismo innovativo che fu all'origine del Rinascimento, proprio in scultura prima che in pittura. Nel 1414, mentre lavorava alla porta bronzea, egli realizz\u00f2 un \"San Giovanni Battista\" con un mantello cadente con grandi falcate ritmiche, che annullano le forme del corpo, proprio come nei coevi maestri boemi.\nIn pittura ebbe notevole importanza il viaggio di Gherardo Starnina a Valencia nel 1380; aggiornatosi alle novit\u00e0 internazionali, quando torn\u00f2 a Firenze ebbe una forte influenza sulla nuova generazione di pittori quali Lorenzo Monaco e Masolino da Panicale. Lorenzo Monaco, pittore e miniatore camaldolese, dipinse, dal 1404, figure allungate, coperte da ampi panneggi falcati, con tinte raffinate e innaturalmente brillanti. Non ader\u00ec per\u00f2 alla laica cultura cortese, anzi profuse nelle sue opere una forte spiritualit\u00e0 accentuata dal distacco delle figure dalla realt\u00e0 e dagli aristocratici gesti appena accennati. Masolino da Panicale fu un interprete sensibile e dotato, solo recentemente rivalutato dalla critica a causa del canonico confronto con le opere del suo allievo Masaccio: tra i due \u00e8 stata ormai evidenziata un'influenza reciproca, non solo da Masaccio a Masolino.\nA Firenze visse per un periodo anche Gentile da Fabriano, che lasci\u00f2 il suo capolavoro, l\"Adorazione dei Magi\" (1423), commissionata dal cittadino pi\u00f9 ricco, Palla Strozzi, per la sua cappella. Il successivo Polittico Quaratesi mostra gi\u00e0 un influsso legato alla monumentalit\u00e0 isolata di Masaccio.\nSiena.\nA Siena gli artisti della prima met\u00e0 del Quattrocento elaborano la prestigiosa tradizione locale, che era stata tra i contributi fondanti del linguaggio tardo gotico alla corte papale di Avignone, innestandovi alcuni elementi fiorentini e mantenendo un composto senso di religiosit\u00e0.\nCaposcuola di questo periodo \u00e8 il Sassetta, che dipinse opere con figure che hanno una \"silhouette\" tipicamente allungata. La luce \u00e8 chiara e nitida e le composizioni sono spesso originali, ma misurate. Nella prima parte della sua attivit\u00e0 l'attenzione all'ornato e ai giochi lineari \u00e8 molto minuziosa, mentre dopo il 1440, quando lavor\u00f2, tra l'altro, a Sansepolcro e vide probabilmente le prime opere di Piero della Francesca, le sue tavole dipinte si fecero pi\u00f9 essenziali.\nAltri importanti artisti furono il Maestro dell'Osservanza, forse da identificare con Sano di Pietro, e Giovanni di Paolo, quest'ultimo legato alla pittura tardo gotica lombarda e fiamminga, visibile nell'importanza data al paesaggio, irreale, che domina lo sfondo, con attenta definizione dei particolari anche a grande distanza (\"Madonna dell'Umilt\u00e0\" del 1435). Gradualmente gli stilemi del Rinascimento permearono gli artisti senesi, tanto che appare estremamente difficile tracciare una linea di confine tra i due stili, che a Siena in particolare sembrano fondersi senza soluzione di continuit\u00e0. Ne \u00e8 esempio alcune opere dello stesso Giovanni di Paolo, attaccate alla tradizione, ma con elementi rinascimentali come l'uso della prospettiva.\nAbruzzo.\nIn Abruzzo la stagione tardogotica fu influenzata da artisti di altre zone, come Gentile da Fabriano, chiamato per realizzare un affresco in San Flaviano (1420 circa), a L'Aquila. Tra i seguaci il Maestro del Trittico di Beffi, forse il principale esponente abruzzese. Nella zona peligna-marsicana, invece, spicc\u00f2 Giovanni da Sulmona, pittore e scultore, che oper\u00f2 pure nella Marsica. Nella provincia di Teramo ci furono due artisti importanti: Jacobello del Fiore (di origine veneziana) e Antonio Martini di Atri. Sempre in provincia di Teramo, corrispondente all'antico Stato di Atri, nacque e oper\u00f2 Antonio Martini di Atri che, formatosi a Siena e in area emiliana, \u00e8 documentato un po' in tutto l'Abruzzo.\nL'oreficeria tardogotica ha il suo centro a Sulmona, dove nasce una vera e propria scuola i cui artisti operano anche fuori regione (come testimoniano le loro opere a Montecassino, a Venafro, in Puglia e in alcune zone dell'Italia centrale). Figura di spicco fu Nicola da Guardiagrele, orefice e pittore formatosi alla scuola del Ghiberti a Firenze e portatore nella sua regione di un'interessante commistione tra gotico e rinascimento.\nNapoli.\nAlla corte angioina, prima, e aragonese, poi, di Napoli lavorarono numerosi artisti stranieri, che fecero della citt\u00e0 un punto di scambio e di contaminazione artistica. Tra i pi\u00f9 significativi ci furono il catalano Jaime Ba\u00e7o, il veronese Pisanello e il francese Jean Fouquet. Tra gli artisti locali spicc\u00f2 Colantonio. L'alleanza tradizionale tra i re angioini e i re francesi loro cugini rese possibile per quasi due secoli la costruzione di molti edifici religiosi e civili di fattura tipicamente gotico-francese. \nDopo la met\u00e0 del XV secolo, con Renato d'Angi\u00f2, arrivarono in citt\u00e0 le opere dei maestri fiamminghi, che fecero maturare un'adesione al Rinascimento d'ispirazione nordica, con la presenza in citt\u00e0 di artisti come Antonello da Messina. Renato d'Angi\u00f2 inoltre fu anche committente di un codice illustrato Livre du coeur d'amour epris, il quale fu iniziato probabilmente a Napoli, e concluso dopo il suo esilio a Tarascona. \nCon gli aragonesi la committenza rimase tipicamente gotica, Il gotico catalano si fondeva con quello francese e con il nascente stile rinascimentale. Per una diffusione dello stile rinascimentale dobbiamo aspettare gli anni '70 e '80 del XV secolo.\nSicilia.\nIn Sicilia, con l'insediamento di Ferdinando I (1412) e di Alfonso V d'Aragona (che nel 1416 ne fece la sua base per la conquista del Regno di Napoli), si ebbe una rapida fioritura artistica favorita innanzitutto dalla committenza reale, ricca ed esigente, e dal sistema dei commerci e degli scambi culturali con la Catalogna, Valencia, la Provenza, la Francia settentrionale e i Paesi Bassi.\nIl miglior frutto di quest'epoca fu il grande affresco del \"Trionfo della Morte\" per il cortile di Palazzo Sclafani (oggi staccato e conservato nella Galleria regionale di Palermo), probabilmente commissionato direttamente dal sovrano e caratterizzato da una qualit\u00e0 eccelsa, senza precedenti nell'area. In un giardino irrompe la Morte, su uno spettrale cavallo scheletrito, e lancia frecce che colpiscono personaggi di tutte le fasce sociali e di diverse religioni, uccidendoli. L'iconografia non \u00e8 nuova e l'attenzione ai dettagli pi\u00f9 grotteschi e macabri rivela una mano transalpina. L'espressivit\u00e0 \u00e8 straordinaria, con molti episodi secondari di notevole preziosit\u00e0: musici e cacciatori che imperterriti continuano le loro attivit\u00e0, personaggi appena sorpresi dalla morte e i dolenti personaggi pi\u00f9 umili che invocano la Morte, ma vengono da essa ignorati.\nCon l'annessione della Sicilia al Regno di Napoli l'isola perse la propulsione di un centro politico che stimolasse un'attivit\u00e0 artistica propria. La tradizione locale continu\u00f2 cos\u00ec a ripetersi, soprattutto in architettura e scultura, rinnovandosi superficialmente e accogliendo isolatamente alcuni elementi dei nuovi linguaggi."}
{"id": "2301844", "revid": "125110403", "url": "https://it.wikipedia.org/wiki?curid=2301844", "title": "The Ashes", "text": "Il The Ashes (chiamato a volte anche The Ashes series) \u00e8 una competizione di cricket gestita dall'International Cricket Council (ICC). L'evento \u00e8 la pi\u00f9 antica competizione internazionale di cricket e una delle pi\u00f9 antiche manifestazioni sportive ancora in corso essendo stato istituito nel 1882 e dalla prima edizione \u00e8 stato interrotto solo in occasione della prima e della seconda guerra mondiale. L'evento ha un grandissimo seguito di pubblico nei due paesi interessati (soprattutto in Australia).\nStoria.\nLa parola \"Ashes\" significa \"ceneri\", il motivo per cui questo trofeo porta un nome cos\u00ec insolito \u00e8 dovuto alle strane circostanze in cui esso nacque.\nNel 1877 la selezione inglese si rec\u00f2 in tour in Australia per sfidare una selezione formata dai migliori giocatori locali in una serie di due partite. La prima delle serie di sfide inizi\u00f2 il 15 marzo al Melbourne Cricket Ground (l'incontro \u00e8 considerato il primo test match nella storia), in quell'occasione la vittoria and\u00f2 alla selezione australiana. Il 31 marzo inizi\u00f2 il secondo match che si concluse con la vittoria degli inglesi, tuttavia la sconfitta iniziale fece pensare a molti che la superiorit\u00e0 degli inglesi non fosse pi\u00f9 indiscutibile. Nella sfida disputata a partire dal 28 agosto 1882 al The Oval di Londra per la prima volta nella storia la selezione inglese fu sconfitta in casa dalla selezione australiana destando non poco scalpore e delusione nei tifosi inglesi. Ironicamente in quei giorni la rivista \"Sporting News\" pubblic\u00f2 un ironico necrologio per ricordare la \"morte\" del cricket inglese e il fatto che le \"ceneri\" sarebbero state portate in Australia:\nNel dicembre del 1882 il Conte Ivo Bligh fu incaricato di capitanare la selezione inglese che si rec\u00f2 in Australia per una serie di tre test match; l'attenzione del mondo del cricket era notevole da entrambe le parti: l'Australia voleva confermare che la vittoria di qualche mese prima non fu solo un caso, mentre l'Inghilterra voleva riconquistare il prestigio perduto e vendicare l'amara sconfitta. La prima partita fu vinta dagli australiani ma gli inglesi si rifecero vincendo le altre due sfide e la serie.\nAl termine del terzo test match, Bligh fu contattato da alcune signore australiane (tra cui Florence Morphy, futura moglie del capitano inglese), che gli consegnarono una piccola urna; al suo interno, erano conservati i resti di alcuni bail (i paletti delle porte) bruciati: Bligh la riport\u00f2 in patria e gli appassionati affermarono che \"le ceneri erano state riconquistate\".\nFormato.\nParlando delle \"Ashes\" non si pu\u00f2 propriamente parlare di un torneo ma piuttosto di una sfida, o meglio di una serie di sfide. Infatti la formula del torneo prevede una serie di sfide (generalmente 5 ma si sono avute delle variazioni nel corso degli anni) tra la nazionale di cricket dell'Inghilterra e la nazionale di cricket dell'Australia. La forma di cricket utilizzata \u00e8 il Test cricket pertanto ognuna delle 5 partite pu\u00f2 arrivare a durare fino ad un massimo di 5 giorni, aggiungendo i periodi di riposo tra una partita e l'altra ne consegue che l'intera serie copre un arco di tempo particolarmente lungo arrivando ad occupare oltre due mesi di tempo anche perch\u00e9 la selezione ospite generalmente gioca anche altre partite oltre a quelle del \"The Ashes\" contro selezioni locali.\nLa sfida viene organizzata a turno dalle due nazioni e si disputa ogni due anni, tuttavia essendo il cricket uno sport prettamente estivo (non si gioca in caso di pioggia e le partite vengono annullate, sospese, rinviate o modificate) ed essendo le stagioni dei due emisferi invertite il lasso di tempo che trascorre tra una edizione e l'altra varia considerevolmente. Infatti le edizioni in Australia si giocano tra novembre e gennaio (estate australe) mentre quelle giocate in Inghilterra tra luglio e settembre (estate boreale); pertanto tra l'edizione inglese e quella australiana l'attesa non \u00e8 di due anni ma di soli 18 mesi, viceversa il periodo di tempo che trascorre tra l'edizione australiana e quella inglese \u00e8 di circa 30 mesi.\nLa squadra che riesce ad aggiudicarsi il maggior numero di incontri \u00e8 dichiarata vincitrice della serie; poich\u00e9 nel Test cricket esiste la possibilit\u00e0 che un match si concluda o in \"patta\" (\"draw\", abbastanza frequente) o in \"parit\u00e0\" (\"tie\", evento rarissimo e mai accaduto nelle \"Ashes series\") \u00e8 possibile che una intera serie si concluda in parit\u00e0 (ad esempio due vittorie a testa e un match \"draw\" o \"tie\"), in questo caso il detentore conserva il trofeo.\nSi \u00e8 aggiunta alla serie di Test match anche una serie di ODI (generalmente 7) chiamata Natwest Series. Le due serie sono completamente scollegate tra loro quindi per l'assegnazione dell'\"Urna\" contano solo i Test e per la Natwest contano solo gli ODI, ne consegue che se una squadra perde i primi 3 Test ha la certezza di aver perso le \"Ashes\" perch\u00e9 restano altri 2 Test (insufficienti a ribaltare il punteggio) e i rimanenti 7 ODI non valgono per il trofeo. Solo dal punto di vista morale \u00e8 possibile che la squadra che ha perso la serie di Test possa rifarsi vincendo la serie di ODI."}
{"id": "2301846", "revid": "24823", "url": "https://it.wikipedia.org/wiki?curid=2301846", "title": "Lionell Atwill", "text": ""}
{"id": "2301855", "revid": "2168371", "url": "https://it.wikipedia.org/wiki?curid=2301855", "title": "Resistenza romana", "text": "La Resistenza romana fu il movimento di liberazione che oper\u00f2 a Roma durante l'occupazione tedesca della citt\u00e0, durata dall'8 settembre 1943 (per la mancata difesa da parte dei vertici del Regio Esercito e dopo la battaglia di Porta San Paolo, del 10 settembre) al 4 giugno 1944, data della liberazione della citt\u00e0 da parte degli Alleati.\nLa resistenza coinvolse un gran numero di cittadini romani, i quali si opposero, in modo palese o nascosto (talora passivamente e senza l'uso delle armi, oppure auto-organizzandosi in formazioni paramilitari) alle forze tedesche e alle varie milizie fasciste.\nLa difesa di Roma.\nDopo l'annuncio via radio dell'Armistizio di Cassibile (ore 19.45 dell'8 settembre 1943) e la fuga da Roma del re Vittorio Emanuele III, il territorio italiano venne occupato dalle truppe tedesche. Le truppe italiane della capitale dal 25 luglio 1943 erano state poste nel Corpo d'armata motocorazzato al comando del generale Giacomo Carboni.\nIl controllo di Roma fu ottenuto con uno sforzo abbastanza limitato da parte dei tedeschi che, la sera dell'8 settembre erano gi\u00e0 pronti ad attaccare, mentre le truppe italiane furono prese alla sprovvista. L'attacco tedesco si svilupp\u00f2 partendo dal mare, sin dalla sera stessa, ad opera soprattutto della 2\u00aa divisione paracadutisti, di stanza all'aeroporto di Pratica di Mare e forte di circa 14.000 uomini. Solo nella mattina del 9 settembre i militari italiani della Divisione \"Piacenza\", di stanza sui Castelli romani, ormai aggirata, s'impegnarono in un duro scontro tra Albano Laziale e Cecchina, ininfluente ai fini della difesa della Capitale.\nTuttavia, nonostante la mancanza di ordini precisi o addirittura intimanti di evitare scontri con le truppe tedesche, gi\u00e0 nella sera dell'8 settembre, molti reparti dell'Esercito, dei Carabinieri ed alcuni della polizia, affiancati da alcune decine di cittadini volontari spontaneamente armati, tentarono invano di opporsi all'attacco delle truppe tedesche.\nLa Granatieri di Sardegna reag\u00ec con forza all\u2019avanzata tedesca ed al tentativo di disarmo ed ingaggi\u00f2 furiosi combattimenti: gli scontri pi\u00f9 accesi si ebbero nella giornata del 9, intorno alla zona del Ponte della Magliana, dell'E42 (l'attuale quartiere EUR) e del forte Ostiense; ed il 10, tra Porta San Paolo e la Passeggiata Archeologica. Nonostante la resistenza dei Granatieri di Sardegna, spronati dal generale Gioacchino Solinas e coadiuvati da altri reparti, primi tra tutti i Lancieri di Montebello, paracadutisti del X reggimento Arditi e da alcuni gruppi di civili, i tedeschi continuarono ad avanzare. La battaglia di Porta San Paolo, dove si ebbero 597 caduti, di cui 414 militari e 183 civili, \u00e8 il primo evento della Resistenza italiana.\nLe divisioni italiane schierate a nord della citt\u00e0 ricevettero ordini contraddittori e quando iniziarono a muoversi verso il teatro degli scontri principali era troppo tardi: nel pomeriggio del 10 settembre i paracadutisti tedeschi avevano gi\u00e0 superato ogni difesa e raggiunto il centro della citt\u00e0, e alle 16,00 il comando italiano accett\u00f2 la richiesta tedesca di cessare il fuoco e di trasformare Roma in una citt\u00e0 aperta, presidiata solo da pochi soldati italiani.\nLe truppe italiane per\u00f2 per due giorni tennero impegnate le efficienti 2\u00aa Divisione Paracadutisti e 3\u00aa Divisione Panzergrenadier, mentre il 9 gli alleati sbarcavano a Salerno.\nIl Comando della \"Citt\u00e0 aperta di Roma\" fu affidato quindi allo stesso generale Giorgio Carlo Calvi di Bergolo con parte della divisione Piave, con compiti di ordine pubblico.\nL'occupazione tedesca.\nL'11 settembre apparve sui muri di Roma il seguente editto di Albert Kesselring:\nOsserva Claudio Fracassi che tale editto \u00abfissava le nuove regole per la vita a Roma, tradendo esplicitamente l'accordo sulla \"Citt\u00e0 aperta\" raggiunto appena un giorno prima con gli ex alleati italiani\u00bb.\nQualche giorno dopo il primo atto della Repubblica Sociale Italiana (RSI) di Mussolini, proclamata il 23 settembre, fu di far disarmare le ultime truppe regie rimaste a Roma e il controllo tedesco divenne totale.\nIl giornalista e scrittore Paolo Monelli ha tracciato il seguente quadro dell'occupazione nazista di Roma:\nIl Fascio repubblicano costituito nella capitale rappresent\u00f2 l'unico centro di raccolta dei pochi fascisti romani. Un segno di scollamento della citt\u00e0 dal fascismo e dello strapotere tedesco \u00e8 stato rilevato nel maggior tasso di renitenza alla leva registrato a Roma rispetto al resto della RSI. I tedeschi tentarono infatti a pi\u00f9 riprese di sabotare ogni tentativo fascista di ricostituire forze armate autonome, preferendo gestire autonomamente le risorse umane italiane attraverso retate di uomini atti al lavoro da inviare a elevare fortificazioni sui fronti di Anzio e Cassino, in Germania o, nell'Organizzazione Todt, anche in Alta Italia.\nLa renitenza alla leva fu superiore del 15-20% alla media, mentre, secondo i dati dei Servizi segreti USA, solo il 2% dei cittadini romani si present\u00f2 spontaneamente alle chiamate al lavoro o alle armi imposte dai comandi del Reich.\nI vertici militari e politici italiani furono in seguito incolpati di gravi negligenze ed omissioni nella mancata difesa di Roma.\nOltre alle deportazioni verso i lager nazisti, la citt\u00e0 eterna - ancora ufficialmente \"citt\u00e0 aperta\" - pat\u00ec l'eccidio delle Fosse Ardeatine (335 uccisioni), il martirio dei 66 patrioti fucilati a Forte Bravetta ed altre violenze.\nLa citt\u00e0 fu liberata dagli Alleati il 4 giugno 1944, lo stesso giorno in cui le truppe tedesche, durante la loro fuga lungo la via Cassia, nei pressi della localit\u00e0 La Storta, assassinarono, con un colpo di pistola alla testa, 14 uomini politici e partigiani gi\u00e0 prigionieri del carcere di Via Tasso, tra cui il sindacalista socialista Bruno Buozzi.\nCaratteristiche ed eventi principali.\nIl 9 settembre alle ore 16.30, a battaglia ancora in corso, sorse a Roma, in via Carlo Poma, il CLN - Comitato di Liberazione Nazionale, con la presenza di Pietro Nenni per il PSIUP, Giorgio Amendola per il PCI, Ugo La Malfa per il Partito d'Azione, Alcide De Gasperi per la Democrazia Cristiana, Meuccio Ruini per Democrazia del Lavoro e Alessandro Casati per i liberali.\nLa resistenza romana fu caratterizzata dalla variet\u00e0 di riferimenti ideologici cui facevano capo i gruppi che la animarono: monarchici, azionisti, socialisti, comunisti, i militari del Fronte Militare Clandestino ed altre formazioni minori antifasciste che avevano come obiettivo soprattutto quello di essere riconosciuti come combattenti contro i tedeschi al momento dell'arrivo degli alleati a Roma, che si riteneva imminente soprattutto dopo lo sbarco di Anzio nel gennaio del 1944. Solo dopo la svolta di Salerno (aprile 1944) vi fu un'organizzazione vera e propria, tendente a fondare una disciplina condivisa dei partigiani che fino ad allora avevano operato isolatamente e talora in contrasto gli uni con gli altri. La citt\u00e0 inoltre, grazie alle ambasciate ancora attive nello Stato del Vaticano, era un crocevia per tutte le principali organizzazioni di spionaggio dei belligeranti.\nSebbene il compito del CLN fosse quello di animare e coordinare la resistenza civile e militare, il suo contributo a Roma fu scarso ed episodico, cosicch\u00e9 l'iniziativa militare veniva presa dai singoli partiti e in particolare da quelli di sinistra, i quali \u2013 meglio organizzati e pi\u00f9 forti \u2013 si muovevano in sostanziale autonomia, o dai gruppi che non facevano capo ai sei partiti del CLN. I motivi per i quali la Giunta militare del CLN non riusc\u00ec a produrre un'azione efficace furono principalmente due: in primo luogo, l'entit\u00e0 del contributo alle azioni militari fu estremamente diversa da partito a partito, cos\u00ec da rendere irrealistico attribuire il medesimo peso a ciascun partito in sede di deliberazione collegiale; in secondo luogo, vi era una fondamentale divergenza politica, in seno alla Giunta, sul tipo di azioni da compiere: comunisti, socialisti e azionisti erano infatti intenzionati ad effettuare veri e propri atti di guerra, inclusi gli attentati terroristici, contro i nazifascisti; per contro democristiani, liberali e demolaburisti (concordi, in questo, con il Vaticano) intendevano limitarsi ad atti di propaganda non armata e di sabotaggio. La Chiesa aveva una posizione molto sfavorevole alle azioni armate di resistenza, perch\u00e9 non le riteneva utili alla causa e anche perch\u00e9 temeva che tali azioni potessero da un lato avviare rappresaglie nei confronti della popolazione civile che aumentare l'influenza della componente di estrema sinistra.\nTale disaccordo di fondo nel CLN (che nel 1963 il comunista Amendola defin\u00ec \u00abpi\u00f9 un centro di discussioni, spesso anche accademiche, che un organo di lavoro e di lotta\u00bb) fece s\u00ec che, nella pratica, ciascun partito decidesse in modo autonomo quali azioni intraprendere, sebbene il carattere unitario del CLN rimanesse formalmente impregiudicato; il ruolo pi\u00f9 importante fu allora giocato dal PCI, che, nei nove mesi di occupazione tedesca, pot\u00e9 contare, nella capitale, sull'apporto di circa tremila militanti (si consideri che il totale dei partigiani di ogni tendenza nella provincia di Roma, inclusi i comunisti, fu poi riconosciuto in seimiladuecento).\nIn generale, quella dei partigiani a Roma durante l'occupazione tedesca fu la lotta di \u00abun'eroica minoranza\u00bb, che non riusc\u00ec a coinvolgere attivamente la grande massa della popolazione; la maggioranza dei romani condivise infatti un atteggiamento di tipo attendista e fu poco propensa alla resistenza attiva contro i nazifascisti, pur desiderando una rapida fine della guerra.\nL'esponente comunista Giorgio Amendola ha cos\u00ec rievocato l'atteggiamento generale della popolazione romana nei confronti dei partigiani:\nI Gruppi di Azione Patriottica (GAP) erano formati principalmente da uomini del Partito Comunista Italiano che li impiegava in piena autonomia dal CLN. Organizzati in una efficiente struttura militare clandestina, che suddivideva la citt\u00e0 in otto settori ciascuno dei quali affidato a un GAP, queste formazioni continuarono la guerra parallela allo sforzo alleato intensificando le proprie attivit\u00e0 per attaccare militarmente l'occupante. I due comandanti dei GAP centrali, dai quali dipendeva la rete clandestina, Franco Calamandrei \"Cola\" e Carlo Salinari \"Spartaco\", ebbero un ruolo decisivo nella preparazione dell'attacco che si decise di condurre a via Rasella contro un numeroso reparto tedesco.\nGli altri partiti, fra quelli del CLN che optarono per la resistenza armata, non riuscirono a sviluppare azioni altrettanto numerose: il Partito d'Azione realizz\u00f2 un attentato dinamitardo contro una caserma della Milizia il 20 settembre 1943, ma in seguito si dedic\u00f2 in prevalenza ad azioni di sabotaggio; il PSI realizz\u00f2 svariati sabotaggi e attentati individuali soprattutto in alcuni quartieri periferici; tra le formazioni della Resistenza romana che operarono al di fuori del CLN la pi\u00f9 notevole fu il gruppo Bandiera Rossa (di Antonino Poce, Celestino Avico, Giordano Amidani, Ezio Malatesta, Gabriele Pappalardo, Raffaele De Luca, Felice Chilanti, Filiberto Sbardella): fra le sue numerose azioni si pu\u00f2 menzionare l'assalto al Forte Tiburtino del 22 ottobre 1943, che si concluse con l'arresto di ventidue militanti, di cui dieci furono fucilati il giorno successivo.\nSecondo una testimonianza di Orfeo Mucci, vi era una sorta di tacito accordo fra i GAP e i partigiani di Bandiera Rossa, in base al quale i primi agivano principalmente nel centro della citt\u00e0, mentre i secondi combattevano perlopi\u00f9 in periferia e nelle borgate.\nIn collegamento diretto con il Regno del Sud vi era il Fronte militare clandestino fondato dal colonnello Cordero di Montezemolo, e dopo la sua fucilazione alle Ardeatine, comandato dai gen. Armellini e Bencivenga. Il generale in congedo Filippo Caruso costitu\u00ec il Fronte clandestino di resistenza dei carabinieri, con un nucleo informativo guidato dal colonnello Ugo Luca.\nIl 22 gennaio 1944, in concomitanza con lo sbarco di Anzio, il comando alleato diffuse il seguente appello rivolto ai partigiani:\nA seguito dello sbarco di Anzio l'occupazione tedesca di Roma si fece viepi\u00f9 dura e la repressione si intensific\u00f2; aumentarono le condanne a morte e le fucilazioni, mentre si fecero sempre pi\u00f9 frequenti i rastrellamenti contro la popolazione civile finalizzati a prelevare uomini per il servizio di lavoro obbligatorio; circa duemila uomini vennero catturati il 31 gennaio 1944 in un vasto rastrellamento nel centro della citt\u00e0; la razzia, e la deportazione nei campi di sterminio, di pi\u00f9 di mille ebrei del Ghetto aveva gi\u00e0 avuto luogo il 16 ottobre 1943.\nOccorre aggiungere che i tedeschi erano esasperati dall'atteggiamento non collaborativo da parte della popolazione civile romana, la cui resistenza passiva si manifestava anche dando ricetto e nascondiglio alle persone a rischio di deportazione: uomini in et\u00e0 da lavoro, soldati sbandati, prigionieri di guerra in fuga.\nIl rastrellamento al Portico di Ottavia.\nAllo scopo di evitare ogni ostacolo da parte dei militari dell'Arma in vista dl rastrellamento del ghetto, il 6 ottobre 1943 il Ministro Rodolfo Graziani ordin\u00f2 il disarmo di tutti i carabinieri in servizio nella capitale (circa quattromila uomini); il giorno dopo, una cifra stimata tra i millecinquecento e i duemilacinquecento militari dell'Arma furono deportati in Germania, la rimanente parte datasi alla macchia e confluita anche nelle fila del Fronte Militare Clandestino dei Carabinieri (FMCC, detto anche Fronte clandestino di resistenza dei carabinieri) organizzato dal generale Filippo Caruso (Deportazione dei carabinieri romani). Il 16 ottobre 1943, principalmente in via del Portico d'Ottavia e nelle strade adiacenti ma anche in altre differenti zone della citt\u00e0 di Roma le truppe tedesche della Gestapo effettuarono una retata di 1259 persone, di cui 363 uomini, 689 donne e 207 bambini appartenenti alla comunit\u00e0 ebraica. Dopo il rilascio di un certo numero di componenti di famiglie di sangue misto o stranieri, 1023 deportati furono avviati ad Auschwitz; soltanto 16 di loro sopravvissero allo sterminio (15 uomini e una donna). 2.091 fu il numero complessivo dei deportati ebrei negli otto mesi dell'occupazione tedesca.\nIl tenente colonnello delle SS Herbert Kappler, comandante dell'SD e della Gestapo a Roma, rifer\u00ec che \u00ab\"l'atteggiamento della popolazione italiana \u00e8 stato inequivocabilmente di resistenza passiva. Mentre la polizia tedesca irrompeva in alcune case, tentativi di nascondere gli ebrei in appartamenti vicini sono stati osservati per tutto il tempo e in molti casi si crede con successo. La parte antisemita della popolazione non \u00e8 comparsa durante l'azione, ma grandi masse, in episodi isolati, hanno addirittura tentato di trattenere singoli poliziotti lontano dagli ebrei\"\u00bb. Il prof. Giovanni Borromeo, priore dell'Ospedale San Giovanni Calibita all'Isola Tiberina, ricover\u00f2 oltre un centinaio di ebrei romani per una malattia inventata di sana pianta, chiamata Morbo di K (Sindrome di Kesselring), riuscendo a salvar loro la vita.\nNon mancarono forme di resistenza passiva da parte del clero, con l'accoglimento clandestino nei conventi, scuole e altre strutture religiose cristiane di 4.447 ebrei censiti. Il Collegio San Giuseppe - Istituto De Merode, secondo la testimonianza di Dennis Walters, diede rifugio a una quarantina di persone tra ebrei perseguitati, ufficiali antifascisti, e monarchici. Numerosissime analoghe forme di accoglimento della popolazione ebraica furono effettuate da parte di comuni cittadini.\nLa liberazione di Pertini e Saragat.\nUna delle azioni pi\u00f9 eclatanti della Resistenza romana avvenne il 25 gennaio 1944.\nNell'ottobre del 1943 i due dirigenti socialisti Sandro Pertini e Giuseppe Saragat erano stati catturati dalle SS e condannati a morte per la loro attivit\u00e0 partigiana.\nTuttavia la sentenza non venne eseguita grazie all'azione delle formazioni socialiste che permise loro la fuga durante la detenzione nel carcere di Regina Coeli. L'azione, dai connotati rocamboleschi, fu organizzata da Giuliano Vassalli (che aveva lavorato come avvocato presso il tribunale militare italiano, trafugando timbri e carte intestate), con l'aiuto di altri partigiani socialisti delle Brigate Matteotti, tra cui Francesco Malfatti di Monte Tretto, Giuseppe Gracceva, Massimo Severo Giannini, Filippo Lupis, Ugo Gala e il medico del carcere [[Alfredo Monaco]].\nSi riusc\u00ec cos\u00ec prima a far passare Saragat e Pertini dal \"braccio\" tedesco del carcere a quello italiano e quindi a produrre degli ordini di scarcerazione falsi, redatti dallo stesso Vassalli, per la loro liberazione (a conferma dell'ordine arriv\u00f2 anche una falsa telefonata dalla questura, fatta da [[Marcella Ficca Monaco|Marcella Ficca]], moglie di Alfredo Monaco). I due furono dunque scarcerati insieme a Luigi Andreoni, anziano padre dell'altro vice-segretario del [[Partito Socialista Italiano#La nascita del Partito Socialista Italiano di Unit\u00e0 Proletaria - PSIUP|PSIUP]] [[Carlo Andreoni]] (poi leader di un'altra formazione socialista rivoluzionaria denominata \"Unione Spartaco\") e a quattro ufficiali del [[Fronte militare clandestino|Fronte Militare Clandestino]], prelevati da partigiani travestiti da militari.\nVia Rasella e Fosse Ardeatine.\n[[File:Roma citt\u00e0 aperta corsaPina.jpg|upright=1.4|thumb|left|La scena principale del film [[Roma citt\u00e0 aperta]]: l'uccisione della popolana \"Pina\" ([[Teresa Gullace]]), interpretata da [[Anna Magnani]]]]\nIl pi\u00f9 sanguinoso attacco alle truppe tedesche di occupazione avvenne il 23 marzo 1944, da parte dei [[Gruppi di Azione Patriottica|Gruppi di azione patriottica]] al comando di [[Carlo Salinari]] (Spartaco) e [[Franco Calamandrei]] (Cola) in via Rasella, durante il transito di una compagnia del III battaglione del [[Polizeiregiment \"Bozen\"]], composta da 156 uomini. All'azione, iniziata con lo scoppio di una bomba al tritolo deposta da [[Rosario Bentivegna]], parteciparono altri undici gappisti, che effettuarono anche un fuoco di copertura con bombe da mortaio brixia.\nL'attentato provoc\u00f2 la morte immediata di trentadue poliziotti e il ferimento di altri cinquantasei (uno dei quali sarebbe morto in ospedale il giorno seguente). I gappisti non subirono perdite; nell'esplosione rimasero uccisi anche due civili (tra cui il dodicenne [[Piero Zuccheretti]]); altri civili morirono uccisi dal fuoco di reazione tedesco. Per rappresaglia, il giorno successivo, senza nessun preavviso i tedeschi uccisero 335 prigionieri o rastrellati italiani, quasi tutti civili, nell'[[eccidio delle Fosse Ardeatine]].\nNumero delle vittime.\nOltre ai 1.581 carabinieri arrestati e deportati (secondo la memoria difensiva del generale Delfini: 28 ufficiali, 342 sottufficiali, 561 carabinieri e 650 allievi), ai 1.023 ebrei deportati al Portico d'Ottavia e alle 335 vittime delle Fosse Ardeatine, la citt\u00e0 cont\u00f2, durante l'occupazione tedesca, 947 deportati nel [[rastrellamento del Quadraro]], 66 patrioti fucilati a [[Martiri di Forte Bravetta|Forte Bravetta]], [[Eccidio di Pietralata|dieci fucilati a Pietralata]], [[Eccidio del Ponte dell'Industria|dieci donne uccise]] presso il [[Ponte dell'Industria]] per aver assaltato un forno e quattordici ex-detenuti a [[Museo storico della Liberazione|Via Tasso]], massacrati a [[Eccidio de La Storta|La Storta]], proprio il giorno della Liberazione (4 giugno 1944).\nIcona cinematografica del presente periodo storico \u00e8 il film [[Roma citt\u00e0 aperta]], di [[Roberto Rossellini]], che narra in forma romanzata le vicende dell'uccisione di [[Teresa Gullace]] e della fucilazione di Don [[Giuseppe Morosini]], interpretati, rispettivamente, da [[Anna Magnani]] e [[Aldo Fabrizi]]. Pi\u00f9 di recente un altro film, \"[[A luci spente]]\", di [[Maurizio Ponzi]] ha narrato quel periodo, con il particolare punto di vista del mondo del cinema durante l'occupazione.\nBibliografia.\n[[Categoria:Resistenza romana| ]]"}
{"id": "2301864", "revid": "203463", "url": "https://it.wikipedia.org/wiki?curid=2301864", "title": "Igor Miladinovi\u0107", "text": "Nel 1993 vinse a Kozhikode il 32\u00ba campionato del mondo juniores, ottenendo a 19 anni il titolo di Grande Maestro. In quell'anno gli fu riconosciuto il premio di \"Atleta dell'anno\" della Serbia.\nHa partecipato a cinque Olimpiadi degli scacchi: nel 1994 a Mosca, giocando per la Jugoslavia, ha vinto una medaglia di bronzo individuale in 4\u00aa scacchiera; dal 1996 al 2002 ha giocato per la Grecia in quattro olimpiadi.\nAltri risultati.\nIl suo Elo nella lista del 1\u00ba gennaio 2009 \u00e8 di 2.574 punti. Ha raggiunto il massimo Elo nel luglio 2004, con 2.630 punti.\nMiladinovi\u0107 \u00e8 noto per le sue grandi doti combinative e per adottare regolarmente aperture non molto diffuse nei tornei ad alto livello, come la difesa Cigorin e il sistema Trompowsky, con le quali ha ottenuto notevoli successi."}
{"id": "2301866", "revid": "287204", "url": "https://it.wikipedia.org/wiki?curid=2301866", "title": "Igor Miladinovic", "text": ""}
{"id": "2301868", "revid": "729019", "url": "https://it.wikipedia.org/wiki?curid=2301868", "title": "EuroTLX SIM", "text": "EuroTLX SIM S.p.A. \u00e8 una societ\u00e0 che organizza e gestisce il sistema multilaterale di negoziazione (Multilateral Trading Facility \u2013 MTF) EuroTLX, realizzato per rispondere alle esigenze degli operatori non professionali. Fa parte del gruppo London Stock Exchange.\nL'azionariato \u00e8 composta dal London Stock Exchange con il 70%, UniCredit S.p.A. e Banca IMI S.p.A. (Gruppo Intesa Sanpaolo) detengono entrambi il 15% del capitale sociale.\nLa microstruttura del mercato EuroTLX \u00e8 mista: order-driven con la presenza di almeno un Liquidity Provider sul book di negoziazione per ogni singolo strumento finanziario. La liquidit\u00e0 \u00e8 assicurata da un meccanismo di asta competitiva continua e dalla presenza di almeno un Liquidity Provider durante gli orari di negoziazione del mercato per ogni strumento finanziario.\nEuroTLX \u00e8 il mercato italiano di riferimento per il mondo obbligazionario retail, con un'offerta di pi\u00f9 di 4.000 strumenti finanziari negoziati in 15 valute diverse: titoli di stato, obbligazioni corporate, bancarie, mercati emergenti, obbligazioni finanziarie, covered bond, obbligazioni sovranazionali, azioni estere e D.R. di blue chip internazionali, ed il segmento Cert-X dedicato ai certificati di investimento.\nGli aderenti al mercato.\nGli aderenti del mercato si suddividono in liquidity provider e intermediari che operano solo in conto terzi.\nI liquidity Provider a loro volta si suddividono in Market Maker A, Market Maker B e Specialist. Operano nel mercato 14 liquidity provider tra italiani ed internazionali.\nServizi offerti dal mercato EuroTLX.\nEuroTLX fornisce agli aderenti i seguenti servizi:\nIndici.\nIl Market Performance Index(MPI) \u00e8 un indicatore sintetico della qualit\u00e0 dei prezzi. Esprime la percentuale di rilevazioni in cui la performance di EuroTLX, calcolata come differenza tra prezzo in vendita e prezzo in acquisto, risulta migliore o uguale a quella dei mercati di confronto (MOT ed EuroMOT per gli strumenti obbligazionari).\nMPI BID - MPI ASK : rappresenta la frequenza con la quale il prezzo medio ponderato in Bid ed in Ask espresso da EuroTLX risulta migliore o uguale a quello espresso dal mercato di confronto.\nCollegamenti esterni.\nSito Internet EuroTLX"}
{"id": "2301870", "revid": "104458", "url": "https://it.wikipedia.org/wiki?curid=2301870", "title": "Torne\u00e4lven", "text": ""}
{"id": "2301871", "revid": "104458", "url": "https://it.wikipedia.org/wiki?curid=2301871", "title": "Torniojoki", "text": ""}
{"id": "2301872", "revid": "339392", "url": "https://it.wikipedia.org/wiki?curid=2301872", "title": "EuroTLX", "text": ""}
{"id": "2301875", "revid": "1305772", "url": "https://it.wikipedia.org/wiki?curid=2301875", "title": "Polietilene espanso", "text": "Il polietilene espanso \u00e8 il nome che acquista il polietilene quando viene trasformato attraverso un processo di espansione chimica o fisica.\nIl polietilene espanso si caratterizza per la sua struttura cellulare, che lo rende particolarmente leggero e idoneo all'utilizzo nel settore dell'imballaggio e dell'isolamento termo-acustico.\nEspansione chimica.\nIl polietilene ottenuto durante il processo di espansione chimica \u00e8 solitamente \"a celle aperte\", ovvero presenta una struttura spugnosa, porosa all'umidit\u00e0, morbido al tatto.\nEspansione fisica.\nIl polietilene espanso prodotto per espansione fisica ha la propriet\u00e0 di essere costituito da \"microcelle chiuse\", che lo rendono impermeabile all'acqua, resiliente, con una buona resistenza alla compressione inferiore al 5%, con una rigidit\u00e0 dinamica effettiva media pari a 38 MN/m3. Queste propriet\u00e0 fisiche lo rendono adatto all'isolamento acustico in edilizia, per la realizzazione delle partizioni verticali ed orizzontali.\nIl processo di espansione fisica si realizza grazie al processo tecnologico che avviene con un impianto di estrusione orizzontale, attraverso un processo di fusione e raffreddamento nel corpo macchina, in zone con diverse temperature e pressioni con un'escursione termica che va da 100 \u00b0C a 230\u00a0\u00b0C con una pressione da 80 a 150 bar. La massa plastica fusa viene fatta avanzare all'interno del corpo macchina e fatta filtrare fino all'iniezione del gas espandente; una testata conformata ne permette l'uscita e ne determina lo spessore, la densit\u00e0 e la forma.\nLa cellulazione del materiale avviene a causa della caduta di pressione che la massa incontra al momento del contatto con l'ambiente esterno. Il film, che al momento dell'espansione si presenta sotto forma di bolla di un diametro variabile in relazione al calibratore utilizzato, viene tagliato e viaggia ad una velocit\u00e0 relativa allo spessore del prodotto che si vuole ottenere. Steso in foglia piana, viene raccolto per mezzo di un avvolgitore automatico.\nLa densit\u00e0 del materiale oscilla da 17 kg/m3 a 150\u00a0kg/m3. Gli spessori ottenuti vanno da 0,5\u00a0mm fino a 25\u00a0mm e si presenta come un film avvolto in bobine di un diametro medio di 80\u00a0cm.\nIl polietilene espanso di spessori maggiori si realizza attraverso l'accoppiatura a caldo di diversi strati di materiale e si presenta in lastre.\nIl polietilene a cellule chiuse viene anche utilizzato nella produzione di imbottiture per calzari.\nEsso \u00e8 talvolta utilizzato per i telai dei robot autocostruiti, per la sua resistenza ed il suo basso peso."}
{"id": "2301886", "revid": "154893", "url": "https://it.wikipedia.org/wiki?curid=2301886", "title": "Battitappeto", "text": ""}
{"id": "2301893", "revid": "363629", "url": "https://it.wikipedia.org/wiki?curid=2301893", "title": "Chevrolet Blazer", "text": ""}
{"id": "2301895", "revid": "1745361", "url": "https://it.wikipedia.org/wiki?curid=2301895", "title": "Telchi", "text": "Telchi () \u00e8 un personaggio della mitologia greca. Fu un re di Sicione.\nGenealogia.\nFiglio di Europo e padre di Api.\nMitologia.\nFu un re di Sicione, successore del padre Europo e nipote di Egialeo. \nDopo la sua morte il regno pass\u00f2 al figlio Api che fu il padre di Telsione."}
{"id": "2301898", "revid": "287204", "url": "https://it.wikipedia.org/wiki?curid=2301898", "title": "Morte innaturale", "text": "Morte innaturale (\"Unnatural Exposure\") \u00e8 un romanzo di Patricia Cornwell. La protagonista \u00e8 l'investigatrice Kay Scarpetta; in questo libro si trova di fronte al ritrovamento in una discarica di un cadavere smembrato, al quale sono state asportate braccia e gambe e presenta delle strane pustole lungo il corpo. Inizialmente questo omicidio sembra essere attribuibile ad un serial killer, ma un'indagine pi\u00f9 accurata rivela che questa persona era stata infettata da un virus simile al vaiolo, un virus che dovrebbe essere stato sradicato dalla faccia della Terra.\nKay, dopo aver ricevuto un messaggio di posta elettronica con una foto del cadavere, scopre essere il bersaglio di \"Deadoc\", un folle untore che vuole contagiare l'umanit\u00e0 con il virus e che riesce ad arrivare tanto vicino a lei da inocularle il virus.\nInizia quindi una lotta contro il tempo per risalire all'identit\u00e0 di \"deadoc\" ed evitare l'insorgere di una nuova pandemia mortale."}
{"id": "2301907", "revid": "23009000", "url": "https://it.wikipedia.org/wiki?curid=2301907", "title": "Granulocitopenia", "text": ""}
{"id": "2301910", "revid": "366962", "url": "https://it.wikipedia.org/wiki?curid=2301910", "title": "Ida Nola", "text": ""}
{"id": "2301912", "revid": "599013", "url": "https://it.wikipedia.org/wiki?curid=2301912", "title": "Marcel de Jong", "text": "Carriera.\nNazionale.\nEsordisce con la Nazionale canadese il 20 novembre 2007 contro il Sudafrica.\nStatistiche.\nPresenze e reti nei club.\n\"Statistiche aggiornate al 7 aprile 2019\"."}
{"id": "2301913", "revid": "991694", "url": "https://it.wikipedia.org/wiki?curid=2301913", "title": "Capitano von K\u00f6penick", "text": ""}
{"id": "2301914", "revid": "131358", "url": "https://it.wikipedia.org/wiki?curid=2301914", "title": "Vit\u00f3ria Guimar\u00e3es", "text": ""}
{"id": "2301915", "revid": "765341", "url": "https://it.wikipedia.org/wiki?curid=2301915", "title": "Helmut K\u00e4utner", "text": ""}
{"id": "2301922", "revid": "228587", "url": "https://it.wikipedia.org/wiki?curid=2301922", "title": "Super Bowl XXXVII", "text": "Il Super Bowl XXXVII \u00e8 stata la 37\u00aa edizione annuale del Super Bowl nel football americano.\nLa partita, soprannominata Pirate Bowl, che ha seguito la stagione regolare NFL , \u00e8 stata giocata il 26 gennaio 2003 al Qualcomm Stadium di San Diego, California, tra Oakland Raiders e Tampa Bay Buccaneers ed ha visto la vittoria dei Buccaneers che si sono aggiudicati il loro primo Super Bowl. Questo fu il primo Super Bowl disputato a una sola settimana dalle finale di conference. Fu anche l'ultimo Super Bowl disputato nel mese di gennaio.\nPer la prima volta nella storia del Super Bowl si affrontarono la squadra col miglior attacco (Raiders) contro quella con la miglior difesa (Buccaneers). A volte questa edizione \u00e8 stata anche soprannominata \"Gruden Bowl\" a causa della presenza di Jon Gruden. Questi era stato l'allenatore dei Raiders dal 1998 al 2001 e divenne l'allenatore dei Buccaneers nel 2002. Tampa Bay, \"la nuova squadra di Gruden\", arriv\u00f2 al suo primo Super Bowl dopo aver terminato la stagione con un record di 12-4. Oakland, \"la vecchia squadra di Gruden\", giunse al suo quinto Super Bowl dopo un bilancio di 11-5 in stagione.\nCon un pubblico di 67.603 tifosi \u00e8 stato il terzo Super Bowl con minor numero di spettatori; solo il Super Bowl I (61.946) e il Super Bowl XXVI (63.130) ne hanno avuti meno.\nMarcature.\n1\u00ba quarto\n2\u00ba quarto\n3\u00ba quarto\n4\u00ba quarto"}
{"id": "2301924", "revid": "830939", "url": "https://it.wikipedia.org/wiki?curid=2301924", "title": "Th\u00e9ophile de Viau", "text": "Biografia.\nNato in una famiglia ugonotta, Th\u00e9ophile de Viau ebbe una vita movimentata. Studi\u00f2 dapprima all'Acad\u00e9mie de Saumur, una universit\u00e0 protestante francese, e all'Universit\u00e0 di Leida. Negli anni 1611-1613 si un\u00ec a un gruppo di attori girovaghi. Prese parte alle guerre di religione in Guienna dal 1615 al 1616 al servizio del conte di Candale. Dopo la guerra fu perdonato e divenne un brillante poeta giovane nella corte reale. Th\u00e9ophile entr\u00f2 in contatto con le idee epicuree del filosofo italiano Giulio Cesare Vanini (un libertino accusato di eresia e stregoneria, che fu strangolato e bruciato sul rogo a Tolosa nel 1619) il quale metteva in dubbio l'immortalit\u00e0 dell'anima.\nA causa della religione e del libertinismo, nel 1619 de Viau fu bandito dalla Francia e si rec\u00f2 in Inghilterra. Ritorn\u00f2 in Francia nel 1620 e fu riammesso a corte. Nel 1622, una raccolta di poemi licenziosi \"Le Parnasse satyrique\", usc\u00ec a suo nome, sebbene molte composizioni fossero state scritte da altri; de Viau fu denunciato e condannato a presentarsi a piedi scalzi di fronte a Notre Dame di Parigi per essere bruciato vivo (1623). Poich\u00e9 de Viau si era reso irreperibile, la sentenza fu eseguita in effigie; alla fine il poeta fu catturato, mentre si apprestava a scappare verso l'Inghilterra, e rinchiuso nella prigione della Conciergerie a Parigi per quasi due anni, colpito da ulteriori accuse di sodomia. La vicenda diede luogo a varie discussioni fra gli studiosi e gli intellettuali: furono pubblicati 55 pamphlet, sia a favore che contro de Viau. Alla fine la pena fu commutata in quella del bando perpetuo, ma lo scrittore usc\u00ec dal carcere con la salute irrimediabilmente minata dal trattamento subito; trascorse i mesi che gli restavano da vivere (mor\u00ec ad appena 36 anni) confinato a Chantilly sotto la protezione del Duca di Montmorency.\nOpere.\nScrisse anche poemi satirici, sonetti, odi ed elegie.\nGiudizio critico.\nLo stile poetico di De Viau rifiutava le forme razionali e classiche di Fran\u00e7ois de Malherbe e rispecchiava le immagini coinvolgenti e barocche del tardo Rinascimento, come nella sua ode \"Un corbeau devant moi croasse\" (\"Un corvo davanti a me gracchia\") con immagini pittoresche e fantastiche di tuoni, serpenti e fuoco, come in un dipinto di Salvator Rosa. Due delle sue poesie sono malinconiche dichiarazioni al re sulla sua prigionia e sull'esilio. Dimenticato dagli studiosi, venne riscoperto da Th\u00e9ophile Gautier nel XIX secolo."}
{"id": "2301926", "revid": "23009442", "url": "https://it.wikipedia.org/wiki?curid=2301926", "title": "Cristallina", "text": ""}
{"id": "2301927", "revid": "320578", "url": "https://it.wikipedia.org/wiki?curid=2301927", "title": "Placche tettoniche", "text": ""}
{"id": "2301928", "revid": "23009458", "url": "https://it.wikipedia.org/wiki?curid=2301928", "title": "Cristalline", "text": ""}
{"id": "2301929", "revid": "23009463", "url": "https://it.wikipedia.org/wiki?curid=2301929", "title": "Precambriane", "text": ""}
{"id": "2301930", "revid": "1573940", "url": "https://it.wikipedia.org/wiki?curid=2301930", "title": "Bir Lahmar", "text": "Bir Lahmar () \u00e8 una citt\u00e0 del sud della Tunisia posta tra il massiccio montagnoso di Djebel Dahar a ovest e la pianura costiera della Djeffara a est.\nFa parte del Governatorato di Tataouine e costituisce una municipalit\u00e0 di 8.418 abitanti.\nIl suo nome, tradotto dall'arabo, significa \"pozzo rosso\"."}
{"id": "2301934", "revid": "23009483", "url": "https://it.wikipedia.org/wiki?curid=2301934", "title": "Precambriana", "text": ""}
{"id": "2301937", "revid": "228587", "url": "https://it.wikipedia.org/wiki?curid=2301937", "title": "Super Bowl XLIV", "text": "Il Super Bowl XLIV \u00e8 stata la 44\u00aa edizione annuale del Super Bowl nel football americano.\nSi \u00e8 disputato il 7 febbraio 2010 fra Indianapolis Colts squadra campione dell'AFC e New Orleans Saints, campioni della NFC e alla loro prima presenza al Superbowl.\nProprio alla sua prima apparizione, la squadra della Louisiana ha portato a casa la vittoria per 31 a 17, con ben 15 punti conquistati nell'ultimo quarto.\nLa partita si \u00e8 praticamente chiusa a 3:24 dal termine, quando il cornerback dei Saints Tracy Porter ha completato un intercetto su passaggio del quarterback dei Colts Peyton Manning, percorrendo poi 74 yard fino al touchdown.\nStatistiche.\nDrew Brees fu nominato Super Bowl MVP dopo aver pareggiato il record del Super Bowl completando 32 passaggi su 39, con 288 yard passate e 2 touchdown. Dopo la partita, Brees afferm\u00f2: \"Quattro anni fa, chi avrebbe pensato che questo sarebbe accaduto con l'85% della citt\u00e0 ricoperta all'acqua? Molta gente part\u00ec senza sapere se New Orleans si sarebbe mai ripresa o se l'organizzazione sarebbe mai tornata. Ci siamo tutti guardati in faccia e ci siamo detti: 'Ricostruiremo insieme. Ci appoggeremo l'un l'altro.' Questo \u00e8 il culmine di tutto quel percorso.\"\nTelevisione.\n\u00c8 stato il primo Super Bowl a essere trasmesso negli Stati Uniti (dalla rete CBS) solamente in trasmissione digitale: all'epoca \u00e8 stato l'evento televisivo con il massimo pubblico della storia di tutte le trasmissioni di qualsiasi genere negli Stati Uniti. In Italia \u00e8 stato trasmesso da Rai 2 e Rai Sport Pi\u00f9 (sulla televisione digitale terrestre anche in e in alta definizione su Rai Test HD), da ESPN America con telecronaca originale in lingua inglese e da Dahlia Sport in differita."}
{"id": "2301940", "revid": "86967759", "url": "https://it.wikipedia.org/wiki?curid=2301940", "title": "Bir Mcherga", "text": "Bir Mcherga \u00e8 una citt\u00e0 del nord-ovest della Tunisia posta a 50 km da Tunisi\nFa parte del Governatorato di Zaghouan e costituisce una municipalit\u00e0 di 7.203 abitanti ed il capoluogo di una delegazione di 21.508 abitanti.\nNei pressi sorge la diga di Bir Mcherga."}
{"id": "2301954", "revid": "767487", "url": "https://it.wikipedia.org/wiki?curid=2301954", "title": "Roma bene", "text": "Roma bene \u00e8 un film del 1971 diretto da Carlo Lizzani.\nTratto dalla pi\u00e8ce \"Mani aperte sull'acqua\" di Luigi Bruno Di Belmonte, il film riprende alcuni dei temi che hanno reso celebre \"La dolce vita\" di Fellini, e ha per protagonisti Virna Lisi e Nino Manfredi.\nTrama.\nIl classico salotto aristocratico, alto-borghese ed opulento di Roma Nord: una duchessa, il marito industriale e tanti altri personaggi dell'alta societ\u00e0 capitolina, apparentemente rispettabili. In realt\u00e0 \u00e8 una sfilata di tipi squallidi: il barone caduto in disgrazia che ruba i gioielli, un arrampicatore sociale senza scrupoli, uomini che inscenano finti rapimenti e tentativi di estorsione, e persino una moglie che arriva a commissionare, assieme all'amante, un potente monsignore del Vaticano, l'uccisione del ricco marito armatore.\nIl destino di queste persone sar\u00e0 (presumibilmente) una tragica morte in mare causata dalla distrazione (tutti gli occupanti dello yacht si tuffano per un bagno in alto mare senza che nessuno predisponga la scaletta per risalire a bordo), i loro misfatti invece rimarranno per sempre senza colpevoli, un commissario di polizia troppo zelante verr\u00e0 promosso e trasferito. (Non \u00e8 chiara la promozione ad Ispettore - essendo tale grado inferiore a quello di Commissario).\nColonna sonora.\nLe musiche sono state composte da Luis Enriquez Bacalov; i brani cantati \"Rhythm\" (che sar\u00e0 riutilizzato anche in \"Milano calibro 9\" e il cui testo \u00e8 opera di Audrey Nohra Stainton), \"Don't Put Me Down\" (parole di Mack David, fratello maggiore di altro liricista Hal David) e \"Down Memory Lane\" (liriche di Susy Carrington) sono eseguite da Richard Cocciante col gruppo Godfather.\nLa colonna sonora \u00e8 stata pubblicata in LP nel 1971 dall'etichetta discografica Delta ed \u00e8 stata ristampata solamente una volta in Giappone, in CD, nel 2004, dell'etichetta discografica Avanz Records. Dall'album \u00e8 stato inoltre estratto il singolo \"Down Memory Lane/Rhythm\" di Richard Cocciante.\nAccoglienza.\nIncassi.\nIl film risult\u00f2 il 17\u00b0 incasso al botteghino italiano della stagione 1971-72."}
{"id": "2301957", "revid": "154893", "url": "https://it.wikipedia.org/wiki?curid=2301957", "title": "Rigid-hulled Inflatable Boat", "text": ""}
{"id": "2301958", "revid": "87058442", "url": "https://it.wikipedia.org/wiki?curid=2301958", "title": "Bir Salah", "text": "Bir Salah \u00e8 un villaggio della Tunisia che si trova 10\u00a0km a sud di El Jem.\nFa parte del Governatorato di Sfax e della delegazione di El Hencha. Conta 4.638 abitanti."}
{"id": "2301965", "revid": "87058450", "url": "https://it.wikipedia.org/wiki?curid=2301965", "title": "El Hencha", "text": "El Hencha \u00e8 una citt\u00e0 della Tunisia che si trova 17\u00a0km a sud di El Jem.\nFa parte del Governatorato di Sfax ed \u00e8 capoluogo della delegazione omonima che conta 43.170 abitanti. La municipalit\u00e0 conta 6.277 abitanti."}
{"id": "2301967", "revid": "119991", "url": "https://it.wikipedia.org/wiki?curid=2301967", "title": "Torre di Cala Piatti", "text": ""}
{"id": "2301970", "revid": "119705741", "url": "https://it.wikipedia.org/wiki?curid=2301970", "title": "Gill Sans", "text": "Gill Sans \u00e8 un carattere senza grazie di tipo humanist progettato da Eric Gill.\nIl disegno originale apparve per la prima volta nel 1926, quando Douglas Cleverdon apr\u00ec la sua libreria nella citt\u00e0 di Bristol, in cui Eric Gill dipinse un'insegna al di sopra della vetrina in caratteri sans-serif che in seguito sarebbero stati conosciuti come Gill Sans. Inoltre Gill deline\u00f2 un design per l'editore e libraio Douglas Cleverdon, inteso come guida a Cleverdon per la creazione di futuri annunci e comunicati.\n\u00c8 molto utilizzato da Mediaset, da Benetton Group nelle sue insegne e a partire dal 1998 \u00e8 anche la base di buona parte dei loghi e delle grafiche della BBC.\nA partire dagli anni settanta fu utilizzato anche per i segnali stradali della Repubblica Democratica Tedesca."}
{"id": "2301971", "revid": "767487", "url": "https://it.wikipedia.org/wiki?curid=2301971", "title": "Giulio Pezzola", "text": "Nato a Borghetto oggi Borgo Velino nel 1598 centro in provincia di Rieti, allora appartenente al Regno di Napoli, posto ai confini con lo Stato Pontificio, era figlio di Morgante e sposato con Leonida di cui si conosce solo il nome con numerosa prole: Maddalena, Pirro, Patrizio, Gio. Battista, Gio. Luca e Giacomo.\nL'attivit\u00e0 brigantesca del Pezzola dura per circa quarant'anni, durante i quali egli \u00e8 a capo di una banda composta, a seconda dei momenti storici, da un numero fra gli 80 e i 300 uomini, per la maggior parte suoi stessi parenti.\nMise la sua banda al servizio dei vicer\u00e9 di Napoli fin dal tempo del governo di Antonio Alvarez di Toledo, duca d'Alba (1622-1629).\nNel 1640 cattura a Roma nella notte di natale su ordine del vicer\u00e9 di Napoli il duca di Medina, nella chiesa S. Andrea delle Fratte, il principe di Sangles.\nNel 1624 viene nominato Capitano di confine dalla corte vicereale spagnola.\nIl 13 novembre 1647 \u00e8 chiamato dal Preside Raimondo Zagariga per scortarlo da L'Aquila a Napoli, perch\u00e9 fugge con tutta la famiglia terrorizzato dalla rivolta dei contadini.\nNel 1647 il Pezzola combatte al fianco delle truppe spagnole contro Masaniello e per liberare Napoli dai tumulti popolari, servigio per il quale nel 1652 viene ricevuto con tutti gli onori a Madrid dal Re di Spagna.\nMa nel 1659 cade in disgrazia e gli vengono confiscati tutti i beni in Borghetto, e nel 1660 con il figlio Giacomo viene carcerato a Castel dell'Ovo a Napoli. Da qui tenter\u00e0 di fuggire nel 1673 ma, ormai troppo anziano, morir\u00e0 precipitando dalla fortezza."}
{"id": "2301982", "revid": "36426", "url": "https://it.wikipedia.org/wiki?curid=2301982", "title": "Alaggio", "text": "L'alaggio \u00e8 il traino di una imbarcazione da una postazione su terraferma, allo scopo di imprimere il moto o controllare la direzione del natante.\nDescrizione.\nEffettuato con robuste funi dette alzaie, l'alaggio pu\u00f2 essere eseguito, ad esempio, per portare in secca le imbarcazioni, allo scopo di rendere possibili i lavori di manutenzione alle carene. Questa operazione, un tempo veniva eseguita dagli alatori, ovvero gli addetti al tiro delle alzaie o alla conduzione degli animali utilizzati per il traino.\nFino alla prima met\u00e0 del XX secolo, era particolarmente diffuso il servizio d'alaggio per i trasporti fluviali. Nei tratti caratterizzati da forte corrente, le chiatte venivano guidate e trainate mediante alzaie collegate ad animali da tiro, posti sulle rive del fiume e condotti dagli alatori.\nGi\u00e0 nei tempi dell'antica Roma era stata ideata la \"via helciaria\", ovvero una strada pavimentata che costeggiava i fiumi e consentiva un agevole svolgimento dell'alaggio, sia con traino umano che animale. Nei secoli successivi le strade d'alaggio si sono moltiplicate in tutta Europa.\nAnche se il servizio d'alaggio \u00e8 generalmente stato fornito dal traino umano o animale, non sono mancati gli esempi di impianti motorizzati o quelli di installazioni sulle strade d'alaggio di brevi tratte ferroviarie specifiche, sulle quali veniva operato il trasbordo delle merci tra diversi vettori, in una sorta di trasporto intermodale \"ante litteram\". Tale sistema \u00e8 ancora usato lungo le chiuse del Canale di Panama.\nNaturalmente questa difficolt\u00e0, per le imbarcazioni, di superare i punti di forte corrente contraria \u00e8 andata via via scemando con il progresso e la motorizzazione; di conseguenza, \u00e8 progressivamente diminuito il ricorso al servizio d'alaggio quasi fino a scomparire.\nNei tempi moderni, le strade d'alaggio sono spesso utilizzate come piste ciclabili o percorsi pedonali, essendo solitamente precluse al traffico veicolare, per ovvie ragioni strutturali.\nIn ambito italiano, o pi\u00f9 specificatamente milanese, alzaie famose sono quelle che costeggiano la rete dei navigli.\nTerminologia.\nIl termine \"alaggio\" deriva dall'antico tedesco \"halon\", con il significato di \"tirare\". Di eguale significato \u00e8 il termine latino \"helciaria\", dal quale deriva \"alzaia\" che, nella lingua italiana, viene usato per indicare sia le funi necessarie all'alaggio, sia le strade d'alaggio. Sempre in Italia, dove l'animale da traino impiegato per questo tipo di servizio era principalmente il bardotto, gli alatori vengono spesso chiamati bardotti.\nCollegamenti esterni.\nSignificato, esempi e breve storia dell'Alaggio - A cura di N. Marvulli"}
{"id": "2301988", "revid": "119991", "url": "https://it.wikipedia.org/wiki?curid=2301988", "title": "Torre Avvoltore", "text": ""}
{"id": "2301994", "revid": "123005588", "url": "https://it.wikipedia.org/wiki?curid=2301994", "title": "The Ashes 2006-07", "text": "Il The Ashes 2006-07 \u00e8 la 64\u00aa edizione del prestigioso The Ashes di cricket. La serie di 5 partite si \u00e8 disputata in Australia tra il 23 novembre 2006 e il 5 gennaio 2007 nelle citt\u00e0 di Brisbane, Adelaide, Perth, Melbourne e Sydney. La vittoria finale \u00e8 andata alla selezione australiana che \u00e8 riuscita ad imporsi con un netto 5-0 rifilando ai rivali un poco desiderabile \"whitewash\".\nCampione.\nAustralia(31\u00ba titolo)"}
{"id": "2301995", "revid": "92723", "url": "https://it.wikipedia.org/wiki?curid=2301995", "title": "Borj El Amri", "text": "Borj El Amri o Bordj El Amri () \u00e8 una citt\u00e0 della Tunisia.\nFa parte del Governatorato di Manouba e costituisce una municipalit\u00e0 di 5.556 abitanti e il capoluogo di una delegazione di 16.184 abitanti.\nCreata per decreto del Bey il 17 dicembre 1904, \u00e8 nata come villaggio dove si installarono coloni francesi per praticare la cerealicoltura e la viticoltura. Il nome originario del villaggio era Massicault, in onore del residente generale di Francia in Tunisia dal 23 novembre 1886 al 5 novembre 1892. Dopo la partenza degli ultimi francesi nel 1961 prende il nome di Borj El Amri da un'antica fortezza (in arabo \"borj\").\nAttualmente ospita la scuola dell'Aeronautica militare Tunisina, creata negli anni 1960, che dispone di un aeroporto (codice ICAO:DTTI).\nLa citt\u00e0 \u00e8 anche conosciuta per la sua prigione civile, spesso citata da organizzazioni per la difesa dei diritti umani per un presunto utilizzo della tortura."}
{"id": "2301996", "revid": "54728", "url": "https://it.wikipedia.org/wiki?curid=2301996", "title": "Bordj El Amri", "text": ""}
{"id": "2302011", "revid": "1573940", "url": "https://it.wikipedia.org/wiki?curid=2302011", "title": "Beni Hassen", "text": "Beni Hassen () \u00e8 unacitt\u00e0 della Tunisia.\nFa parte del governatorato di Monastir ed \u00e8 capoluogo della delegazione omonima, che conta 12\u00a0650 abitanti. La citt\u00e0 conta 8\u00a0053 abitanti."}
{"id": "2302016", "revid": "1956581", "url": "https://it.wikipedia.org/wiki?curid=2302016", "title": "Colle della Trinit\u00e0", "text": "Il colle della Trinit\u00e0 \u00e8 un'area boschiva, con tipica macchia mediterranea, costituita da una grande quantit\u00e0 di specie arboree. Sorge sulla sommit\u00e0 del Monte Malbe, a circa 10 km ad ovest di Perugia. \nIl Parco del Colle della Trinit\u00e0 \u00e8 stato oggetto di numerosi rimboschimenti, come testimoniano le varie specie di conifere utilizzate allo scopo. In questa zona \u00e8 praticata la raccolta degli asparagi e dei funghi, nonch\u00e9 del tartufo nero.\nSul colle, e su tutto il Monte Malbe, sono presenti cinghiali, lepri, volpi, istrici, faine, ricci, scoiattoli ed alcuni rapaci."}
{"id": "2302019", "revid": "172", "url": "https://it.wikipedia.org/wiki?curid=2302019", "title": "Daito-Ryu", "text": ""}
{"id": "2302021", "revid": "838137", "url": "https://it.wikipedia.org/wiki?curid=2302021", "title": "Gilda Lombardo", "text": "Carriera.\nClub.\nGilda Lombardo inizia la sua carriera pallavolistica nel 2001 nella squadra giovanile del , passando l'anno successivo in prima squadra con la quale gioca il campionato di Serie B1. Nel 2003 gioca ancora a Catania, in Serie B2, dopo la retrocessione della squadra, per poi tornare nuovamente in Serie B1 l'anno successivo.\nIl sodalizio tra la giocatrice e la sua citt\u00e0 natale si rompe nel 2005 quando viene acquistata dall', in serie A1: nelle stagioni 2005-06, 2006-2007, 2007-08 si alterna tra la squadra maggiore come riserva (collezionando qualche sporadica presenza) e la squadra minore in Serie B1. Dalla stagione 2008-09 entra a far parte effettivamente della prima squadra, anche se come riserva, subentrando per\u00f2 in quasi tutte le partite soprattutto nel fondamentale della ricezione.\nNella stagione 2009-10 viene data in prestito al in serie A2, ma gi\u00e0 la stagione successiva ritorna nuovamente all'Asystel.\nNell'annata 2011-12 viene ceduta al , in serie cadetta, mentre nella stagione successiva torna nella massima serie, ingaggiata dalla , con la quale si aggiudica la Supercoppa italiana.\nNella stagione 2013-14 torna a Novara, nella neopromossa , per poi ritirarsi al termine del campionato per una gravidanza. Ritorna in campo nell'annata 2015-16 vestendo la maglia del , sempre in Serie A1.\nNella stagione 2016-17 si trasferisce in Francia per partecipare alla Ligue A col . Rientra in Italia nell'annata successiva per difendere i colori del , in Serie B1, con cui nel campionato 2018-19 ottiene la promozione in Serie A2; rimane tuttavia in terza serie nazionale anche nella stagione 2019-20 accettando la proposta del .\nNazionale.\nNell'estate 2011 ottiene le prime convocazioni in nazionale."}
{"id": "2302025", "revid": "767487", "url": "https://it.wikipedia.org/wiki?curid=2302025", "title": "Bou Arada", "text": "Bou Arada () \u00e8 una citt\u00e0 della Tunisia, nel governatorato di Siliana.\n\u00c8 capoluogo della delegazione omonima e costituisce una municipalit\u00e0 che conta 12.273 abitanti.\nA Bou Arada si trovano rovine puniche. La zona \u00e8 anche stata teatro di battaglie durante la campagna di Tunisia nel corso della seconda guerra mondiale."}
{"id": "2302026", "revid": "121588050", "url": "https://it.wikipedia.org/wiki?curid=2302026", "title": "Nagyr\u00e9v", "text": "Nagyr\u00e9v \u00e8 un comune dell'Ungheria di 763 abitanti (dati 2001). \u00c8 situato nella provincia di J\u00e1sz-Nagykun-Szolnok.\nCuriosit\u00e0.\nTra il 1914 e il 1929, alcune madri di famiglia lavoratrici e mogli avvelenarono centinaia di persone nel tranquillo paesaggio ungherese. L'origine di questa incredibile epidemia di follia, \u00e8 da ricercarsi nell'inizio della prima guerra mondiale: gli uomini vengono mandati al fronte, e nei pressi del villaggio viene costruito un campo di raccolta per prigionieri. Ben presto, fidanzati e mariti vengono dimenticati e le \"allegre comari\" di Nagyrev, stanche di star sole, incominciano a rivolgere le loro attenzioni ai prigionieri del campo che ricambiano calorosamente.\nUn incredibile frenesia sessuale si impossessa delle donne di Nagyrev, al punto che il ritorno dal fronte dei legittimi compagni viene accolto con notevole freddezza se non con irritazione. I loro uomini di un tempo sono diventati superflui al punto che molte mogli e fidanzate decidono di liberarsene, trovando un valido aiuto nell ostetrica del villaggio che dispensa generosamente veleno da somministrare a consorti e compagni indesiderati. L'avvelenamento, nel giro di poco tempo, diventa il passatempo preferito delle donne del villaggio, al punto che la zona viene ribattezzata \"Il distretto della morte\". La \"tranquilla\" routine di sesso e morte delle avvelenatrici viene interrotta da un tentativo di avvelenamento fallito, cui fa seguito una denuncia alle autorit\u00e0. Viene arrestata una donna che, probabilmente per paura di affrontare da sola la polizia, ne coinvolge una seconda, che a sua volta fa il nome dell'ostetrica.\nA differenza delle prime due arrestate la donna nega tutto e torna al villaggio. Alcuni agenti la seguono e scoprono che sta avvertendo degli ultimi avvenimenti le altre donne del villaggio che hanno avuto del veleno da lei. Trentasette donne saranno arrestate di cui otto condannate a morte e le restanti a diversi anni di reclusione.\nQuanto all'ostetrica, si avvelener\u00e0 nella sua abitazione prima che le autorit\u00e0 possano tornare ad arrestarla."}
{"id": "2302029", "revid": "767487", "url": "https://it.wikipedia.org/wiki?curid=2302029", "title": "Pusztamonostor", "text": "Pusztamonostor \u00e8 un comune dell'Ungheria di 1.664 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302031", "revid": "1982", "url": "https://it.wikipedia.org/wiki?curid=2302031", "title": "Politene espanso", "text": ""}
{"id": "2302032", "revid": "767487", "url": "https://it.wikipedia.org/wiki?curid=2302032", "title": "R\u00e1k\u00f3czifalva", "text": "R\u00e1k\u00f3czifalva \u00e8 un comune dell'Ungheria di 5.446 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302035", "revid": "767487", "url": "https://it.wikipedia.org/wiki?curid=2302035", "title": "Leroy Wallace", "text": "Biografia.\nHa suonato con moltissimi artisti reggae come The Gladiators, Inner Circle, Prince Far I, Sound Dimension, Burning Spear e Ijahman Levi.\nHa inciso anche diverse canzoni come cantante (DJ) come \"Herb Vendor\", prodotta da Lee Perry.\n\u00c8 il protagonista del film \"Rockers\", nel quale interpreta se stesso."}
{"id": "2302037", "revid": "729019", "url": "https://it.wikipedia.org/wiki?curid=2302037", "title": "R\u00e1k\u00f3czi\u00fajfalu", "text": "R\u00e1k\u00f3czi\u00fajfalu \u00e8 un comune dell'Ungheria di 2.044 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302042", "revid": "110157", "url": "https://it.wikipedia.org/wiki?curid=2302042", "title": "Szajol", "text": "Szajol \u00e8 un comune dell'Ungheria di 3.938 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302048", "revid": "15756", "url": "https://it.wikipedia.org/wiki?curid=2302048", "title": "Francisco de Paula Santander", "text": "Egli proveniva da una famiglia di proprietari di piantagioni, figlio di Don Juan Agustin Santander y Colmenares e della sua terza moglie, Do\u00f1a Manuela de Oma\u00f1a.\nBiografia.\nInfanzia e giovinezza.\nStudi\u00f2 prima nella scuola di Villa del Rosario e nella \" Hacienda\" del padre, un chilometro a est di piazza Bolivar. Nel 1805 i suoi genitori lo mandarono a Bogot\u00e0, nel collegio di San Bartolomeo, ove egli consegu\u00ec il suo baccalaureato in filosofia nel 1808, iniziando poi a studiare diritto.\nLa carriera militare.\nInizio della rivoluzione.\nAll'inizio della rivolta di Bogot\u00e0 nel 1810, si un\u00ec al prozio, uno dei capi della rivolta del 20 luglio, senza aver formalmente terminato gli studi, anche se aveva gi\u00e0 presentato da una settimana la sua tesi sulla pratica forense.\nDapprima inserito come segretario dell'Ispettorato militare dell'esercito ribelle, esercit\u00f2 questa funzione dal novembre come sottotenente presso la Guardia Nazionale.\nCon Manuel Castillo y Rada, un ufficiale originario di Cartagena, fu inviato nel marzo 1811 a Mariquita ed a Honda, per sedare una controrivolta dei realisti, e in seguito fu dalla parte di Castillo nell'incorporazione della provincia di Cundinamarca, nella quale dominava Antonio Nari\u00f1o.\nNel 1812 Santander divenne segretario di Castillo e raggiunse in breve tempo il grado di capitano. Allorch\u00e9 Antonio Baraya, nel luglio del medesimo anno, fu inviato a C\u00facuta per combattere gli spagnoli, che vi erano penetrati in forze, e partecip\u00f2 alla campagna militare come aiutante di campo di Baraya.\nNei mesi di dicembre di quell'anno e di gennaio del 1813 si mosse, per incarico del Congresso delle Province Unite di Colombia (sede a Tunja), contro Antonio Nari\u00f1o che era andato perso per i federalisti. Ferito ad una gamba durante la battaglia di San Vittorino (9 gennaio 1813), fu fatto prigioniero dai centralisti.\nCon Simon Bol\u00edvar.\nLiberato, Santander partecip\u00f2, agli ordini di Castillo e con il grado di maggiore, alle battaglie con i reduci dal Venezuela di Ramon Correa y Guevarra, che Sim\u00f3n Bol\u00edvar aveva pesantemente sconfitto durante la presa di C\u00facuta (Angostura de la Grita, 13 aprile 1813).\nLa sua critica ai piani della campagna di Venezuela (\"Campa\u00f1a Admirable\"), pianificata dal brigadiere-generale Simon Bolivar, che egli riteneva troppo azzardata, balz\u00f2 subito agli occhi e sia lui che Castillo vi si opposero fino a venir minacciati di fucilazione per insubordinazione dallo stesso Bolivar.\nSorveglianza alle frontiere della patria.\nIl Congresso di Tunja lo mand\u00f2, con il grado di colonnello, al pattugliamento dei confini con il Venezuela, affidandogli il comando di 280 uomini, il che gli consent\u00ec di godere di una pausa nei preparativi per la campagna di Venezuela. Nell'ottobre del 1813 Santander sconfisse Bartolom\u00e9 Liz\u00f3n, che, venuto da Maracaibo con gli uomini di Ildefonso Casas, aveva intrapreso azioni di guerriglia contro C\u00facuta, nella piana di Carillo, costringendolo alla fuga. Poi, quale sostituto di Gregor MacGregor nella divisione edimburghese, affront\u00f2 in situazione di decisa inferiorit\u00e0 numerica il nemico Aniceto Matutes, che costrinse a ripiegare su Bucaramanga.\nFino al febbraio 1814 Gregor MacGregor ricevette grossi rinforzi, cos\u00ec che pot\u00e9 riconquistare Pamplona, che Matute e Casas avevano sgomberato. Nel perseguire Casas, Santander lo sconfisse a San Faustino il 6 febbraio mentre MacGregor respinse le truppe decimate di Lizon fino a Maracaibo.\nAllorch\u00e9 MacGregor fu nominato capo delle truppe di confine, stabilendo il suo quartier generale a Villa del Rosario, fu accompagnato da Santander. Rafael Urdaneta, che nell'autunno aveva condotto il rimanente delle truppe dell'armata dell'occidente della seconda repubblica del Venezuela verso C\u00facuta, assunse il comando delle truppe di confine e volle come suo vice il Santander, cui lasci\u00f2 il comando, sia pur con un organico ridotto, quando fu chiamato nel dicembre a Casanare.\nL'invasione spagnola.\nDalle alture di El Chopo egli scorse l'esercito spagnolo entrare nella valle di C\u00facuta nel 1815 ma prudentemente evit\u00f2 la battaglia contro un nemico di forze decisamente superiori. In luglio fu chiamato ad Oca\u00f1a per rafforzare la guarnigione militare locale e per assumere il comando delle rimanenti truppe dell'Unione di Nuova Granada in quella regione.\nLa divisione spagnola di Sebastian de Calzada controllava la regione ma non pot\u00e9 catturare Santander. Questi si ritir\u00f2, dopo la sconfitta di Momp\u00f3s in maggio, mentre de la Calzada occupava Pamplona, con una deviazione del percorso verso Giron.\nQuesto riuscito sganciamento dal nemico in situazione critica, gli consent\u00ec d'incorporare presso Piedecuesta ci\u00f2 che restava delle truppe di Urdaneta e di Custodio Garc\u00eda Rovina dopo la sconfitta subita da questi ultimi il 25 novembre 1815 a Chitag\u00e1.\nPer la fine del gennaio 1816 egli riusc\u00ec a raccogliere un esercito di duemila soldati, anche con quanto rimaneva delle unit\u00e0 provenienti da Bogot\u00e0 e dalla cordigliera orientale. Garc\u00eda Rovira assunse il comando supremo e Santander quello dell'avanguardia.\nCon questo esercito avanz\u00f2 nuovamente verso nord sulla Cordigliera orientale e questa volta tocc\u00f2 a Calzada doversi ritirare. Calzada, incalzato da Garc\u00eda Rovira con una divisione sulle alture del Cachiri, l'8 febbraio 1816 fu intercettato da questi che in cinque ore sconfisse i realisti ma la vittoria non fu decisiva e Calzada si riprese presto.\nGi\u00e0 14 giorni dopo le truppe di Calzada furono rinforzate da quelle di Morillo, i patrioti subirono una devastante sconfitta nella zona della precedente battaglia, nell'alto Cachiri, mentre nel contempo la marcia di Mantillas su C\u00facuta termin\u00f2 con una sconfitta. Garcia Rovina fu richiamato dalla Unione della Nuova Granada e rimpiazzato da un francese di nascita, il comandante Manuel Roergas de Serviez. Santander rimase il suo vicario.\nServiez aveva il difficile compito di sottrarsi a un esercito grande il doppio del suo, meglio equipaggiato e addestrato. Cos\u00ec i patrioti si ritirarono sempre di pi\u00f9 verso sud in direzione di Bogot\u00e0 finch\u00e9 nella piana di Casanare Santander riusc\u00ec a sganciarsi, dopo che Tunja era caduta, il 18 aprile, in mani spagnole.\nLa disastrata divisione non pot\u00e9 impedire la caduta di Bogot\u00e0 all'inizio di maggio. Essa dovette assicurarsi la ritirata e trovare un passaggio per l'avanzata nella vasta pianura. I due conquistatori di Bogot\u00e0, de La Calzada e Miguel de la Torre, che aveva rafforzato le unit\u00e0 del La Calzada, diedero la caccia ai patrioti nella pianura durante la stagione delle piogge. Santander prese parte attiva alle battaglie di Guachir\u00eda (29 aprile) e di Cabuya de C\u00e1queza (11 maggio). La prima sconfitta imped\u00ec la riunione con i cavalieri di Urdanetas, che tuttavia ebbe luogo il 1\u00ba luglio. La seconda battaglia si risolse in un massacro che gli spagnoli provocarono sul flusso dei patrioti che fuggivano da Bogot\u00e0.\nCon gli ultimi ribelli.\nNel luglio 1816 si incontrarono ad Arauca, nella pianura, i comandanti delle rimanenti truppe: Serviez, Urdaneta e Manuel Vald\u00e9z con Jos\u00e9 Antonio P\u00e1ez ed alcuni capi politici della tramontata repubblica colombiana.\nIn questa occasione Santander fu nominato, non senza sua stessa sorpresa e riluttanza, comandante in capo sia delle truppe della Colombia orientale che di quelle del Venezuela occidentale.\nPer prima cosa egli si dedic\u00f2 alla raccolta delle truppe in Guasdualito, dalla parte venezuelana del confine. Nelle successive due settimane egli dovette combattere la ribellione delle truppe, finch\u00e9 lasci\u00f2 a P\u00e1ez il comando. La causa di questo fu che egli era troppo raffinato per guidare i rozzi lancieri dei Llanos venezuelani.\nP\u00e1ez prosegu\u00ec con l'esercito, suddiviso in tre brigate, la campagna di Apure: Urdaneta al comando della prima, Santander della seconda e Serviez con quella di riserva. Santander partecip\u00f2 il 16 settembre alla battaglia presso El Yagual, che condusse alla presa della provincia di Barinas. Nonostante l'uccisione di Serviez e Vald\u00e9z, della quale era in fondo responsabile P\u00e1ez, egli rimase, al contrario di Urdaneda, con P\u00e1ez e partecip\u00f2 alla sua campagna di Apure.\nDi nuovo con Bol\u00edvar.\nNel febbraio 1817 egli si trov\u00f2 sulle Apure, sulla via di Barcelona, per incontrare Bolivar, che era rientrato dopo la sua spedizione alle isole dei Caraibi. Bolivar lo prese nel suo Stato Maggiore per la sua campagna di Guayana. Santander in agosto prese parte attiva alla conquista di Ciudad Guayana.\nA fine anno emerse al centro della campagna del 1818 con Bolivar e lo accompagn\u00f2 durante le importanti battaglie di quella campagna (Calabozo, 12 febbraio; El Sombrero, 16 febbraio; Sem\u00e9n, 16 marzo; Ortiz, 26 marzo). Santander ricevette l'Ordine dei Liberatori e la promozione a generale di brigata a met\u00e0 anno. Limitatamente al periodo di assenza di Carlos Soublette, fu inoltre nominato Capo di Stato Maggiore. In agosto, grazie ai risultati da lui ottenuti, fu insignito della Stella di Liberatore del Venezuela.\nLa campagna della Nuova Granada.\nCon 1.200 fucilieri ed alcuni ufficiali Santander fu inviato da Bolivar a fine agosto 1818 nuovamente a Casanare per sostenere i ribelli che vi resistevano e per preparare la campagna di Bolivar nella Nuova Granada. Con l'arrivo di Bolivar in Tame, egli pot\u00e9 allestire per il giugno del 1819 una divisione di quattro battaglioni, che costitu\u00ec l'avanguardia di Bolivar.\nBolivar, che conosceva la cattiva situazione delle sue truppe, pens\u00f2 ad una ritirata verso Guasdualito, per spingersi di l\u00e0 verso C\u00facuta. Santander e Jos\u00e9 Antonio Anzo\u00e1tegui riuscirono a fargli cambiar opinione ed a marciare su Bogot\u00e0, come inizialmente previsto. Il 27 giugno Santander s'imbatt\u00e9 in una postazione mimetizzata spagnola presso Paya e la snid\u00f2. In tal modo la via per un attraversamento inosservato della cresta della cordigliera occidentale era libera.\nEgli partecip\u00f2 alla marcia sul P\u00e1ramo de Pisba e combatt\u00e9 nelle battaglie e nelle disfatte fino a quella decisiva presso il ponte di Boyac\u00e1 il 7 agosto 1819: il 10 agosto egli entrava in Bogot\u00e0 a fianco di Bolivar.\nUn mese pi\u00f9 tardi, dopo l'incorporazione della Nuova Granada nella Grande Colombia di Bolivar, Santander fu nominato vicepresidente e rappresentante di Bolivar a Bogot\u00e0, mentre questi si dedicava prima alla liberazione della Nuova Granada e poi a quella di Venezuela, Ecuador e Per\u00f9.\nSantander era, oltre che giurista, anche un abile amministratore, che aveva condotto la gestione e procurato i mezzi per le campagne di Bolivar.\nCarriera politica.\nVicepresidente della Grande Colombia.\nA met\u00e0 del dicembre del 1819 il Congresso di Angostura decise di convocare a Villa del Rosario di C\u00facuta un'assemblea costituente. Questa fu presieduta all'inizio del maggio del 1821 da Antonio Nari\u00f1o, appena scarcerato in Spagna e da questa rientrato in Sudamerica, ma gi\u00e0 due mesi dopo Nari\u00f1o si dimise e la conduzione dell'assemblea fu assunta da Santander. Il 7 settembre il Congresso nomin\u00f2 Bolivar Presidente della Grande Colombia e Santander vicepresidente. Essi entrarono in carica ufficialmente il 3 ottobre.\nL\"'Organizzatore delle vittorie\" (Francisco da Paola Santander) govern\u00f2 negli anni successivi secondo la massima formulata nella lettera del 2 dicembre 1821: \nCon il suo assunto, che devono essere le leggi a governare e non gli uomini, si guadagn\u00f2 il titolo di \"Uomo della legge\". Nel dicembre del 1831 Bolivar gli confer\u00ec l'incarico, di liberare il paese con ogni mezzo, mentre egli si sarebbe occupato dei realisti a Pasto e in Ecuador. Da quel momento in poi, egli fu effettivamente signore della Grande Colombia, dato che il Presidente Bolivar per anni non si vide in Bogot\u00e0.\nSantander approfitt\u00f2 del suo ufficio migliorando le costruzioni e fondando scuole, universit\u00e0 e musei. Egli incaric\u00f2 il suo cancelliere d'instaurare e migliorare i rapporti della Grande Colombia con l'estero, il che port\u00f2 come conseguenza il riconoscimento internazionale della repubblica. Egli avvi\u00f2 una serie di riforme politiche, economiche e sociali con lo scopo di trasformare il paese, dopo dieci anni travagliati di guerra, in uno stato civilizzato, che egli con il suo governo centrale riusc\u00ec senz'altro a rafforzare.\nDifferenze con il Liberatore.\nLa controversia con Bolivar era gi\u00e0 insita nelle rigide condizioni della nomina di Santander: era emersa la necessit\u00e0 di una dittatura militare, ma non assegnata ineluttabilmente la priorit\u00e0 delle sue decisioni rispetto alla legge. Le difformit\u00e0 d'interpretazione, che erano gi\u00e0 venute alla luce durante la campagna dell'Ecuador nel 1824, dove Santander si era rifiutato in un primo tempo di fornire a Bolivar materiali di prima necessit\u00e0 e gli fu fatto revocare dal Congresso il comando dell'esercito di liberazione della Grande Colombia. Perci\u00f2 Santander non pot\u00e9 tutelare gli interessi dei peruviani sui quali si basava la ricostruzione della Grande Colombia, mentre Bolivar non pot\u00e9 incamminarsi alla completa liberazione del continente secondo le sue intenzioni, poich\u00e9 solo una vittoria totale sul nemico avrebbe potuto allontanare il timore di un ritorno degli spagnoli.\nAntonio Jos\u00e9 de Sucre subentr\u00f2 nel comando della parte finale della campagna e pose cos\u00ec definitivamente termine alla dominazione spagnola in Sudamerica.\nVerso la met\u00e0 del 1825 Santander, in assenza di Bolivar, si fece confermare nel suo incarico con il voto del popolo della Nuova Granata. Il rinnovo riusc\u00ec nonostante la contrariet\u00e0 di alcune parti del paese alla centralizzazione dei poteri. Alcune province dei tre dipartimenti della Grande Colombia avrebbero preferito un governo nazionale.\nLe tendenze a una secessione si manifestarono in Venezuela, particolarmente con P\u00e1ez. Questi non voleva, in considerazione delle condanne a morte eseguite davanti ad un tribunale in Bogot\u00e0, assumersi la responsabilit\u00e0 di schierare le milizie al di l\u00e0 delle regolari azioni di guerra.\nNella sua controversia con P\u00e1ez, a causa della cosiddetta \"Cosiata\", una rivolta in Venezuela contro la Repubblica della Grande Colombia a favore dell'indipendenza venezuelana, Santander persistette troppo nell'interpretazione letterale della legge invece di dar prova di tatto con P\u00e1ez, estremamente impulsivo ma anche molto amato in patria. Certamente egli ricord\u00f2 il suo soggiorno nel Llanero negli anni 1816-17.\nLo stesso Bolivar si occup\u00f2 personalmente della rivolta, fra il 1826 ed il 1827, e imped\u00ec una secessione del Venezuela dalla Grande Colombia. \nA questo proposito Bolivar si ricord\u00f2 spesso che era il Venezuela la sua patria e non la Colombia, e le divergenze con il suo governo in Bogot\u00e0 s'inasprirono. Nel marzo del 1827 l'amicizia di Bolivar con Santander si ruppe. \nNel sottofondo della rinuncia di Bolivar a una possibile forma di regime monarchico, viene riportato da parte del Liberatore riguardo a Santander: \nIn quel momento il Liberatore (Simon Bolivar) aveva rinunciato alla sua lunga, trascurata presidenza ma il Congresso non aveva ancora respinto le sue dimissioni. Poich\u00e9 queste non furono accettate, Bolivar riprese il suo governo in settembre e nel febbraio 1828 ridusse i poteri del suo vicepresidente.\nFine della vicepresidenza.\nLa tensione con Santander, che traeva le sue origini dal primo incontro nella fase iniziale della \"Campa\u00f1a Admirable\", all'inizio del 1813, s'inaspr\u00ec durante il Congresso di Oca\u00f1a, quando Santander, nella sua veste di deputato, si mise a capo degli avversari di Bolivar, che si definivano liberali. Dopo lo scioglimento del congressi in giugno, poich\u00e9 nessuna delle due parti era in condizioni di apportare cambiamenti, Bolivar govern\u00f2 dittatorialmente con i cosiddetti Decreti Organici.\nSantander, bench\u00e9 non ancora dimesso dalla vicepresidenza, smise di fatto di partecipare al governo. Egli cerc\u00f2 di scalzare Bolivar dalla sua posizione ma il tentativo non gli riusc\u00ec. \nAltri \"liberali\" pianificarono e posero in atto un attentato contro il Liberatore, il che li condusse subito alla condanna alla pena capitale.\nSantander, che era al corrente del tentativo, fu condannato a morte nonostante non vi fossero prove che egli avesse avuto parte attiva nel complotto, ma poich\u00e9 Jos\u00e9 Mar\u00eda Castillo y Rada, fratello del Manuel giustiziato nel 1816, si adoper\u00f2 in suo favore, la pena fu commutata nell'esilio.\nL'esilio.\nDopo diversi brevi periodi di reclusione nei dintorni di Cartagena, ove egli rimase fino al giugno 1829, fu spedito ad Amburgo, ove giunse il 15 ottobre. Nei successivi due anni egli viaggi\u00f2 in Germania, Paesi Bassi, Belgio, Francia, Inghilterra, Irlanda, Italia e Svizzera.\nEbbe occasione di conoscere e far amicizia con Alexander von Humboldt.\nPresidente della Repubblica di Nuova Granada.\nAlla met\u00e0 del 1831, a meno di un anno dalla morte di Simon Bolivar, il Congresso, per bocca del nuovo presidente, gli tribut\u00f2, in sua assenza, onori e dignit\u00e0. A fine anno Santander and\u00f2 a New York, ove lo raggiunse la notizia che il Congresso a maggio lo avrebbe nominato presidente \"pro tempore\" della repubblica della Nuova Granata e nel novembre dello stesso anno prese possesso del suo ufficio a Bogot\u00e0. Pochi mesi dopo, nel marzo del 1833 fu ufficialmente scelto, secondo la Costituzione, Presidente della sua patria, incarico che tenne fino a marzo del 1837. Gi\u00e0 all'inizio della sua entrata in carica, si trov\u00f2 di fronte ad una cospirazione che tuttavia fin\u00ec con 19 condanne a morte.\nEgli riprese le riforme dello Stato e della Societ\u00e0 che come vicepresidente della Grande Colombia aveva iniziato. In ultima analisi egli modific\u00f2 profondamente la Societ\u00e0 colombiana, la cui mentalit\u00e0 era quella di una colonia dipendente dalla madrepatria, in una societ\u00e0 repubblicana e democratica.\nEgli riusc\u00ec a sopprimere le strutture economiche coloniali, comprese la gestione delle miniere, fino ad allora monopolio statale. Santander istitu\u00ec anche la unit\u00e0 monetaria del Paese e introdusse la pensione per gli impiegati statali.\nMediante la creazione di strutture scolastiche egli si preoccup\u00f2 di realizzare un capillare miglioramento della formazione del popolo, strettamente collegata fino ad allora alle idee coloniali, e triplic\u00f2 il numero delle scuole elementari. Il politica estera riusc\u00ec, nel 1835, a far riconoscere ufficialmente dalla Spagna la sua repubblica.\nL'ultimo anno.\nAl termine del suo mandato Santander si oppose ai suoi successori conservatori. Poich\u00e9 per\u00f2 egli non era riuscito a raggruppare i suoi seguaci per la sua rielezione, fu sconfitto e nel 1838 fu eletto alla Camera dei Rappresentanti, della quale fu presidente due volte.\nAlla fine di marzo 1840, dopo un violento dibattito, con attacchi personali contro di lui, riemersero i suoi problemi renali e dopo poche settimane di malattia, mor\u00ec. Poco prima di morire aveva detto: \nFu membro della Massoneria.\nMatrimonio e discendenza.\nUna settimana dopo la sua assunzione della carica di presidente, venne al mondo il suo primo figlio (che diverr\u00e0 poi generale) ma il suo matrimonio con Mar\u00eda de la Paz Piedrahita Murgueitio y Sa\u00e9nz de San Pelayo fu celebrato a Bogot\u00e0 solo due anni e mezzo dopo, il 15 febbraio 1836.\nEbbe poi ancora due figli maschi (uno dei quali mor\u00ec giovinetto) e una figlia.\nBibliografia.\n(in spagnolo, salvo diverso avviso):"}
{"id": "2302049", "revid": "729019", "url": "https://it.wikipedia.org/wiki?curid=2302049", "title": "Szelev\u00e9ny", "text": "Szelev\u00e9ny \u00e8 un comune dell'Ungheria di 1.158 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302053", "revid": "110157", "url": "https://it.wikipedia.org/wiki?curid=2302053", "title": "Tiszab\u0151", "text": "Tiszab\u0151 \u00e8 un comune dell'Ungheria di 2.094 abitanti (dati 2015). \u00c8 situato nella provincia di J\u00e1sz-Nagykun-Szolnok."}
{"id": "2302057", "revid": "767487", "url": "https://it.wikipedia.org/wiki?curid=2302057", "title": "Tiszabura", "text": "Tiszabura \u00e8 un comune dell'Ungheria di 2.775 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302058", "revid": "121837", "url": "https://it.wikipedia.org/wiki?curid=2302058", "title": "OCLC", "text": ""}
{"id": "2302060", "revid": "287204", "url": "https://it.wikipedia.org/wiki?curid=2302060", "title": "Peter Post", "text": "Professionista dal 1956 al 1972, si distinse soprattutto nelle gare su pista, affermandosi come specialista delle sei giorni: ne vinse 65 su 155 cui prese parte, e per questo motivo in patria fu soprannominato \"De Keizer van de Zesdaagse\" (\"l'imperatore delle sei giorni\"). Nelle corse su strada fu competitivo nelle corse di un giorno: i suoi maggiori successi furono la vittoria del campionato olandese nel 1963 e della Parigi-Roubaix nel 1964. Sal\u00ec tre volte sul podio della Freccia Vallone, ma non la vinse mai. Dopo il ritiro dalle corse ebbe successo come direttore sportivo, dirigendo le formazioni TI-Raleigh e Panasonic/Novemail.\nCarriera.\nCarriera su strada.\nNato ad Amsterdam, figlio di un macellaio, era soprannominato \"de Lange\" (\"il lungo\") per via della sua altezza, inconsueta per un ciclista. Esord\u00ec nel professionismo nel 1956 in una piccola squadra olandese, la RIH. Per qualche anno ebbe come compagno di corse Gerrit Schulte, un pistard che correva anche su strada, e fu per lui una figura di riferimento. Tra le prime vittorie della sua carriera quelle nel Giro dei Paesi Bassi del 1960 (dopo un secondo posto nel 1958) e nel Giro di Germania del 1962. Nel 1963 divenne campione olandese su strada e vinse il Giro del Belgio.\nNel 1964 divenne il primo olandese a vincere la Parigi-Roubaix. La corsa mantenne fin dall'inizio un ritmo molto sostenuto e i principali favoriti, Rik van Looy, Raymond Poulidor e Rudi Altig, si ritrovarono tagliati fuori dalla fuga decisiva, partita all'altezza di Arras. Il compagno di squadra di Post, Willy Bocklant, si inser\u00ec nella fuga e sacrific\u00f2 le proprie chance di vittoria lavorando per mantenere alto il ritmo a favore del suo capitano. Alla fine, furono cinque gli uomini che si disputarono la volata nel velodromo di Roubaix, e Post si aggiudic\u00f2 lo sprint finale battendo il campione del mondo Benoni Beheyt. Il ritmo elevato assicur\u00f2 a Post anche il primato di velocit\u00e0 tra i vincitori di una classica (\"Nastro giallo\"), avendo percorso i 265\u00a0km a una media di 45,131\u00a0km/h. Questo record, battuto solo nel 1975 per quanto riguarda le classiche sopra i 200\u00a0km, resiste ancora dal 1964 per quanto riguarda la Parigi-Roubaix, anche se da allora il percorso ha subito delle modifiche.\nNel 1965 Post fece la sua unica comparsa al Tour de France, ma abbandon\u00f2 la corsa prima del traguardo di Parigi. In seguito ammise di avere fatto uso di doping nel corso del Tour. Successivamente il suo unico piazzamento di rilievo nelle corse su strada fu, nel 1967, il secondo posto in volata contro Eddy Merckx nella Freccia Vallone (era giunto terzo nelle edizioni del 1963 e 1964), oltre a qualche vittoria in corse minori. Post fu votato \"sportivo olandese dell'anno\" nel 1964 e \"ciclista olandese dell'anno\" nel 1963 e nel 1970.\nCarriera su pista.\nPost partecip\u00f2 alla sua prima sei giorni nel 1956 e la sua prima vittoria arriv\u00f2 nel 1957 a Chicago, in coppia con Harm Smits. Ebbe soprattutto tre partner con cui vinse il maggior numero di Sei giorni: nel 1960 fece coppia con Rik Van Looy, e con lui vinse 10 gare; nel 1963 costitu\u00ec la coppia che vinse pi\u00f9 gare con lo svizzero Fritz Pfenninger, con cui collezion\u00f2 19 vittorie fino al 1967, anno in cui Post si un\u00ec al belga Patrick Sercu, con cui vinse 14 volte fino al 1971, anno della sua ultima e sessantacinquesima vittoria, nella sei giorni di Francoforte. Per qualche anno le 65 vittorie nelle sei giorni di Post costituirono un record, che superava quello precedente di 40 vittorie detenuto da Rik van Steenbergen (il sorpasso si ebbe in occasione della Sei giorni di Milano del 1968, vinta in coppia con Gianni Motta). In seguito il record \u00e8 stato superato da Ren\u00e9 Pijnen (72 vittorie), Danny Clark (74 vittorie) e Patrick Sercu (attuale detentore, con 88 vittorie).\nPost vinse per sei volte il titolo di campione olandese dell'inseguimento tra il 1957 e il 1963. Si aggiudic\u00f2 anche 14 titoli europei su pista (perlopi\u00f9 nell'americana e nel mezzofondo). Nel 1965 ad Anversa stabil\u00ec il record dell'ora dietro motori con 63,783\u00a0km, superando il record precedente di Stan Ockers che resisteva da nove anni.\nDopo il ritiro.\nPost si ritir\u00f2 dalle corse il 22 gennaio 1972, all'et\u00e0 di 38 anni, e divenne direttore sportivo della TI-Raleigh all'inizio della stagione 1974. Non era solo un ex-ciclista che conosceva bene l'ambiente sportivo, ma anche un accorto uomo d'affari che sapeva condurre trattative con gli sponsor. Si guadagn\u00f2 la fama di dirigente autoritario e ambizioso: i successi che colse guidando dall'ammiraglia corridori come Hennie Kuiper, Gerrie Knetemann, Jan Raas e Joop Zoetemelk (tutti olandesi) fecero della TI-Raleigh una delle squadre pi\u00f9 vincenti tra la seconda met\u00e0 degli anni 1970 e i primi anni 1980.\nSecondo alcuni Post fu, similmente a Rinus Michels con il calcio totale, il primo a ideare e mettere in pratica nei suoi team una sorta di \"ciclismo totale\". Se in passato le formazioni erano strutturate in maniera \"piramidale\", con tanti gregari preposti a costruire la corsa per un unico leader/campione, l'idea di ciclismo di Post \u2013 successivamente ripresa da quasi tutti i direttori sportivi \u2013 and\u00f2 in una direzione diversa, fondando le basi sull'inserimento in squadra di pi\u00f9 atleti completi, capaci di prendere l'iniziativa in gara e di lavorare insieme per assicurare il successo al compagno pi\u00f9 in forma. I ciclisti diretti da Post conquistarono almeno una volta tutte le classiche, e ottennero in dieci stagioni ben 55 successi di tappa al Tour de France, con, solo nell'edizione 1980 della \"Grande Boucle\" (vinta dallo stesso Zoetemelk), undici vittorie parziali su 25 frazioni.\nNel 1983 la Raleigh smise di sponsorizzare la squadra e Post trov\u00f2 un nuovo sponsor, la Panasonic. I successi non si arrestarono, questa volta arrivarono ad opera di atleti perlopi\u00f9 non olandesi, come Robert Millar, Phil Anderson, Eric Vanderaerden, Vja\u010deslav Ekimov, Olaf Ludwig e Maurizio Fondriest. Dopo il ritiro della Panasonic, Post diresse la Novemail-Histor, prima di abbandonare il ciclismo nel 1995. Nel 2005 torn\u00f2 attivo nel mondo del ciclismo come consulente della squadra Rabobank. Fu negli stessi anni anche organizzatore delle Sei giorni di Maastricht e di Rotterdam. Mor\u00ec il 14 gennaio 2011 all'et\u00e0 di 77 anni.\nLe numerosissime vittorie conseguite dai suoi ciclisti pongono Post al secondo posto tra i direttori sportivi pi\u00f9 vincenti nella storia del ciclismo professionistico, alle spalle del solo Guillaume Driessens, DS di Eddy Merckx."}
{"id": "2302063", "revid": "124196493", "url": "https://it.wikipedia.org/wiki?curid=2302063", "title": "Uroni", "text": "Gli Uroni (ed ) o Uroni-Wendant (in lingua wyandot: \"Wyandot\" o \"Wendat\"), sono un gruppo etnico nativo americano di lingua irochese.\nAl giorno d'oggi, molti degli Uroni residenti negli Stati Uniti fanno parte nazione Wyandot, che \u00e8 riconosciuta a livello federale ed ha come sede tribale Wyandotte, in Oklahoma. In Canada invece, gli Uroni aderiscono alla nazione Huron-Wendat della riserva indigena delle Prime nazioni, in Qu\u00e9bec.\nPrima del contatto con gli europei, nel XV secolo, gli Uroni si insediarono nella vasta area che va dalle rive settentrionali di buona parte di ci\u00f2 che oggi \u00e8 il lago Ontario, spingendosi a nord, fino alle rive sud-orientali della baia Georgiana. Da questo territorio, nel 1615 gli Uroni entrarono in contatto con l'esploratore francese Samuel de Champlain, fondatore della citt\u00e0 di Qu\u00e9bec.\nAll'epoca del primo contatto, tra il 1610 ed il 1620, il numero degli Uroni si aggirava intorno ai 30.000; questo numero (a partire dal 1634) scese drasticamente a seguito delle epidemie causate dalle malattie di cui gli europei erano portatori.\nA seguito della sangunosa guerra lanciata dagli Irochesi, gli Uroni rimasti furono sparpaglati e ricollocati nei territori di New York e Pennsylvania.\nEtimologia.\nLa parola \"Urone\" deriva dal francese \"huron\", termine spregiativo che significa \"arrogante\", \"burbero\", o da \"hure\", \"testa di cinghiale\", in quanto, secondo la tradizione, i primi esploratori associarono le acconciature dei Wendat alla peluria dei cinghiali.\nStoria.\nPrima del 1650: Uroni e Petuni.\nI Wendat non costituivano un'unica trib\u00f9, ma una confederazione di quattro o pi\u00f9 trib\u00f9 che parlavano diversi idiomi, comunque mutuamente intelligibili. La tradizione afferma che la Confederazione degli Uroni era stata istituita dagli \"Attignawantan\" (\"Popolo dell'Orso\") e dagli \"Attigneenongnahac\" (\"Popolo della Corda\"), che si associarono nel XV secolo. Attorno al 1590 furono seguiti dagli \"Arendarhonon\" (\"Popolo della Roccia\") e, verso il 1610, dai \"Tahontaenrat\" (\"Popolo del Cervo\"). Un quinto gruppo, gli \"Ataronchronon\" (\"Popolo delle Paludi\"), non si associ\u00f2 completamente dividendosi dagli \"Attignawantan\".\nIl maggiore centro dei Wendat e capitale della confederazione era \"Ossossane\", nei pressi dell'odierna Elmvale, in Ontario. Il loro territorio era indicato come \"Wendake\".\nLegati alla Confederazione degli Uroni erano i Petun (in francese \"tabacco\", riferito alle loro coltivazioni), stanziati pi\u00f9 a sud. I Petun si suddividevano in due gruppi, ovvero i \"Cervi\" e i \"Lupi\". Non \u00e8 chiaro come i Petun chiamassero loro stessi ma, considerando la vicinanza agli Uroni, forse si indicavano pure come \"Wendat\".\nSociet\u00e0.\nGli Uroni, come le altre genti di stirpe irochese, erano agricoltori che integravano la loro dieta con la caccia e la pesca. L'alimento di base era il mais al quale si aggiungeva il pesce, tuttavia si nutrivano anche di carne di cervo e di altra selvaggina a seconda della stagione. La maggior parte dei lavori agricoli spettava alle donne, aiutate dagli uomini nei lavori pi\u00f9 pesanti, come il dissodamento dei terreni, che tipicamente avveniva tramite addebbiatura. Agli uomini erano affidate anche la pesca, la caccia e la costruzione di case, canoe e utensili. Ogni famiglia possedeva un proprio appezzamento da coltivare, ma se non lo utilizzava da tempo diveniva propriet\u00e0 comune.\nI villaggi degli Uroni erano estesi da uno a dieci acri (40.000\u00a0m\u00b2) e molti erano fortificati. Vivevano in case lunghe, analogamente agli altri popoli di cultura irochese. In un villaggio tipico, vivevano dalle 900 alle 1.600 persone, organizzate in 30 o 40 case lunghe. I villaggi venivano ricostruiti ogni dieci anni, quando il suolo si impoveriva e la foresta non era pi\u00f9 in grado di fornire legna da ardere. Gli Uroni organizzavano commerci con le trib\u00f9 vicine, scambiando soprattutto tabacco con i \"Petun\" e le nazioni neutrali.\nLa tubercolosi era una patologia assai frequente, aggravata dagli angusti ambienti delle case lunghe. Tuttavia gli Uroni erano un popolo resistente alle malattie; i gesuiti scrivevano che erano \u00ab...pi\u00f9 in salute di noi\u00bb.\nContatti con gli Europei e dispersione degli Uroni.\nLe prime notizie sugli Uroni furono scritte dai Francesi, che cominciarono l'esplorazione del Nordamerica sul finire del XVI secolo, in particolare quando Samuel de Champlain risal\u00ec il corso del fiume San Lorenzo (1608 e anni successivi). Furono gli stessi Uroni a tentare i primi approcci: \"Atironta\", capo della trib\u00f9 \"Arendarhonon\", raggiunse Qu\u00e9bec e concluse un'alleanza con i Francesi nel 1609.\nSi stima che all'epoca la popolazione degli Uroni contasse tra le 20.000 e le 40.000 unit\u00e0. Tuttavia, dal 1634 al 1640 furono decimati dalle malattie degli Europei, come morbillo e vaiolo, contro le quali non erano immuni. Circa i due terzi della popolazione morirono, e interi villaggi furono abbandonati. Al termine delle epidemie, la popolazione degli Uroni ammontava a circa 12.000 individui.\nI sopravvissuti furono poi decimati dalle guerre contro gli Irochesi. Il conflitto era in corso gi\u00e0 prima dell'arrivo degli Europei: sul finire del XVI secolo, migliaia di Uroni del sud, stanziatisi nell'odierna Virginia Occidentale, lungo il fiume Kanawha, furono cacciati dagli Irochesi che avevano invaso l'odierno New York. Quando i commerci con le colonie cominciarono a prosperare, il conflitto si intensific\u00f2: i Francesi, infatti, si allearono agli Uroni, la nazione di nativi col sistema commerciale pi\u00f9 avanzato. Gli Irochesi, dal canto loro, tentarono di allearsi agli Inglesi.\nL'introduzione delle armi europee aument\u00f2 la gravit\u00e0 dei conflitti tribali e, attorno al 1650, gli Irochesi avevano quasi annientato gli Uroni. La missione gesuita di Sainte-Marie tra gli Uroni, presso l'odierna Midland, fu uno degli obiettivi dell'attacco irochese: molti missionari furono uccisi (santi martiri canadesi) e gli stessi gesuiti diedero alle fiamme la missione per prevenire la loro cattura (1649). Gli Uroni sopravvissuti passarono l'inverno 1649-50 a Gahoendoe, poi alcuni di loro si trasferirono a Qu\u00e9bec, stabilendosi a Wendake."}
{"id": "2302065", "revid": "767487", "url": "https://it.wikipedia.org/wiki?curid=2302065", "title": "Rainy Dog", "text": " \u00e8 un film del 1997, diretto da Takashi Miike. \u00c8 la seconda parte della Black Society Trilogy, composta anche da \"Shinjuku Triad Society\" e da \"Ley Lines\".\nTrama.\nY\u016bji \u00e8 uno yakuza costretto a vivere in esilio a Taipei, a Taiwan, dove lavora come killer per la Triade locale. Dopo aver appreso per telefono che il suo boss giapponese \u00e8 stato ucciso e il clan a cui apparteneva sciolto, Y\u016bji riceve la visita di una donna, che porta con s\u00e9 un bambino muto di nome Chen. La donna lascia Chen con Y\u016bji, dicendogli che \u00e8 suo figlio.\nY\u016bji si disinteressa inizialmente di Chen, che lo segue come un cane e assiste a un suo brutale omicidio. Dato che Y\u016bji non esce e non lavora mai nei frequenti giorni di pioggia, perch\u00e9 convinto che porti sfortuna, l'uomo decide di rimandare un omicidio e si rifugia in un bordello, dove passa la notte con la prostituta Lily, mentre Chen \u00e8 costretto a dormire per strada.\nDopo aver svolto l'ennesimo omicidio, Y\u016bji si appropria dei soldi della Triade e si reca da Lily, proponendole di fuggire con lui e con Chen. I tre si rifugiano quindi in una casa abbandonata sulla spiaggia, mentre sulle loro tracce c'\u00e8 Ku, il fratello di una vittima di Y\u016bji. Dopo aver ucciso Lily, Ku e i suoi uomini prendono in ostaggio Chen e trovano Y\u016bji. Questi, seppur ferito, riesce a sparare a Ku e a un suo uomo, ma viene abbattuto da un misterioso uomo giunto dal Giappone, che lo seguiva costantemente. Ku si rialza e scopre di essere stato solo ferito, grazie all'accendino del defunto fratello che ha bloccato il proiettile. Ku punta la pistola su Chen, ma invece di sparargli lo risparmia, dicendo: "}
{"id": "2302070", "revid": "320578", "url": "https://it.wikipedia.org/wiki?curid=2302070", "title": "Songs of the times", "text": ""}
{"id": "2302073", "revid": "767487", "url": "https://it.wikipedia.org/wiki?curid=2302073", "title": "Forever Fight", "text": "Forever Fight (\"Combatti per sempre\" dall'inglese) \u00e8 l'ottavo album in studio del gruppo musicale power metal vicentino White Skull. Si tratta del loro primo album registrato anche con le tastiere, suonate dal tastierista dei Vision Divine e degli Etherna Alessio Lucatti, entrato da poco nei White Skull. Nella nuova formazione \u00e8 presente anche il nuovo bassista Jo Raddi (sostituto di Steve Balocco) e, soprattutto, la nuova frontwoman Elisa \"Over\" De Palma (sostituta di Gustavo \"Gus\" Gabarr\u00f2); cos\u00ec, per la seconda volta, la band ritorna sulle scene con una voce femminile (la prima era stata Federica \u201cSister\u201d De Boni).\nL'album \u00e8 un concentrato di heavy metal e power metal, con qualche chiaro elemento thrash metal. Il primo singolo estratto \u00e8 \"Heavy Metal Axes\", del quale \u00e8 stato anche girato un video musicale."}
{"id": "2302075", "revid": "413187", "url": "https://it.wikipedia.org/wiki?curid=2302075", "title": "Guinevere van Seenius", "text": ""}
{"id": "2302079", "revid": "765341", "url": "https://it.wikipedia.org/wiki?curid=2302079", "title": "Settimana Ciclistica Lombarda 2007", "text": "La Settimana Ciclistica Lombarda 2007, trentasettesima edizione della corsa e valida come evento del circuito UCI Europe Tour 2007 categoria 2.1, si svolse dal 5 al 9 aprile 2007 in quattro tappe precedute da un prologo, per un percorso totale di 662\u00a0km. Fu vinta dal russo Aleksandr Efimkin che concluse la gara in 15 ore 13 minuti e 15 secondi, alla media di 43,49\u00a0km/h."}
{"id": "2302080", "revid": "767487", "url": "https://it.wikipedia.org/wiki?curid=2302080", "title": "Settimana Ciclistica Lombarda 2008", "text": "La Settimana Ciclistica Lombarda 2008, trentottesima edizione della corsa e valida come prova del circuito UCI Europe Tour 2008 categoria, si svolse in 6 tappe dal 1\u00b0 al 6 aprile 2008, per un percorso totale di 875,3\u00a0km. Fu vinto dall'italiano Danilo Di Luca che concluse la gara in 20 ore 5 minuti e 18 secondi, alla media di 43,57\u00a0km/h."}
{"id": "2302082", "revid": "547034", "url": "https://it.wikipedia.org/wiki?curid=2302082", "title": "Succintorio", "text": "Il succintorio (in lingua latina \"subcinctorium, subcingulum\") era un accessorio utilizzato esclusivamente dal papa nelle messe pontificali, caduto in disuso dopo il Concilio Vaticano II.\nHa una forma molto simile a quella del manipolo, \u00e8 infatti una fascia stretta e lunga ripiegata su s\u00e9 stessa decorata nelle due estremit\u00e0 con una croce e con un agnello, che si indossa sul cingolo sul lato sinistro.\nInizialmente era rosso o bianco, poi prese i colori liturgici, si menziona per la prima volta nel X secolo con il nome di \"balteus\" nel \"Sacramentario\" e poi con il nome di \"proecinctorium\" nella \"Messa Illirica\", solo dopo prese il nome di \"subcinctorium\". \nNel medioevo poteva essere indossato anche dai vescovi e da alcuni sacerdoti e serviva per assicurare la stola, che era molto pi\u00f9 lunga di oggi e non veniva bloccata dal cingolo, quando poi questa venne accorciata e indossata dentro il cingolo, il succintorio divenne un semplice ornamento e gradualmente si limit\u00f2 solo al pontefice. Anticamente era usato anche dall'arcivescovo di Milano e dai suoi canonici cardinali.\nIl succintorio aveva anche una sacca in una delle estremit\u00e0 nella quale il papa conteneva l'elemosina da distribuire ai poveri. Dal punto di vista simbolico rappresentava l'umilt\u00e0, rievocando il telo che il Cristo port\u00f2 alla cintura per la lavanda dei piedi."}
{"id": "2302086", "revid": "767487", "url": "https://it.wikipedia.org/wiki?curid=2302086", "title": "Beppe Quirici", "text": "Biografia.\nHa collaborato dal 1979 con Ivano Fossati e inoltre con Giorgio Gaber, Ornella Vanoni, Cristiano De Andr\u00e9 e, negli anni settanta e ottanta, con New Trolls, Loredana Bert\u00e8, Anna Oxa, Toquinho e altri.\nPremi.\nNel 2007 ha ricevuto il Premio Tenco \"I suoni della canzone\" con la seguente motivazione:\nCollaborazioni.\nWalter Kaiser, Paolo Fresu, Tony Levin, Rita Marcotulli, Stefano Melone, Una Ramos, Enrico Rava, Trilok Gurtu, Riccardo Tesi, Elio Rivagli, Nguy\u00ean L\u00ea, Mario Arcari, Armando Corsi, Gianluigi Trovesi, Antonello Salis, Roberto Gatto, Sergio Barlozzi, Javier Girotto, Fausto Mesolella, Marco Fadda, Vittorio Marinoni, Marti Jane Robertson, Renato Cantele, Maurizio Biancani, Allan Goldberg, Antonio Baglio, Claudio Giussani, Piero Bravin."}
{"id": "2302087", "revid": "767487", "url": "https://it.wikipedia.org/wiki?curid=2302087", "title": "Piagapo", "text": "Piagapo \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nPiagapo \u00e8 formata da 37 baranggay:"}
{"id": "2302094", "revid": "1305772", "url": "https://it.wikipedia.org/wiki?curid=2302094", "title": "Quinto Fabio Vibulano (disambigua)", "text": "Quinto Fabio Vibulano (in latino \"Quintus Fabius Vibulanus\") fu il nome di diversi personaggi della storia romana. Tra questi si ricordano:"}
{"id": "2302098", "revid": "767487", "url": "https://it.wikipedia.org/wiki?curid=2302098", "title": "Picong", "text": "Picong (fino al 2006 Sultan Gumander) \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nPicong \u00e8 formata da 19 baranggay:"}
{"id": "2302099", "revid": "86343", "url": "https://it.wikipedia.org/wiki?curid=2302099", "title": "Sultan Gumander", "text": ""}
{"id": "2302100", "revid": "123164118", "url": "https://it.wikipedia.org/wiki?curid=2302100", "title": "Campionato asiatico e oceaniano di pallavolo maschile 1979", "text": "Il II campionato asiatico e oceaniano di pallavolo maschile si \u00e8 svolto dal 16 al 23 dicembre 1979 a Manama, in Bahrain. Al torneo hanno partecipato 15 squadre nazionali asiatiche ed oceaniane e la vittoria finale \u00e8 andata per la prima volta alla Cina.\nGironi.\nDopo la prima fase, la prima classificata di ogni girone ha acceduto al girone per il primo posto, la seconda classificata di ogni girone ha acceduto al girone per il quinto posto, la terza classificata di ogni girone ha acceduto al girone per il nono posto, la quarta classificata di ogni girone ha acceduto al girone per il tredicesimo posto.\nPodio.\nCampione.\nCina(Primo titolo)\nSecondo posto.\nCorea del Sud\nTerzo posto.\nGiappone"}
{"id": "2302102", "revid": "1595403", "url": "https://it.wikipedia.org/wiki?curid=2302102", "title": "Elastica", "text": "Gli Elastica sono stati un gruppo musicale britannico di alternative rock attivo negli anni novanta, salito alla ribalta nel 1995 con l'album \"Elastica\", da cui furono estratti alcuni singoli che entrarono in classifica nel Regno Unito e negli Stati Uniti d'America.\nStoria.\nGli Elastica si formarono a met\u00e0 del 1992 per iniziativa dell'ex chitarrista dei Suede Justine Frischmann e dell'ex batterista degli Spitfire e dei Suede Justin Welch. Nell'autunno di quell'anno si erano aggiunti al gruppo la bassista Annie Holland e la chitarrista Donna Matthews, gi\u00e0 componente dei Darling Buds. Dopo alcune prove, registrazioni ed esibizioni con i nomi di \"Vaseline\" e \"Onk\", la band assunse il nome \"Elastica\" all'inizio del 1993 a causa di minacce di azioni legali da parte dei Vaselines.\nIl primo singolo, pubblicato nel 1993, fu \"Stutter\", che benefici\u00f2 della spinta promozionale del DJ della BBC Radio 1 e capo della Deceptive Records Steve Lamacq, il quale aveva gi\u00e0 scoperto la band all'inizio di quell'anno. Nel 1994 gli Elastica pubblicarono due singoli entrati nella Top 20 britannica, \"Line Up\" e \"Connection\", e si esibirono in numerosi spettacoli radiofonici. La relazione di Frischmann con Damon Albarn dei Blur fu al centro di molti titoli di tabloid, creando ulteriore interesse intorno alla band."}
{"id": "2302105", "revid": "6923", "url": "https://it.wikipedia.org/wiki?curid=2302105", "title": "Carlo Fontana (direttore teatrale)", "text": "\u00c8 Presidente dell'A.G.I.S. (Associazione Generale Italiana dello Spettacolo) dal 12 settembre 2013. \u00c8 stato dal 1990 al 2005 sovrintendente del Teatro alla Scala di Milano e senatore della quindicesima legislatura. \u00c8 stato amministratore esecutivo del Teatro Regio di Parma dal 1\u00ba ottobre 2012 al 16 luglio 2014.\nBiografia.\nSi laurea all'Universit\u00e0 Statale di Milano in Storia della critica d'arte, con una tesi su Anton Giulio Bragaglia.\nNel 1967 entra al Piccolo Teatro di Milano diretto da Paolo Grassi, del quale diventa collaboratore come responsabile delle attivit\u00e0 culturali per gli universitari e per gli studenti delle scuole medie superiori, organizzando spettacoli didattici nelle aule magne degli istituti scolastici.\nDal 1968 al 1977 \u00e8 critico teatrale de \"l'Avanti!\", di cui diviene in seguito redattore della pagina spettacoli (1972). Nel 1976 \u00e8 iscritto all'albo dei giornalisti professionisti.\nNel 1976 diviene assistente di Paolo Grassi al Teatro alla Scala e dopo la nomina di Grassi alla presidenza della Rai (1977) Fontana svolge le funzioni di assistente del sovrintendente Carlo Maria Badini sino al luglio del 1979. In seguito assume la carica di amministratore delegato della Fonit Cetra, azienda discografica pubblica di propriet\u00e0 della Rai.\nPer la sua attivit\u00e0 di recupero del patrimonio musicale storico riceve il Prix Mondial du disque 1983.\nDal 1983 al 1986 dirige il settore musica della Biennale di Venezia, incentrando la programmazione sul tema del superamento delle linee di demarcazione tra musica colta e musica popolare.\nNel 1984 Fontana \u00e8 nominato sovrintendente del Teatro Comunale di Bologna, che dirige sino al 1990.\nNel 1990 diviene Sovrintendente alla Scala, ruolo che copre per quindici anni, la seconda dopo quella storica di Antonio Ghiringhelli. Il 16 novembre 1997 l'Ente Autonomo Teatro alla Scala viene trasformato in fondazione di diritto privato.\nNegli anni 1990 Fontana invita il Comune di Milano, proprietario dell'immobile, a effettuare la ristrutturazione. La proposta venne raccolta nel 1997 dal sindaco Gabriele Albertini. I lavori iniziano nel 2001 e, dopo una chiusura di tre anni per l'adeguamento tecnologico del palcoscenico e il restauro conservativo, la Scala riapre il 7 dicembre 2004.\nAlla sovrintendenza Fontana si devono altri interventi quali la nuova sede della scuola di ballo e i laboratori di costruzione delle scene, costumi e attrezzerie.\nNegli anni accademici 2005-2006 e 2006-2007, quale professore a contratto, ha insegnato all'Universit\u00e0 Statale di Milano nel corso di laurea in Scienze dello spettacolo. Negli anni '90 insegna periodicamente, sempre come professore a contratto, Storia dell'organizzazione teatrale all'Universit\u00e0 degli Studi di Pavia.\nDal 1\u00ba ottobre 2012 al 16 luglio 2014, quando ha rassegnato le dimissioni di fronte al C.d.A., \u00e8 stato Amministratore Esecutivo del Teatro Regio di Parma.\nDal 12 settembre 2013 \u00e8 Presidente dell'A.G.I.S. (Associazione Generale Italiana dello Spettacolo).\nCollabora col \"Corriere della Sera\"."}
{"id": "2302108", "revid": "767487", "url": "https://it.wikipedia.org/wiki?curid=2302108", "title": "Poona Bayabao", "text": "Poona Bayabao (in passato Gata) \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nPoona Bayabao \u00e8 formata da 25 baranggay:"}
{"id": "2302109", "revid": "1543377", "url": "https://it.wikipedia.org/wiki?curid=2302109", "title": "Edson Braafheid", "text": "Carriera.\nClub.\nUtrecht.\nFa il suo debutto da professionista, con la maglia dell'Utrecht, il 15 ottobre 2003 in occasione della partita di Coppa UEFA contro il club slovacco dello MSK \u017dilina, partita che viene vinta per 4-0. Il 2 novembre successivo arriva anche l'esordio nell'Eredivisie; subentrando a Donny de Groot, al 90\u00ba minuto, nella vittoria per 2-1 contro l'Heerenveen. Il 23 maggio 2004 vince la Coppa d'Olanda ai danni del Twente. Conclude la prima stagione da professionista disputando 15 partite.\nL'8 agosto 2004 vince la Johan Cruijff Schaal, poich\u00e9 la sua squadra batte l'Ajax per 4-2. Il 16 ottobre 2005 mette a segno la sua prima rete, da professionista, nella sconfitta per 2-1 contro il Roda. Nel gennaio 2007 decide di rescindere anticipatamente il contratto con la squadra dopo 87 presenze, 2 reti siglate e 2 trofei vinti.\nTwente.\nDopo aver rescisso con l'Utrecht decide di firmare un contratto, con scadenza a fine 2010, con il Twente. L'esordio con la nuova maglia arriva l'11 febbraio 2007 nella vittoria, per 3-0, contro il Feyenoord. Conclude la prima stagione con la maglia del Twente con 11 presenze. Nella stagione successiva arriva anche il primo gol, con la maglia del Twente, in occasione della vittoria per 5-1 contro il Nac Breda valida per la qualificazione alla Coppa UEFA.\nGrazie all'esperienza con il Twente, oltre ad essere un buon terzino sinistro, diviene anche una valida alternativa come difensore centrale. Nel giugno 2009 decide di lasciare i Paesi Bassi per trasferirsi in Germania per giocare nel . Quindi lascia il Twente dopo aver totalizzato 96 presenze e 2 gol.\nBayern Monaco e il prestito al Celtic.\nL'11 giugno 2009 firma per il club tedesco del Bayern Monaco che paga al club olandese del Twente una cifra vicina ai 2.5 milioni di euro. Esordisce con la maglia del Bayern Monaco il 2 agosto successivo nella partita di Coppa di Germania contro il SpVgg Neckarelz; sostituendo al minuto 75 il compagno di squadra Bastian Schweinsteiger. Sei giorni dopo arriva anche l'esordio in Bundesliga in occasione del pareggio per 1-1 contro l'Hoffenheim, subentrando a sei minuti dalla fine a Bastian Schweinsteiger. Il 30 settembre 2009 gioca la sua prima partita della fase a gironi di Champions League nel pareggio per 0-0 contro la Juventus.\nNella finestra invernale di mercato viene ceduto in prestito al club scozzese del Celtic dove totalizza 12 presenze che gli permettono di essere convocato per il Mondiale 2010.\nDopo il Mondiale fa ritorno in Germania, dove vince subito il suo primo titolo in terra tedesca; vincendo la Supercoppa di Germania ai danni dello Schalke 04, partita vinta 2-0. Totalizza, fino a gennaio, 5 presenze e quindi viene ceduto all'Hoffenheim a titolo definitivo. Nel Bayern Monaco mette insieme 19 presenze e un trofeo vinto.\nHoffenheim e il prestito al Twente.\nEsordisce con la maglia dell'Hoffenheim il 29 gennaio 2011 nella vittoria per 1-0 contro lo Schalke 04. Conclude la sua prima stagione con la nuova maglia totalizzando 10 presenze. Il 28 aprile 2012 sigla il suo primo ed unico gol con la maglia dell'Hoffenheim, nella sconfitta per 3-2 contro il Norimberga. Chiude la stagione con 24 presenze.\nLa stagione successiva viene ceduto, in prestito, al suo vecchio club del Twente dove disputa 34 partite che sommate alle altre, delle stagioni passate, totalizza 130 presenze con la maglia del Twente. A fine stagione ritorna in Germania \nLazio.\nIl 1\u00ba agosto 2014, dopo un periodo di prova, il club italiano della Lazio ufficializza il suo tesseramento a titolo gratuito, in quanto il giocatore era svincolato. Esordisce il 14 settembre successivo in occasione della vittoria casalinga, per 3-0, contro il . Il 20 maggio 2015 perde la finale di Coppa Italia dove la Lazio viene sopraffatta dalla Juventus per 2-1. Conclude la sua prima stagione in Italia con un bottino di 18 presenze complessive.\nIl 1\u00ba luglio 2015 scade il contratto che lo legava alla societ\u00e0 capitolina, per poi rinnovarlo il 6 luglio successivo per un'ulteriore stagione. L'8 agosto successivo, seppur non scendendo in campo, perde la Supercoppa italiana 2015, per 2-0, contro i Campioni d'Italia della Juventus. La seconda stagione con i colori \"biancocelesti\" non \u00e8 delle migliori poich\u00e9 viene utilizzato in sole 5 occasioni.\nIl ritorno all'Utrecht.\nIl 17 agosto 2016 viene ufficializzato l'ingaggio del giocatore olandese da parte dell'Utrecht, squadra con la quale aveva iniziano la sua carriera calcistica.\nNazionale.\nNel 2006 Braafheid ha fatto parte della nazionale olandese che ha vinto gli europei U-21.\nAll'inizio del 2008 il critico Hugo Borst ha detto che Braafheid \u00e8 un difensore vero e ha dichiarato che avrebbe dovuto far parte della nazionale olandese per gli europei del 2008. Infatti dopo il ritiro di Jaap Stam, Frank de Boer la difesa era diventata il punto debole per l'Olanda e nonostante i pochi gol subiti \u00e8 sempre stata considerata la pi\u00f9 grande debolezza dai tifosi. Braafheid ha fatto il suo debutto con la nazionale maggiore olandese l'11 febbraio 2009 in una partita contro la Tunisia.\nNell'estate del 2008 \u00e8 stato selezionato per la nazionale olimpica olandese che avrebbe dovuto disputare le l'Olimpiade di Pechino; dopo la vittoria del Twente nello spareggio contro l'Ajax e la conseguente qualificazione del Twente alla UEFA Champions League, al giocatore non \u00e8 stato permesso di partecipare alla competizione.\nIn seguito \u00e8 stato incluso nei pre-convocati per i mondiali del 2010 in Sudafrica. Il 27 maggio 2010 \u00e8 stato inserito nella lista definitiva. Braafheid \u00e8 entrato in campo al posto di Giovanni van Bronckhorst nella finale dei mondiali, disputata contro la Spagna verso la fine del primo tempo supplementare. La finale \u00e8 finita 1-0 per la Spagna, rendendo cos\u00ec per la terza volta l'Olanda vicecampione del mondo; Braafheid e il resto della sua squadra sono stati premiati con la medaglia d'argento.\nStatistiche.\nPresenze e reti nei club.\n\"Statistiche aggiornate all'8 novembre 2020.\""}
{"id": "2302112", "revid": "287204", "url": "https://it.wikipedia.org/wiki?curid=2302112", "title": "Settimana Ciclistica Lombarda 2009", "text": "La Settimana Ciclistica Lombarda 2009, trentanovesima edizione della corsa e valida come prova del circuito UCI Europe Tour 2009 categoria 2.1, si svolse in 6 tappe dal 31 marzo al 5 aprile 2009, per un percorso totale di 816,6\u00a0km. Fu vinto dall'italiano Daniele Pietropolli, che concluse la gara in 18h52'11\", alla media di 43,27\u00a0km/h.\nDettagli delle tappe.\n1\u00aa tappa.\nIl Team Katusha parte come primo e rimane in testa con il miglior tempo, 21 minuti secchi, fino al termine della tappa, quando la LPR Brakes-Farnese Vini, partita per ultima, giunge sul traguardo in 20 minuti e 54 secondi, con una media di 53,684 km/h. Terzi concludono i giovani olandesi della Rabobank Continental e quarta la ISD di Giovanni Visconti.\n2\u00aa tappa.\n160 chilometri totalmente pianeggianti in una tappa adatta ai velocisti. Una lunga fuga, partita al km 30 e formata da Ian Stannard (ISD), Martin Mortensen (Vacansoleil) e Bruno Rizzi (Utensilnord), ha raggiunto un vantaggio massimo di 3'26\". Il primo a perdere contatto ed essere riassorbito \u00e8 stato l'italiano, mentre gli altri due corridori sono stati raggiunti a 5\u00a0km dal traguardo, dopo 96\u00a0km di fuga. In vista del traguardo LPR Brakes-Farnese Vini, Team Katusha, Rabobank e Acqua &amp; Sapone-Caff\u00e8 Mokambo hanno organizzato i treni per i loro velocisti ed \u00e8 stato l'olandese Theo Bos ad uscire per primo, venendo per\u00f2 rimontato da Petacchi che ha vinto resistendo anche all'attacco finale di Napolitano. Petacchi ha conservato dunque la maglia di leader generale, mentre Dennis van Winden ha sfilato quella di miglior giovane al compagno di squadra Steven Kruijswijk.\n3\u00aa tappa.\nLa terza tappa \u00e8 stata corsa su un circuito di 18\u00a0km, ripetuto nove volte. Lo frazione \u00e8 stata caratterizzata da una lunga fuga partita al km 35, composta da quattro corridori, Kairelis (Flaminia), Giallorenzo (Meridiana), Vorganov (Xacobeo Galicia) e Rake (Team Sparebanken), in grado di raggiungere un vantaggio massimo di 3 minuti e 12 secondi, e terminata a 20\u00a0km dal traguardo. Nella volata finale il treno della Amore &amp; Vita-McDonald's ha lanciato Jurij Metlu\u0161enko, alla cui ruota si \u00e8 portato per\u00f2 Mattia Gavazzi, abile a sorpassarlo e a vincere la tappa.\n4\u00aa tappa.\nTappa costituita da un circuito di circa 60\u00a0km, con le ascese verso Clusone ed il GPM di La Forcella (632 m s.l.m.), da ripetere tre volte. Dopo 39\u00a0km si stacca Cl\u00e9ment Lhotellerie della Vacansoleil, che rimane in fuga solitaria fino al km 75 quando viene raggiunto da Niemiec (Miche), Poels (Vacansoleil) e Garc\u00eda (Xacobeo). Dopo il secondo passaggio sul GPM Niemiec rimane in testa da solo e viene raggiunto da Lhotellerie, Poels e Dario David Cioni che indossa la maglia virtuale di leader per qualche chilometro. Solo durante il terzo giro il gruppo torna compatto e verso il traguardo si organizza il treno della LPR Brakes-Farnese Vini con Petacchi che vince la volata finale su Paolini e Francisco Ventoso."}
{"id": "2302120", "revid": "729019", "url": "https://it.wikipedia.org/wiki?curid=2302120", "title": "Pualas", "text": "Pualas \u00e8 una municipalit\u00e0 di Quinta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nPualas \u00e8 formata da 23 baranggay:"}
{"id": "2302122", "revid": "123005578", "url": "https://it.wikipedia.org/wiki?curid=2302122", "title": "The Ashes 2005", "text": "Il The Ashes 2005 \u00e8 la 63\u00aa edizione del prestigioso The Ashes di cricket. La serie di 5 partite si \u00e8 disputata in Inghilterra tra il 21 luglio 2005 e il 12 settembre 2005. Le due squadre hanno eseguito un tour partito nella citt\u00e0 di Londra (al Lord's) e che ha toccato Birmingham, Manchester, Nottingham per poi tornare a Londra (al The Oval stavolta).\nDopo 8 vittorie consecutive della selezione australiana la vittoria finale \u00e8 andata per la prima volta dal 1987 alla selezione inglese per 2 successi a 1 (con due patte). Gli inglesi hanno potuto cos\u00ec interrompere il pi\u00f9 lungo digiuno di vittorie della loro storia in questa competizione.\nCampione.\nInghilterra(28\u00ba titolo)"}
{"id": "2302126", "revid": "131358", "url": "https://it.wikipedia.org/wiki?curid=2302126", "title": "Troyes AC", "text": ""}
{"id": "2302129", "revid": "111942924", "url": "https://it.wikipedia.org/wiki?curid=2302129", "title": "Nazionale di pallavolo femminile dell'Italia 2009", "text": "Seguono i risultati delle partite della stagione 2009 disputate dalla nazionale di pallavolo femminile dell'Italia."}
{"id": "2302130", "revid": "599013", "url": "https://it.wikipedia.org/wiki?curid=2302130", "title": "Dario Resta", "text": "\"Dolly\" Resta, nato a Livorno, emigrato in Inghilterra dall'et\u00e0 di due, cominci\u00f2 a correre nel 1907. Vincitore tra l'altro della 500 miglia di Indianapolis nel 1916.\nBiografia.\nDagli esordi al 1918.\nPrese parte alla prima Montagu Cup sul circuito di Brooklands. Nel 1913 partecip\u00f2 al Gran Premio di Francia.\nNel 1915 si trasfer\u00ec negli Stati Uniti per correre con Alphonse Kaufman, un importatore in America della Peugeot. A febbraio lui vinse il Gran premio degli Stati Uniti a San Francisco; segu\u00ec la prima vittoria della Coppa Vanderbilt. Nella Indianapolis 500 di quell'anno, fin\u00ec secondo dietro Ralph De Palma per un extra cambio gomme. Vinse, sempre con la Peugeot, l'inaugurale 500 miglia della board track di Chicago il 26 giugno 1915. Alla corsa furono dedicate diciotto pagine del numero della rivista \"Motor Age\" del 1\u00ba luglio 1915.\nL'anno seguente, vinse il American Championship car racing, la Vanderbilt Cup, la Indianapolis 500, la Chicago 300, la Minneapolis 150 e l'Omaha 150.\nDopo la prima guerra mondiale, nel 1918, Resta guid\u00f2 sempre una Peugeot a Sheepshead Bay, Brooklyn, un evento minore con solamente una manciata di partecipanti. Il suo impegno sportivo si ferm\u00f2 in quel periodo; prefer\u00ec trasferirisi con la famiglia a Bakersfield, in California, e realizz\u00f2 un circuito a Buttonwillow, oggi ancora frequentato dagli amatori.\nGli anni del ritorno alle corse.\nNel 1923 Resta ritorn\u00f2 a correre, quarantunenne, a Beverly Hills in California. Fece un nuovo tentativo alla Indy500, ma si ritir\u00f2 dopo 225 miglia. In Europa, Resta fin\u00ec terzo nel Gran Premio del Penya Rhin, e vinse il Gran Premio di Spagna nella classe \"voiturette\". Nel 1924 corse per la casa Sunbeam con Henry Segrave e Kenelm Lee Guinness.\nLa morte.\nDario Resta rimase ucciso nel 1924 all'et\u00e0 di quarantadue anni in un tentativo di record di velocit\u00e0 a Brooklands. Guidava una Sunbeam quando una cintura di sicurezza sulla sua macchina si ruppe forando col gancio di metallo un pneumatico, facendogli perdere il controllo.\nNell'incidente rimase ferito il suo meccanico, Bill Perkins, in auto con lui. Perkins avrebbe dovuto partecipare al Gran Premio di San Sebasti\u00e1n alcuni settimane pi\u00f9 tardi come meccanico di Guinness; al suo posto partecip\u00f2 Tom Barrett. Guinness incapp\u00f2 in un incidente molto serio nel quale rimase ucciso Barrett. Questo incidente condusse alla fine dell'usanza di portare in gara meccanici a bordo delle vetture."}
{"id": "2302131", "revid": "729019", "url": "https://it.wikipedia.org/wiki?curid=2302131", "title": "Lechler (azienda)", "text": "Lechler \u00e8 una societ\u00e0 italiana che produce vernici.\nStoria.\nNel 1889 viene aperta a Ponte Chiasso (Como) la filiale italiana dell'azienda tedesca \"Christian Lechler und Sohn Nachfolger\", fondata a Stoccarda nel 1858 dal chimico farmacista Christian Lechler. \nNel 1910 a fronte della decisione della casa madre tedesca di chiudere la filiale italiana, tre dipendenti (i signori Brizzolara, La Regina e Rizzi) si rivolgono al locale \"Banco Edoardo Clerici\", (che in seguito prender\u00e0 il nome di Banca Amadeo) perch\u00e9 promuova una cordata di finanziatori interessati a investire in quest'impresa nella quale loro stessi si propongono di divenire soci e assumere la responsabilit\u00e0 della gestione. Il Banco, in breve tempo, riesce a raccogliere un sufficiente numero di adesioni e nel febbraio 1910 si costituisce a Como l'accomandita semplice \"Chr. Lechler &amp; Figlio Successori\" che subentra nella propriet\u00e0 e nella conduzione della ex filiale.\nIn questo periodo inizia l'industrializzazione del processo produttivo: l'arrivo in fabbrica dell'energia elettrica, l'installazione delle prime macchine, assunzione di un laureato in laboratorio. Nella seconda met\u00e0 degli anni venti avviene il graduale passaggio da una produzione quasi interamente basata sull'uso di materie prime di origine naturale (olio di lino, resine naturali e pigmenti derivati da metalli) a una produzione che fa sempre pi\u00f9 largo uso di materie prime di origine sintetica.\nLa nitrocellulosa, una materia prima largamente impiegata nel corso della prima guerra mondiale per produrre esplosivi, entra nella formulazione dei prodotti per verniciare auto e mezzi di trasporto. che essicca rapidamente, pu\u00f2 essere applicato a spruzzo ed \u00e8 proposto in un'ampia gamma di colori. Negli stessi anni l'avvento delle prime resine alchidiche permette la messa a punto di una linea di smalti sintetici colorati (\"Syntex\").\nGli anni '70 segnano l'avvio di una modernizzazione della societ\u00e0, l'attivit\u00e0 viene trasferita nel nuovo stabilimento di Como-Rebbio.\nNegli anni novanta viene aperto un nuovo sito produttivo a Foligno, in centro Italia, inizialmente destinato alla produzione di vernici per la casa e l'edilizia e, successivamente, ampliato con moderni impianti per gestire tutte le produzioni di vernici all\u2019acqua. In questo periodo prende avvio l'internazionalizzazione delle vendite: dapprima in Europa attraverso l'apertura di filiali in Inghilterra, Francia, Spagna e Germania e in seguito la distribuzione nel resto del mondo.\nNegli anni 2000 la Societ\u00e0 si trasforma in SpA.\nDagli anni '90 Lechler collabora con ASI (Automotoclub Storico Italiano) nella ricerca, conservazione e unificazione degli archivi contenenti colori e informazioni specifiche su prodotti e cicli utilizzati nel settore delle vetture d'Epoca; questa collaborazione ha portato alla stesura del Registro Ufficiale Tinte Moto Storiche Lechler-ASI, contenente i colori utilizzati dai produttori di motoveicoli suddivisi per marca, modello e anno di fabbricazione."}
{"id": "2302132", "revid": "1543377", "url": "https://it.wikipedia.org/wiki?curid=2302132", "title": "Piaggio P.C.7", "text": "Il Piaggio P.C.7 era un idrocorsa (\"idrovolante da corsa\") realizzato dall'azienda italiana Societ\u00e0 Rinaldo Piaggio per partecipare alla Coppa Schneider del 1929, trofeo quell'anno conquistato da Henry Waghorn ai comandi di un Supermarine S.6 a Calshot Spit, nel Regno Unito.\nPur non essendo mai stato portato in volo, la validit\u00e0 del progetto \u00e8 stata dimostrata molti anni dopo la progettazione, grazie ad una copia aeromodellistica nel 1987.\nPer il caratteristico lungo muso venne chiamato: \"Pinocchio\".\nStoria.\nPremessa.\nIl giovane ingegnere Giovanni Pegna fu assunto da Rinaldo Piaggio, titolare dell'omonima azienda, per potenziare e sviluppare il settore aeronautico. Aveva progettato ben sette veicoli di tipo idrovolante da corsa ed era portatore dell'idea, comune a molti dei progettisti dell'epoca, che per migliorare le prestazioni dei velivoli, le manifestazioni sportive erano una palestra inesauribile di soluzioni e di sviluppo tecnologico.\nTra i velivoli che furono la premessa per la costruzione del P.C.7 vanno ricordati il Pegna P.1, P.2 e P.3. Le foto del P.3, risalente al 1923, dimostrano come l'ingegner Pegna avesse anticipato le forme degli idrovolanti da corsa successivi, quali il Macchi M.39 del 1926 o i Supermarine S.5 ed S.6.\nPegna era convinto, sin dagli anni venti, che gli idrovolanti fossero la soluzione migliore per raggiungere pi\u00f9 alte velocit\u00e0, per due ordini di motivi: in primo luogo la possibilit\u00e0 da parte di un idrovolante di sfruttare meglio la lunghezza praticamente infinita di uno specchio di acqua calmo che facilita il decollo; in secondo luogo la migliore aerodinamica rispetto ad aerei terrestri che invece hanno o necessitano di accogliere il carrello di atterraggio alterandone la finezza delle linee aerodinamiche e percepiti da Pegna come complicazioni meccaniche.\nI moderni aerei detentori di record di velocit\u00e0, come il North American X-15 o anche il Lockheed A-12, hanno dimostrato, con le loro complicazioni di decollo e di costruzione, che le affermazioni di Pegna sono valide ancora oggi.\nIl passo successivo del Pegna fu l'eliminazione del carrello di atterraggio e/o degli scarponi di galleggiamento per migliorare la \"finezza delle linee\". Questa fu l'idea ispiratrice chiave e l'elemento caratterizzante il rivoluzionario progetto del Piaggio P.C.7; al quale Pegna arriv\u00f2 dopo aver anche pensato ad un idrovolante il P.4, (che tuttavia non lasci\u00f2 mai i tavoli da disegno) a scafo centrale, con galleggianti laterali retraibili meccanicamente.\nNel progetto del Piaggio P.C.7 il ruolo dell'ala sommersa aveva anche la funzione di stabilizzare trasversalmente il velivolo durante le fasi iniziali del decollo.\nLe alette immerse nell'acqua derivarono da precedenti esperienze condotte, a vario titolo, dagli ingegneri Enrico Forlanini, Gaetano Arturo Crocco, Alessandro Guidoni, e dallo stesso Pegna sin dal 1917. Per il disegno dell'ala si orient\u00f2 su un profilo di tipo Munk, secondo la tecnica del flusso d'aria sottile dallo stesso ideata pochi anni prima. Cosa, questa, che gli permise di realizzare un'ala relativamente piccola, rigida e leggera.\nNel corso delle prime prove le alette diedero origine, alle alte velocit\u00e0 di trascinamento in fase di decollo, al fenomeno della cavitazione non appena emerse da sotto il profilo dell'acqua, creando cos\u00ec fenomeni gravi di instabilit\u00e0. Pegna, in modo geniale, pens\u00f2 di sfruttare questo fenomeno accentuandolo in modo da dare maggiore sostegno alla fase di decollo ed eliminando il contatto dell'elica marina appena quella area era libera di ruotare; per fare ci\u00f2 sfruttava la spinta a sollevarsi fino al pelo d'acqua che le alette sommerse generavano con l'incremento della velocit\u00e0. In fondo, egli stesso scrisse, il segreto sta nel progettare delle alette che si comportano come pietre lanciate fatte rimbalzare sul pelo dell'acqua.\nSviluppo.\nIl P.C.7 rappresentava l'ultima evoluzione della serie di idrovolanti Piaggio, iniziata col P.C.1. Progettato dall'ingegner Giovanni Pegna, adottava soluzioni tecniche molto innovative.\nDa fermo, il P.C.7 era assimilabile ad un idrovolante a scafo centrale, in quanto la funzione di galleggiamento era affidata alla fusoliera, provvista di due paratie stagne. In questa situazione, l'elica rimaneva in parte sommersa.\nEra presente una seconda piccola elica, posta nella parte terminale del velivolo, con la funzione di rendere possibili le manovre ed il decollo. Per i test, furono utilizzate numerose eliche.\nDi quella anteriore, tripala, ne furono ordinate tre a passo variabile, in acciaio, realizzate dalla Standard Steel. Altre tre eliche, in duralluminio e anch'esse tripala, furono realizzate dalla Caproni. Queste ultime adottavano tre differenti passi fissi. L'elica posteriore, a due pale ed a passo variabile, era anch'essa in duralluminio.\nSotto la fusoliera erano presenti tre alette, due nella parte anteriore, fra il muso e le ali, e una terza in posizione arretrata, vicino all'elica posteriore. Queste alette furono oggetto di intensi studi da parte di Pegna, che esegu\u00ec numerosi test con modelli in scala per giungere al disegno ideale.\nFIAT avrebbe dovuto fornire sia la trasmissione che il motore, quest'ultimo con una potenza di 1\u00a0000 CV, ma si ritir\u00f2 dal progetto. Si opt\u00f2 allora per un motore Isotta Fraschini, un V6 da 800 CV, che venne in seguito limitato a 2\u00a0600 giri/min.\nIl velivolo era di costruzione lignea, con un ampio uso del compensato. Oltre alla fusoliera, anche ali e alettoni erano a tenuta stagna.\nLa dinamica.\nPer effettuare il decollo, il pilota azionava l'elica posteriore. Raggiunta una determinata velocit\u00e0, le alette sollevavano il velivolo, in maniera simile ad un aliscafo. A questo punto, il pilota azionava l'elica principale, che doveva fare staccare il P.C.7 dalla superficie dell'acqua.\nNella fase di decollo, le frizioni, una per ogni elica, avevano un ruolo delicato. Lavoravano insieme, trasferendo gradualmente la potenza dall'elica posteriore a quella anteriore. Per l'ammaraggio, anche ad alta velocit\u00e0, le alette avrebbero dovuto garantire una spinta positiva sufficiente ad evitare il ribaltamento.\nI problemi tecnici e l'abbandono.\nNel 1929 il pilota collaudatore Tommaso Dal Molin (medaglia d'argento al valore aeronautico) riusc\u00ec ad eseguire alcuni test, usando la sola elica posteriore. \nIl velivolo, in questa condizioni, aveva un comportamento simile ad un aliscafo. Le alette, che rimanevano sommerse, mantenevano il muso del P.C.7 sopra la superficie dell'acqua; pur non riuscendo mai, durante le prove effettuate, ad effettuare un vero decollo.\nLa frizione che agiva sull'elica posteriore manifest\u00f2 diversi problemi in fase di innesto, fra cui copiose perdite d'olio dentro la fusoliera. In queste situazioni, il motore perdeva potenza, e veniva a mancare la spinta sufficiente per mantenere sollevato il velivolo.\nI problemi tecnici, che non furono mai completamente risolti, portarono all'abbandono del progetto per la rescissione del contratto da parte della R. Aeronautica. Rescissione contemplata nel caso in cui il velivolo non avesse potuto essere costruito in tempo utile per le corse. La mancanza di tempo utile, per rimediare all'inconveniente meccanico, imped\u00ec che si potesse presentare efficiente il velivolo per la Coppa Schneinder di quell'anno, costringendo il progettista, suo malgrado, ad interrompere prematuramente le prove sul velivolo, interrompendo per sempre lo sviluppo dello stesso.\nPur scrivendo l'Ing. Pegna del proprio desiderio di continuare a sviluppare la sua creatura: cos\u00ec non accadr\u00e0. Il prototipo rimarr\u00e0 l'unico progetto di questo tipo mai realizzato dall'Ing.Pegna.\nAeromodelli in scala.\nNel 1988 \u00e8 stato costruito da un aeromodellista francese un modello in scala. Questo aeromodello \u00e8 riuscito a decollare e volare, come originariamente previsto da Pegna, confermando cos\u00ec in modo postumo la bont\u00e0 del progetto iniziale."}
{"id": "2302133", "revid": "297745", "url": "https://it.wikipedia.org/wiki?curid=2302133", "title": "Giacomo Tiepolo", "text": ""}
{"id": "2302134", "revid": "297745", "url": "https://it.wikipedia.org/wiki?curid=2302134", "title": "San Tom\u00e0", "text": ""}
{"id": "2302147", "revid": "1516566", "url": "https://it.wikipedia.org/wiki?curid=2302147", "title": "Tiepolo (famiglia)", "text": "I Tiepolo furono una nobile famiglia veneziana, ascritta al patriziato.\nStoria.\nI genealogisti, senza alcun fondamento, ritengono che i Tiepolo fossero originari di Rimini e che raggiunsero Venezia durante le invasioni barbariche. Fu identificata come una delle ventiquattro \"case vecchie\", l'\u00e9lite della nobilt\u00e0 veneziana, che parteciparono alla fondazione della Serenissima.\nTuttavia, la documentazione storica cita per la prima volta la famiglia nel 1049, quando un Bartolomeo risulta procuratore di San Marco (\u00e8 la prima personalit\u00e0 nota a ricoprire tale carica). A parte costui, nel secolo successivo i Tiepolo si presentavano come una famiglia di \"populares\" particolarmente impegnata nei commerci, ma pressoch\u00e9 estranea alla vita politica. A decretarne le fortune fu Giacomo di Pietro (\u20201249) che, all'inizio del XIII secolo, svolse un folgorante \"cursus honorum\" che lo port\u00f2 al dogato nel 1229. Ne segu\u00ec le orme il figlio Lorenzo (\u20201275), doge dal 1268.\nAi Tiepolo apparteneva un palazzo a Sant'Aponal, ceduto a Valentino Comello nel 1837. Un altro ramo possedeva due costruzioni a San Tom\u00e0, affacciate sul Canal Grande.\nNon facevano invece parte della nobile famiglia il noto pittore Giambattista Tiepolo e i figli Giandomenico e Lorenzo.\nTra i membri illustri, da ricordare:\nStemma.\nSecondo le \"Proles nobilium venetorum\" della seconda met\u00e0 del Trecento, che costituiscono forse la pi\u00f9 antica raccolta di stemmi veneziani, l'arma dei Tiepolo aveva in origine un corno d'argento in campo azzurro, che pi\u00f9 tardi mutarono in un castello d'argento con due torri in campo azzurro. Quest'ultimo motivo potrebbe rifarsi alla paraetimologia secondo la quale il cognome deriverebbe dal greco \"Teupolo\" \"citt\u00e0 di Dio\".\nSecondo la stessa cronaca, in seguito alla congiura Querini-Tiepolo il Maggior Consiglio viet\u00f2 l'utilizzo delle insegne delle due famiglie ed essi tornarono ad utilizzare quella con il corno. Questa informazione sembra in disaccordo con quanto previsto dal decreto (il cui testo si \u00e8 conservato fino ai giorni nostri), che proibiva ai Querini e ai Tiepolo tutti gli stemmi utilizzati in passato fino a quel momento.\nAltri cronisti aggiungono che i Tiepolo furono costretti ad usare lo stemma con il corno in segno di scherno; ma la verit\u00e0 \u00e8 che il Maggior Consiglio viet\u00f2 loro l'utilizzo delle armi esistenti sino ad allora e non si occup\u00f2 di quelle che le avrebbero sostituite.\nIl pi\u00f9 antico stemma dei Tiepolo pervenutoci \u00e8 scolpito sulla tomba dei dogi Giacomo e Lorenzo ai Santi Giovanni e Paolo (XIII secolo) e gi\u00e0 allora si utilizzava il corno. E, nonostante quanto previsto dal decreto del Maggior Consiglio, lo stesso stemma era ancora in uso secoli dopo, come testimoniato nelle \"Vite dei dogi\" di Marino Sanudo (1466-1536).\nCome riporta il genealogista Marco Barbaro (1511-1570), con il tempo i Tiepolo accorciarono gradualmente la punta del corno, trasformandolo in una berretta da doge.\nIl ricordo della variante con il castello era ancora vivo nei secoli seguenti e alcuni rami della famiglia ripresero a impiegarla. Sempre il Barbaro riporta lo stemma dei Tiepolo \"di San Fantino\", bipartito con la torre d'argento a sinistra e il corno d'oro a destra. Anche nella commissione del doge Leonardo Don\u00e0 consegnata nel 1605 al podest\u00e0 e capitano di Treviso Francesco Tiepolo \u00e8 riprodotto uno stemma miniato con il castello a guisa di cimiero. Uno stemma dei Tiepolo \"di Cannaregio\" del 1590, disegnato sul capitolare giurato dal consigliere ducale Bernardo Tiepolo, \u00e8 inquartato al primo e al quarto d'argento, alla torre rossa, al secondo e al terzo d'azzurro, al corno d'argento. Altre varianti riportano il corno, ormai del tutto trasformato in berretta ducale, in uno scudetto al centro dello stemma."}
{"id": "2302149", "revid": "123163681", "url": "https://it.wikipedia.org/wiki?curid=2302149", "title": "Duck Dodgers", "text": ""}
{"id": "2302152", "revid": "1305772", "url": "https://it.wikipedia.org/wiki?curid=2302152", "title": "Party Animals", "text": ""}
{"id": "2302159", "revid": "359266", "url": "https://it.wikipedia.org/wiki?curid=2302159", "title": "Nu image", "text": ""}
{"id": "2302160", "revid": "122206734", "url": "https://it.wikipedia.org/wiki?curid=2302160", "title": "Marcia a vista", "text": "La marcia a vista \u00e8 un tipo di condotta dei mezzi rotabili su strada o su ferrovia che si basa sulla capacit\u00e0 del conducente di stabilire la velocit\u00e0 del veicolo in modo da arrestarlo in tempo al presentarsi di una situazione di ostacolo o di pericolo.\nLa guida dei veicoli su strada e dei rotabili tranviari, salvo casi particolari, avviene a vista. La guida dei rotabili ferroviari invece viene regolata mediante segnali o sistemi di sicurezza. La marcia a vista dei rotabili ferroviari avviene soltanto in caso di circolazione degradata per guasti o anormalit\u00e0. Pu\u00f2 avvenire d'iniziativa del macchinista di un treno o dietro ordine del dirigente preposto alla circolazione. In ogni caso il treno dovr\u00e0 procedere in modo da poter essere fermato nel tratto di visuale libera non appena se ne manifesti il bisogno e senza superare la velocit\u00e0 di 30 km/h. Nelle prescrizioni di \"marcia a vista\" saranno indicati il tratto o la localit\u00e0 in cui osservarla e il motivo.\nUn caso particolare di \"marcia a vista\" dei treni \u00e8 quello in corrispondenza di un passaggio a livello custodito nel quale siano, per guasto, mancanti o malfunzionanti le semibarriere o il segnalamento luminoso o acustico. In questo caso il macchinista del treno deve fischiare ripetutamente nell'avvicinarsi e non superare la velocit\u00e0 di 4 km/h (in questo caso si parla di Marcia a vista Specifica) nell'impegnare l'attraversamento con la testa del convoglio.\nDovr\u00e0 in ogni modo potersi arrestare al presentarsi di un qualsiasi ostacolo sul passaggio a livello. \nLa \"marcia a vista\" pu\u00f2 essere prescritta ai treni in una stazione, per un qualsiasi motivo; il Dirigente movimento di essa li far\u00e0 avvisare da precedente stazione con un dispaccio. Nell'ambito delle stazioni di solito viene prescritta:"}
{"id": "2302161", "revid": "287204", "url": "https://it.wikipedia.org/wiki?curid=2302161", "title": "Unione Sportiva Cagliari 1959-1960", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1959-1960.\nStagione.\nNella stagione 1959-1960 il Cagliari, allenato da Stefano Perati, arriva 20\u00ba nel campionato di serie B e retrocede in Serie C."}
{"id": "2302162", "revid": "7969", "url": "https://it.wikipedia.org/wiki?curid=2302162", "title": "Party Animal", "text": ""}
{"id": "2302170", "revid": "1725819", "url": "https://it.wikipedia.org/wiki?curid=2302170", "title": "Alpha (multiplex)", "text": "Alpha \u00e8 uno dei multiplex della televisione digitale terrestre a copertura nazionale presenti nel sistema DVB-T italiano; appartiene a Premiata Ditta Borghini &amp; Stocchetti di Torino, societ\u00e0 controllata da Television Broadcasting System.\nCaratteristiche.\nIl multiplex Alpha trasmette in SFN sul canale 57 della banda UHF V in tutta Italia, a eccezione della Sicilia e del sud Calabria dove trasmette sul canale 32 della banda UHF IV.\nFino al 2016-2017 il mux veicolava generalmente Retecapri e i suoi canali secondari (NekoTV, Capri Gourmet, Capri Fashion, Radiocapri TelevisiON, Retecapri 2, Capri Store, Capri Casin\u00f2, Capri Fashion), pi\u00f9 talvolta alcune emittenti nazionali indipendenti (ad esempio Odeon24). Era differenziato solamente in Puglia e Molise, con l'aggiunta di Telecapri (che in quelle regioni non disponeva di frequenza propria) e Paradise TV (dal 2016).\nNegli anni successivi, sono comparse diverse altre versioni locali attive in parte della Calabria e in varie zone della Sicilia, in cui mancano alcuni canali nazionali e soprattutto sono aggiunte numerose emittenti locali indipendenti, che sfruttano il mux Alpha per migliorare la loro copertura: lo stesso fenomeno si verifica, in misura ridotta, sulla versione pugliese. Nel frattempo, a causa delle numerose vendite di LCN, si riducono progressivamente le emittenti secondarie di Retecapri. Il mux Alpha continua inoltre ad ospitare alcuni canali nazionali o interregionali per brevi periodi, fra cui Rete 82 Plus, Alice e Marcopolo (primi mesi del 2020) e 249TV e UnoTV (fino a luglio 2020).\nDa luglio 2019, in contemporanea con le frequenze locali di Telecapri, il mux Alpha ospita uno dei primi segnali italiani destinati alla sperimentazione delle applicazioni interattive HbbTV: si tratta di TRY HbbTV. Difatti, sintonizzandolo si pu\u00f2 attivare un'applicazione che consente di accedere a un bouquet di canali ricevuti via IP, fra cui emittenti locali e canali di test. Questo servizio \u00e8 divenuto poi inattivo da febbraio 2021 ed \u00e8 stato in seguito chiuso.\nStoria.\nLe notizie si riferiscono alla versione nazionale del mux.\nServizi disponibili.\nVersione nazionale.\nCanali radiofonici.\nUna versione veicolata con UHF 32 in alcuni impianti a Reggio Calabria non include nessuno dei canali precedenti, ma \u00e8 una variante del mux locale Soverato Uno (A) e comprende S1 TV (LCN 95), Tele Bova Marina (LCN 628) e S95 Melito TV (LCN 817).\nVersioni locali in Sicilia.\nIn Sicilia il mux Retecapri era emesso in tre versioni locali, che coprivano rispettivamente (all'incirca) la Sicilia occidentale, la Sicilia orientale (e parti della provincia di Reggio Calabria) e alcune zone delle province di Messina e Siracusa. Quest'ultima \u00e8 operata in collaborazione con la versione siciliana di 7 Gold e ospita quindi alcuni canali dell'omonima syndication. Nei primi mesi del 2020 l'ultima versione \u00e8 stata divisa in due, rispettivamente per le zone di Messina e Siracusa. "}
{"id": "2302172", "revid": "110157", "url": "https://it.wikipedia.org/wiki?curid=2302172", "title": "Lleida B\u00e0squet", "text": "Il Club Esportiu Lleida Basquetbol \u00e8 stata una societ\u00e0 cestistica avente sede a Lleida, in Spagna. Fondata nel 1997, ha giocato nel campionato spagnolo fino al 2012, anno del fallimento.\nDisputava le partite interne nella Pabell\u00f3n Barris Nord, che ha una capacit\u00e0 di 6.100 spettatori."}
{"id": "2302173", "revid": "4711", "url": "https://it.wikipedia.org/wiki?curid=2302173", "title": "CE Lleida B\u00e0squet", "text": ""}
{"id": "2302176", "revid": "287204", "url": "https://it.wikipedia.org/wiki?curid=2302176", "title": "Unione Sportiva Cagliari 1958-1959", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1958-1959."}
{"id": "2302183", "revid": "2033069", "url": "https://it.wikipedia.org/wiki?curid=2302183", "title": "Toma (serie televisiva)", "text": "Toma \u00e8 una serie televisiva trasmessa per breve tempo (tra il 1973 ed il 1974) dall'ABC. In Italia \u00e8 andata in onda per la prima volta sabato 29 maggio 1976 sul primo canale Rai alle 20.45 con l'episodio pilota dal titolo \"Operazione Domino\", mandato in onda in due parti.\nIl ciclo di trasmissioni della serie pi\u00f9 conosciuto in Italia \u00e8 forse quello andato in onda all\u2019interno di \u201cDomenica In\u201d a partire dal 09/01/1977; in quell\u2019occasione il telefilm iniziava alle 17.05, dopo 90\u00ba minuto. Il primo episodio di questo nuovo ciclo aveva come titolo: \"La valigia della fortuna\", per la regia di Gary Nelson. Il secondo ciclo vide trasmessi 5 episodi della serie. \nUn nuovo ciclo di puntate sar\u00e0 mandato in onda a partire dal 07/01/1979, sempre all\u2019interno di \u201cDomenica In\u201d e sempre alle 17.00 a partire dall'episodio \"Un fiore all\u2019occhiello\", per la regia di Alex Grasshoff.\nIn seguito la serie \u00e8 stata riproposta negli anni 1980 da Telemontecarlo ed alcune emittenti locali.\nAppartiene al genere poliziesco (racconta le imprese, ispirate a fatti di cronaca realmente accaduti, del \"detective\" della polizia di Newark David Toma, particolarmente distintosi come \"maestro del travestimento\" e per l'efficacia della sua azione di contrasto al narcotraffico, peraltro svolta senza mai fare uso delle armi) ed ha come principali interpreti Tony Musante e Susan Strasberg."}
{"id": "2302185", "revid": "124761872", "url": "https://it.wikipedia.org/wiki?curid=2302185", "title": "Cholet Basket", "text": "Il Cholet Basket \u00e8 una societ\u00e0 cestistica avente sede a Cholet, in Francia. Fondata nel 1975, gioca nel campionato francese.\nDisputa le partite interne nella La Meilleraie, che ha una capacit\u00e0 di 5.191 spettatori.\nRoster 2021-2022.\n\"Aggiornato al 29 dicembre 2021.\""}
{"id": "2302189", "revid": "466539", "url": "https://it.wikipedia.org/wiki?curid=2302189", "title": "Ortodonzia", "text": "L'ortodonzia \u00e8 la disciplina odontoiatrica che si occupa dello studio, della diagnosi e della terapia della posizione anomala di uno o pi\u00f9 elementi dentali, per il danno che questa alterazione porta sull'estetica del volto e sulle funzioni della respirazione, masticazione e fonazione. L'ortognatodonzia, pi\u00f9 propriamente, \u00e8 la disciplina medico-stomatologica che si occupa della correzione delle malformazioni dei mascellari (regione anatomica maxillo-mandibolare) e delle alterazioni della crescita e dello sviluppo degli stessi, al fine di determinare una correzione stabile della malocclusione esistente. La pratica ortodontica si avvale di: apparecchiature ortodontiche fisse e mobili, di terapie chirurgiche, di terapie biomeccaniche, del trattamento chirurgico-ortodontico dei denti inclusi e trasposti, dell'ortodonzia dell'adulto e pre-protesica, della contenzione.\nObiettivi della Scuola di Specializzazione in Ortognatondonzia.\nObiettivi formativi dello \"Specialista in Ortognatodonzia\" sono i seguenti: \nLe tre classi dentali.\nLa cura delle dismorfosi facciali ha radici molto antiche, basti pensare al tentativo di correggere la ipermandibulia (III Classe scheletrica) della famiglia regnante degli Asburgo. Ma \u00e8 solo agli inizi del Novecento che negli USA si classifica il problema con senso critico e scientifico; infatti \u00e8 con Edward Angle, \nche, in base alla posizione relativa dei primi molari permanenti (superiori e inferiori), si distinguono le malocclusioni in tre classi.\nA livello di pratica ortodontica la distinzione tra prima e seconda classe dentale viene spesso misconosciuta, nel momento in cui, ricercando l'inclinazione labio-linguale delle corone dei denti in applicazione di teorie sulle cosiddette chiavi occlusali (in particolare la II chiave), si finisce con il creare perdite di carico nei canini e nei premolari limitando i punti di contatto dei denti mascellari unicamente a quelli con il loro omologo mandibolare, in tal modo viene persa la caratteristica disposizione \"embricata\" tra denti mascellari e mandibolari tipica della prima classe occlusale.\nQuesta \u00e8 solo una classificazione clinica, ma esistono miliardi di possibili variazioni nella popolazione mondiale."}
{"id": "2302190", "revid": "125020229", "url": "https://it.wikipedia.org/wiki?curid=2302190", "title": "Camille Pissarro", "text": "Biografia.\nGiovinezza.\nJacob Abraham Camille Pissarro nacque il 10 luglio 1830 a St. Thomas, nelle isole Antille, all'epoca note come Indie Occidentali: il padre, Frederick Pissarro, era francese con origini ebreo-portoghesi mentre la madre, Rachel Manzano, era una creola nativa dell'isola. Pap\u00e0 Frederick era giunto sull'isola alla ricerca di fortuna per succedere negli affari di uno zio defunto, il quale quand'era in vita era titolare di una piccola bottega.\nA dodici anni Pissarro, assecondando le volont\u00e0 del padre, and\u00f2 a studiare in Francia, nella scuola di un sobborgo parigino, Passy. Fu proprio grazie ai continui stimoli degli insegnanti di quest'istituto che Pissarro matur\u00f2 una sincera passione per il disegno e la pittura, che ebbe modo di mettere a frutto quando diciassettenne fece ritorno alle Antille. La sua passione per le Belle Arti, tuttavia, fu fortemente ostacolata dal padre, che desiderava piuttosto che si avviasse alla carriera di merciaio, ritenendola meno azzardata sotto il profilo economico. Nonostante queste rilevanti difficolt\u00e0 Pissarro non abbandon\u00f2 mai le sue ambizioni pittoriche, che coltivava allorquando ne aveva l'opportunit\u00e0.\nUn'amicizia, tuttavia, era destinata a cambiare per sempre il destino del giovane Camille: quella con Fritz Melbye, pittore danese dal quale fu persuaso a dedicarsi pienamente all'arte. Ormai animato da un'intensa irrequietudine creativa Pissarro decise di abbandonare le Antille e di fuggire in Venezuela, dove esegu\u00ec i suoi primi dipinti per pagarsi il viaggio per l'Europa. Fu solo in quel momento, quando Pissarro si divideva tra Caracas e La Guaira, che Frederick Pissarro decise di assecondare i desideri del figlio.\nIn Francia.\nPissarro giunse a Parigi nel 1855, in un momento in cui la citt\u00e0 serbava un grandissimo fervore artistico, ben espresso nell'Esposizione Universale tenutasi proprio in quell'anno e nelle novit\u00e0 pittoriche introdotte da Gustave Courbet. Dopo un iniziale apprendistato presso Anton Melbye, pittore e fotografo e fratello di Fritz, Pissarro frequent\u00f2 assiduamente le lezioni dell'\u00c9cole des Beaux-Arts e dell'Acad\u00e9mie Suisse. Ben presto, tuttavia, l'aspirante pittore arriv\u00f2 a ritenere la mera disciplina accademica sterile ed avvilente e perci\u00f2 si accost\u00f2 alla pittura di Courbet, Charles-Fran\u00e7ois Daubigny, Jean-Fran\u00e7ois Millet e Corot, della cui influenza si parler\u00e0 nel paragrafo \"Fonti di ispirazione\".\nA Parigi Pissarro ebbe modo di conoscere approfonditamente Claude Monet, Armand Guillaumin e Paul C\u00e9zanne, altri artisti che come lui nutrivano una spiccata insofferenza per i convenzionalismi accademici e per la dittatura artistica dei \"Salons\": con quest'ultimo termine ci si riferiva ad un'esposizione periodica dove le opere candidate dovevano sopravvivere al vaglio di una giuria, la quale ovviamente accettava quelle ligie alla tradizione e respingeva quelle pi\u00f9 originali. Grazie a queste solide e belle amicizie Pissarro aveva l'opportunit\u00e0 di condividere le proprie esperienze artistiche con qualcuno, sapendo al contempo di non essere solo nella sua \u00abbattaglia\u00bb pittorica. Lo stesso Pissarro, felice della fraterna amicizia che lo legava con C\u00e9zanne, avrebbe esplicitamente confessato: \u00abA Pontoise C\u00e9zanne ha subito la mia influenza e io la sua. Per Bacco, stavamo sempre insieme\u00bb.\nDopo lo scoppio della guerra franco-prussiana Pissarro si rifugi\u00f2 a Norwood, un villaggio alla periferia di Londra: fu nella capitale britannica che incontr\u00f2 Paul Durand-Ruel, mercante d'arte che con mirabile lungimiranza scopr\u00ec l'autentico valore degli Impressionisti in un periodo in cui erano ignorati, se non violentemente disprezzati. Meno felice, tuttavia, fu il ritorno a Parigi nel 1871: una volta sopraggiunto nell'\"atelier\", infatti, scopr\u00ec che molti dei 1.500 dipinti che aveva realizzato in pi\u00f9 di venti anni erano stati saccheggiati o distrutti dalle milizie prussiane. A consolarlo, per fortuna, vi fu il matrimonio con Julie Vellay, figlia di un noto viticoltore con la quale avrebbe generato ben sette bambini.\nNonostante l'oltraggioso affronto ricevuto dalle truppe prussiane, Pissarro continu\u00f2 a lavorare alacremente e a giungere a mutamenti stilistici e tematici anche radicali, dei quali si parler\u00e0 sempre nel paragrafo \"Stile\". Per il suo carattere aperto e conciliante e per gli incoraggiamenti che sapeva infondere nei giovani artisti (fu lui, infatti, a scoprire il genio di Van Gogh), venne visto da tutti gli impressionisti come l'anima che seppe mantenere unito il gruppo per tanti anni. La sua produttivit\u00e0 diminu\u00ec drasticamente solo dopo un atroce abbassamento alla vista, accompagnato da un'intensa fotosensibilit\u00e0: ci\u00f2 malgrado continu\u00f2 a dipingere, guardando dai vetri delle finestre degli alberghi nei quali alloggiava. Un contemporaneo lo descriveva cos\u00ec: \u00abLo si poteva vedere da mattina a sera, un vegliardo dalla lunga barba bianca, davanti alla finestra [...] e al cavalletto, la tavolozza in mano, un berretto in testa, lo sguardo acuto e sereno\u00bb. Mor\u00ec infine a Parigi il 13 novembre del 1903.\nStile.\nFonti di ispirazione.\nI dipinti di Pissarro ricevettero lezioni fondamentali da Jean-Baptiste-Camille Corot e dei vari pittori di Barbizon, i quali avevano cercato di liberare il paesaggismo dalle pastoie della pittura classica, impegnandosi al contempo di trascrivere direttamente il paesaggio sulla tela con una grande attenzione agli stimoli cromatici e luminosi. Altra preziosissima fonte di ispirazione fu il repertorio pittorico di Gustave Courbet, dal quale Pissarro attinse le composizioni saldamente costruite e i vigorosi contrasti.\nAl di l\u00e0 di Constable e Turner, che Pissarro ebbe modo di apprezzare durante il soggiorno londinese, molto incisiva fu l'influenza esercitata dalle antichissime stampe giapponesi, giunte in Europa a seguito di un'apertura del Giappone all'occidente, nelle quali viene delineata un'atmosfera fluttuante, fiabesca, grazie all'utilizzo di colori smaglianti e di composizioni ardite. Pissarro ne rimase profondamente affascinato, al punto da rivolgere al figlio Lucien le seguenti parole:\nPissarro e l'Impressionismo.\nConsiderando la sua partecipazione a tutte le 8 esposizioni del gruppo \u00e8 inevitabile dare per scontato che Camille Pissarro risponda alla generica definizione di \u00abpittore impressionista\u00bb. Egli, in realt\u00e0, si pose in maniera ambivalente davanti alle ambizioni del gruppo: se da un lato decantava la mobilit\u00e0 della luce e degli effetti cromatici e le potenzialit\u00e0 del principio compositivo \"en plein air\", impiegando al contempo macchie di colori piccole e irregolari, dall'altra dava vita a composizioni che, seppur in assenza di linee di contorno, sono solide e ben congeniate, inondate di una luce che \u00abmodella ed evidenzia le forme con dolcezza e vivacit\u00e0, pur non arrivando mai a dissolverle\u00bb come, nella maturit\u00e0 pittorica, avevano fatto alcuni suoi colleghi come Monet o Renoir. \u00abBisogna eseguire molto per rendersi la cosa familiare\u00bb: era questa la massima che Pissarro spesso rivolgeva agli amici, palesando un evidente scetticismo verso la poetica dell'attimo e della fuggevolezza promossa da altri pittori impressionisti, come Monet. Se inoltre gli Impressionisti canonici erano completamente assoggettati alla paesaggistica, Pissarro era interessato anche alle fisionomie umane, rese tuttavia staticamente, senza l'elettrizzante dinamismo che animava le figure di Degas.\nNonostante queste divergenze Pissarro esercit\u00f2 una forte e duratura influenza sugli Impressionisti. Rewald non esita a definirlo \u00abun decano della stagione impressionista\u00bb, non solo per la sua et\u00e0 (era il pi\u00f9 anziano del gruppo), ma anche per la \u00abvirt\u00f9 della sua saggezza e il suo carattere equilibrato, generoso, cordiale\u00bb. Per Renoir era \u00abrivoluzionario\u00bb, mentre C\u00e9zanne ammise senza pudori di sorta che \u00abper me [Pissarro] \u00e8 stato un padre. Era un uomo da consultare, qualcosa di simile al buon Dio\u00bb, al punto da presentarsi come \u00abPaul C\u00e9zanne, allievo di Pissarro\u00bb, artista che ritenne sempre \u00abil primo impressionista\u00bb. \u00abP\u00e8re Pissarro\u00bb [padre Pissarro] era un soprannome che gli veniva attribuito da tutti coloro con i quali il pittore aveva intessuto un'amicizia nutrita da vicendevole stima e affetto, proprio come in un rapporto padre-figlio.\nArmand Silvestre arriv\u00f2 persino a definirlo \u00abl'inventore della pittura impressionista\u00bb, ruolo che tuttavia \u00e8 pi\u00f9 prudente assegnare a Monet: l'adesione all'Impressionismo di Pissarro, infatti, era pi\u00f9 ideale che sostanziale, proprio per i motivi elencati nel precedente paragrafo. Ci\u00f2, tuttavia, non deve sminuire l'impegno impressionista di Pissarro, artista che frequentava con entusiasmo il Caff\u00e8 Guerbois - abituale ritrovo dei suoi colleghi - e che fu, addirittura, l'unico a partecipare a tutte le Esposizioni, che si succedettero fino al 1886.\nPissarro e il Neoimpressionismo.\nSeurat.\nNemmeno Pissarro, tuttavia, usc\u00ec indenne da quella che \u00e8 stata definita la \u00abcrisi dell'Impressionismo\u00bb, avvenuta quando il movimento aveva ormai perso ogni spinta propulsiva, con i vari artisti che iniziarono a seguire esclusivamente la loro sensibilit\u00e0. Cos\u00ec fece Pissarro, il quale ader\u00ec per qualche momento agli indirizzi artistico-scientifici del Divisionismo, gettandosi a capofitto in una nuova avventura stilistica nonostante l'et\u00e0 ormai avanzata. L'alfiere di questo movimento era Georges Seurat, artista che dopo essersi interessato alle ricerche di cromatica del chimico Michel-Eug\u00e8ne Chevreul svilupp\u00f2 una tecnica detta del \"pointillisme\", consistente nell'accostamento di colori puri sotto forma di minuscoli puntini depositati sulla superficie pittorica con la punta del pennello. Apprezzando molto le teorie di Seurat Pissarro ne emul\u00f2 la maniera per qualche anno, dando vita a quadri come \"Donne in un campo\", \"Isola Lacroix\", \"Rouen effetto di nebbia\".\nQuella divisionista, tuttavia, era una tecnica che oltre a necessitare di un certo rigore tecnico, imponeva un approccio sostanzialmente teorico e gestazioni lunghissime, certamente difformi dall'indole energica di Pissarro e dalla sua volont\u00e0 di instaurare un contatto vitale con la Natura. Di seguito si riporta la lettera che Pissarro indirizz\u00f2 a un amico, spiegandogli il perch\u00e9 delle sue scelte stilistiche:\nTematiche.\nEsasperato, il pittore avrebbe coraggiosamente ripreso la sua antica maniera nel 1890, ma stavolta con un rinnovato vigore e con un'esperienza ora decisamente consolidata. A questa rivoluzione del linguaggio pittorico corrisponde un profondo rinnovamento dei contenuti: se prima dell'approdo neoimpressionista Pissarro era interessato soprattutto a una registrazione degli aspetti cangianti del suolo e della natura, raffigurati con le armonie dei bruni e dei rossi, ora la sua attenzione era rivolta agli spazi urbani di Parigi, spesso raffigurati da audaci prospettive collocate in alto. Il repertorio pittorico di Pissarro dunque si arricchisce di prospettive dinamiche di boulevard, piazze, fiumi e ponti, nel tentativo di sublimare in arte l'animata e vibrante vita urbana della \"ville lumi\u00e8re\".\nOpere.\nDi seguito si riportano i dipinti di Camille Pissarro per i quali \u00e8 disponibile una trattazione specifica su Wikipedia:"}
{"id": "2302195", "revid": "647919", "url": "https://it.wikipedia.org/wiki?curid=2302195", "title": "Dumbella Duck", "text": ""}
{"id": "2302197", "revid": "123526404", "url": "https://it.wikipedia.org/wiki?curid=2302197", "title": "Basket Club Maritime Gravelines Dunkerque Grand Littoral", "text": "Il Basket Club Maritime Gravelines Dunkerque Grand Littoral, meglio noto come B.C.M. Gravelines \u00e8 una societ\u00e0 cestistica avente sede a Gravelines, in Francia. Fondata nel 1984, gioca nel campionato francese.\nDisputa le partite interne nella Sportica, che ha una capacit\u00e0 di 3.043 spettatori.\nRoster 2021-2022.\n\"Aggiornato al 18 ottobre 2021.\""}
{"id": "2302199", "revid": "80339", "url": "https://it.wikipedia.org/wiki?curid=2302199", "title": "Pianura russa", "text": ""}
{"id": "2302204", "revid": "338769", "url": "https://it.wikipedia.org/wiki?curid=2302204", "title": "Federaci\u00f3n Internacional de F\u00fatbol de Sal\u00f3n", "text": ""}
{"id": "2302216", "revid": "599013", "url": "https://it.wikipedia.org/wiki?curid=2302216", "title": "Nikolaj Mihajlov", "text": "Carriera.\nInizia a giocare nelle giovanili del Levski Sofia. Il 15 settembre 2005, all'et\u00e0 di 17 anni, esordisce nel primo turno di Coppa UEFA nella partita -Levski Sofia (2-1).\nNel giugno 2007 viene ingaggiato dal , Viene quindi ceduto in prestito in luglio agli olandesi del Twente. Nonostante durante la prima stagione nei Paesi Bassi non colleziona presenze, viene riconfermato nella rosa per la successiva stagione. Esordisce con la maglia del Twente il 27 agosto 2008 nella partita di ritorno dei preliminari di UEFA Champions League a Londra contro l'. Nell'estate 2010 viene ingaggiato a titolo definitivo dal Twente, con cui firma un contratto di tre anni, e diventa anche il portiere titolare. Nel dicembre 2011 viene insignito del premio come \"Calciatore bulgaro dell'anno\"; l'ultimo portiere ad aggiudicarsi il riconoscimento era stato il padre Borislav Mihajlov.\nIl 6 agosto 2013 si trasferisce alla squadra italiana dell'Hellas Verona, neopromossa in Serie A.\nil 1\u00ba settembre 2014 passa a titolo definitivo al Mersin \u0130dman Yurdu. Al termine della stagione 2015-2016 retrocede in Lig A e in quella successiva il Mersin si piazza ultimo."}
{"id": "2302217", "revid": "121836", "url": "https://it.wikipedia.org/wiki?curid=2302217", "title": "Vescovo cattolico", "text": ""}
{"id": "2302219", "revid": "4711", "url": "https://it.wikipedia.org/wiki?curid=2302219", "title": "Ko\u0161arkarski Klub Zlatorog La\u0161ko", "text": ""}
{"id": "2302221", "revid": "1699816", "url": "https://it.wikipedia.org/wiki?curid=2302221", "title": "My Boss, My Hero", "text": " \u00e8 un dorama in 10 puntate di NTV andato in onda nel 2006 e diretto da Jun Ishihara.\nTrama.\n\"Sakaki Makio\" \u00e8 un moderno boss della yakuza, \u00e8 molto forte fisicamente ed \u00e8 soprannominato \"L'uragano\". Tuttavia il giovane \u00e8 tanto forte quanto stupido e spesso manda a monte gli affari della sua famiglia: la \"Zanna affilata\".\nIl padre decide cos\u00ec di iscriverlo ad una scuola superiore per fargli prendere il diploma, con la speranza di renderlo pi\u00f9 intelligente. Makio non \u00e8 entusiasta dell'idea del padre, ma pian piano con l'aiuto del fidato Manabe Kazuya e del giovane Jun riesce ad ambientarsi a scuola.\nNel frattempo suo fratello minore Sakaki Mikio, che si \u00e8 appena laureato, sta cercando di soffiare il posto di boss a Makio. Questa situazione porter\u00e0 il protagonista a concentrarsi seriamente sugli studi, tanto che alla fine sembrerebbe che il diploma sia gi\u00e0 in mano sua.\nTuttavia nel penultimo episodio i membri del clan rivale assalgono alcuni suoi compagni di classe e Makio \u00e8 costretto a svestire i panni dello studente liceale e a mostrarsi per quello che \u00e8, ossia un mafioso che si batte fino alla morte contro i malviventi suoi pari (con tanto di tatuaggio yakuza sulla schiena).\nAlla fine Sakaki Makio non riesce a diplomarsi poich\u00e9 \u00e8 inaccettabile per una scuola ospitare un membro di un clan di criminalit\u00e0 organizzata. Per Makio per\u00f2 le cose si mettono sulla retta via, in quanto alle votazioni per la successione a boss batte il fratello minore e diviene l'erede della Terza Generazione del clan Zanna affilata.\nCos\u00ec Makio, neo boss della yakuza si appresta a frequentare nuovamente un liceo, stavolta con la seria intenzione di diplomarsi."}
{"id": "2302222", "revid": "4711", "url": "https://it.wikipedia.org/wiki?curid=2302222", "title": "Zlatorog La\u0161ko", "text": ""}
{"id": "2302223", "revid": "4711", "url": "https://it.wikipedia.org/wiki?curid=2302223", "title": "KK Pivovarna La\u0161ko", "text": ""}
{"id": "2302224", "revid": "2080859", "url": "https://it.wikipedia.org/wiki?curid=2302224", "title": "Pivovarna La\u0161ko", "text": "La birra La\u0161ko (in sloveno \"La\u0161ko pivo\") \u00e8 una birra slovena, che viene prodotta dalla \"Pivovarna La\u0161ko\".\nLa birra deve il suo nome alla citt\u00e0 in cui \u00e8 situato lo stabilimento, La\u0161ko, un centro di circa abitanti situato nella parte centro-orientale della Slovenia, a pochi chilometri dalla citt\u00e0 di Celje.\nLa birreria fu fondata nel 1825, quando il creatore Franz Geyer istitu\u00ec un birrificio nell'ex Ospedale Valvasor.\nLa La\u0161ko era il quinto produttore di birra della Jugoslavia divenendo il primo stabilimento per produzione nel 1991.\nA seguito dell'indipendenza della Slovenia e della conseguente perdita del mercato protetto dal governo della Repubblica Socialista Federale di Jugoslavia la birreria La\u0161ko ha dovuto fronteggiare un crollo delle vendite che si sono risollevate solo alla fine degli anni '90.\nLa birra Lasko \u00e8 commercializzata prevalentemente in Slovenia, Croazia, Provincia di Trieste, Provincia di Gorizia, Provincia di Udine e Provincia di Padova.\nProcedimenti legali per frode commerciale.\nLa Lasko viene commercializzata in Italia anche con il nome di Beersel Premium Lager dai negozi della catena Penny Market, nel 2014 il settimanale \"Il Salvagente\" in seguito ad analisi ha riscontrato che il grado Plato, la misura con cui si indica la reale concentrazione di birra nella bottiglia, \u00e8 molto pi\u00f9 basso di quello previsto dalla legge risultando una bevanda non prodotta come previsto da legge europea da fermentazione ma tramite un procedimento industriale in cui il grado alcolico viene indotto forzando il processo di idrolizzazione. Nello stesso anno (2014) \u00e8 stato avviato la denuncia contro la Pivovarna Lasko per il reato di \"frode in commercio.\nAltri marchi commercializzati.\nLa Pivovarna La\u0161ko \u00e8 lo sponsor ufficiale del Ko\u0161arkarski Klub Zlatorog La\u0161ko, squadra di basket della citt\u00e0 di La\u0161ko."}
{"id": "2302225", "revid": "4711", "url": "https://it.wikipedia.org/wiki?curid=2302225", "title": "Pivovarna Lasko", "text": ""}
{"id": "2302241", "revid": "2128848", "url": "https://it.wikipedia.org/wiki?curid=2302241", "title": "Moschea di Hassan II", "text": "La moschea di Hassan II () di Casablanca, in Marocco, edificata per volont\u00e0 del sovrano Hassan II e inaugurata nel 1993, \u00e8 per dimensioni la moschea pi\u00f9 grande del Marocco e tra le pi\u00f9 grandi al mondo.\nCostruzione e storia.\nLa moschea \u00e8 stata progettata dall\u2019architetto francese Michel Pinseau, costruita dalla societ\u00e0 francese Bouygues dal 12 luglio 1986 e inaugurata il 30 agosto 1993, mettendo al lavoro oltre 20.000 operai e 10.000 artigiani marocchini venuti da ogni parte del paese, producendo m\u00b2 di lavori di intaglio in legno, oltre m\u00b2 di decorazioni zellige (decorazioni in mattonelle), mosaici nei pavimenti e nelle pareti, soffitti cesellati e rilievi in stucco.\nCostruita per volere del re Hassan II \u00e8 costata circa 500 milioni di dollari, finanziata direttamente dai soldi del popolo marocchino, che molte volte \u00e8 stato forzato a pagare dalle forze dell'ordine, anche confiscando beni. Il perch\u00e9 di una struttura tanto solenne \u00e8 dovuta al fatto che il sovrano, negli anni Ottanta, decise di volere per il Marocco un edificio che fosse alla stregua dei simboli degli altri Paesi, come la Statua della Libert\u00e0 per gli Stati Uniti, il Colosseo per l\u2019Italia o la Torre Eiffel per la Francia. La Moschea divenne quindi il simbolo rappresentativo del Marocco, una struttura che rappresenta la tradizione millenaria ma al tempo stesso \u00e8 anche l\u2019innovazione, considerato tra gli esempi pi\u00f9 interessanti di architettura e ingegneria contemporanea marocchina.\nArchitettura.\nLa moschea di Hassan II si erge su una lingua di terra prospiciente l'Oceano Atlantico, che parte dal piazzale di m\u00b2, capace di ospitare circa 80.000 fedeli. All\u2019interno, una sala enorme e maestosa, grande circa m\u00b2 (lunga circa 200 m per circa 100 m di larghezza) e alta circa 60 m che ha la capacit\u00e0 massima di accogliere 25.000 fedeli. \u00c8 una delle poche moschee al mondo che \u00e8 aperta e visitabile anche ai non musulmani.\nIl progetto di Pinseau, pare ispirarsi al versetto del Corano che cita \"il trono di Dio fu costruito sull\u2019acqua\" ed \u00e8 cos\u00ec che la struttura erge su di un promontorio e si allunga al di sopra (per 2/3 della struttura) dell\u2019Oceano Atlantico visibile nel pavimento vetrato della sala principale e con i suoi dettagli esterni color del mare.\nDal momento che la moschea si trova in parte sopra alla riva originaria del mare, sono stati realizzati oltre m\u00b3 di fondazioni in calcestruzzo e m\u00b3 di roccia per la lotta contro gli effetti del moto ondoso. Tuttavia, la stabilit\u00e0 delle strutture di protezione del mare si \u00e8 rivelato in parte inadeguato e importanti lavori di rafforzamento sono in corso dall\u2019ottobre 2006. Sottoposto a forti vincoli climatici (onde, umidit\u00e0, nebbia salina), la moschea di Hassan II, \u00e8 soggetta ad una manutenzione costante.\nL\u2019alto minareto, con i suoi 210 m di altezza, \u00e8 il pi\u00f9 alto del Marocco e tra i pi\u00f9 alti al mondo. Costruito nella tradizione arabo-andalusa, si distingue per la sua altezza e per la pietra di marmo che lo decora. La decorazione scolpita che ricopre la facciata in marmo \u00e8 fatta principalmente di interlacciamento, evocando i minareti merinidi del XIV secolo. Una parte delle zellige che decorano la parte superiore del minareto sono verde e bianco, colori simbolo di tolleranza e di pace.\nTradizione e high-tech si uniscono in questa struttura, dotata di un raggio laser dall\u2019alto del minareto che durante la notte punta in direzione della citt\u00e0 santa La Mecca, di porte elettriche, di altoparlanti in ogni angolo della sala, di una pavimentazione riscaldata per donare tepore ai fedeli durante il periodo invernale. Altra particolarit\u00e0 \u00e8 un tetto scorrevole apribile (si apre e si chiude in tre minuti) di m\u00b2, costituito da 1.100 tonnellate di legno di cedro che nel periodo estivo, durante i grandi assembramenti religiosi, permette un\u2019aerazione naturale e un continuo ricambio d\u2019aria e che permette, secondo il desiderio del re Hassan II, di collegare l\u2019edificio con l\u2019aria, considerata uno dei quattro elementi benefici per la vita, oltre alla terra, il fuoco e l\u2019acqua.\nGli interni, costruiti in granito di Tafraout, marmo di Agadir e dettagli in legno di cedro del Medio Atlante, tutti materiali estratti dal territorio marocchino ad accezione di alcune colonne di granito bianche e dei 56 maestosi lampadari in vetro di Murano. Oltre alla sala principale la moschea ospita una medersa (scuola coranica) con biblioteca e sale per conferenze; nei sotterranei ci sono gli hammam con vasche, bagno turco e la sala per le abluzioni."}
{"id": "2302242", "revid": "631536", "url": "https://it.wikipedia.org/wiki?curid=2302242", "title": "Campionato europeo di pallavolo maschile 1979", "text": "L'XI campionato europeo di pallavolo maschile si svolse a Nancy, Nantes, Parigi, Saint-Quentin e Tolosa, in Francia, dal 5 al 13 ottobre 1979. Al torneo parteciparono 12 squadre nazionali europee e la vittoria finale and\u00f2 per la settima volta all'Unione Sovietica.\nPodio.\nCampione.\nUnione Sovietica(Settimo titolo)\nSecondo posto.\nPolonia\nTerzo posto.\nJugoslavia"}
{"id": "2302243", "revid": "729019", "url": "https://it.wikipedia.org/wiki?curid=2302243", "title": "Gr\u00e9goire Lascub\u00e9", "text": "Biografia.\nAttivo tra gli anni ottanta e novanta tra Biarritz e Agen, il suo nome \u00e8 legato soprattutto a quest'ultimo, essendo stato tra i protagonisti della vittoria pi\u00f9 recente del club della Garonna nel campionato francese: fu nel 1987-88, in finale sul Tarbes.\nIn quello stesso periodo la squadra giunse di nuovo alla finale di campionato, nel 1990, e vinse la Coppa di Francia nel 1991/92.\nIn Nazionale Lescub\u00e9 disput\u00f2 12 incontri tra il 1991 e il 1992; esord\u00ec nel corso del Cinque Nazioni 1991 contro la e disput\u00f2 tutti gli incontri del torneo; prese poi parte alla in Inghilterra, disputandovi 4 incontri.\nFin\u00ec la carriera internazionale durante il Cinque Nazioni 1992, espulso durante un incontro con l'."}
{"id": "2302244", "revid": "33751", "url": "https://it.wikipedia.org/wiki?curid=2302244", "title": "Moschea Hassan II", "text": ""}
{"id": "2302247", "revid": "991694", "url": "https://it.wikipedia.org/wiki?curid=2302247", "title": "Governatori dei Paesi Bassi Spagnoli", "text": ""}
{"id": "2302248", "revid": "116393132", "url": "https://it.wikipedia.org/wiki?curid=2302248", "title": "Tab (cola)", "text": "TaB \u00e8 stata una cola dietetica prodotta dalla The Coca-Cola Company. Fu introdotta nel 1963.\nNel corso della sua storia gli ingredienti sono cambiati spesse volte.\nFino al 1969 era addolcita col ciclamato, poi quell'anno fu bandito dalla Food and Drug Administration perch\u00e9 cancerogeno e fu sostituito con la saccarina.\nNel 1977 fu proibito anche l'uso della saccarina. Il Congresso respinse questa proposta ma ordin\u00f2 che fosse scritto sui prodotti che la Saccarina potrebbe provocare il cancro.\nSono state create anche 3 varianti: Tab Clear, Tab X-Tra e Tab Energy.\nIl marchio della bevanda \"TaB\" crea un curioso gioco di parole nel film Ritorno al futuro, tradotto nel doppiaggio italiano con un'altrettanto azzeccata battuta, \"Fanta\".\nLa bevanda viene citata nel film \"Ready Player One\" come simbolo della cultura pop."}
{"id": "2302251", "revid": "1645873", "url": "https://it.wikipedia.org/wiki?curid=2302251", "title": "Hohhot", "text": "Hohhot (in mongolo \u0425\u04e9\u0445\u0445\u043e\u0442, trascrizione ufficiale Kh\u00f6khkhot, pronuncia ca. \"huhh\u00f2t\", lett. \"citt\u00e0 azzurra\"; in scrittura mongola , in cinese: ) \u00e8 una citt\u00e0 del nord della Cina, capitale della regione autonoma della Mongolia Interna.\nStoria.\nLa citt\u00e0 fu fondata dal sovrano mongolo Altan Khan nel tardo XVI secolo. Venne scelta come il centro amministrativo della regione nel 1952, in sostituzione della citt\u00e0 di Ulanhot.\nInfrastrutture e trasporti.\nAeroporti.\n\u00c8 servita dall'aeroporto di Hohhot-Baita che si trova 14 chilometri ad est della citt\u00e0."}
{"id": "2302253", "revid": "113406091", "url": "https://it.wikipedia.org/wiki?curid=2302253", "title": "Gran Premio d'Olanda 1984", "text": "Il Gran Premio d'Olanda 1984 \u00e8 stata la tredicesima gara del campionato di Formula 1 del 1984. Si \u00e8 corso domenica 26 agosto sul Circuito di Zandvoort. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del quattordicesimo successo nel mondiale. Ha preceduto sul traguardo il compagno di scuderia, l'austriaco Niki Lauda e il britannico Nigel Mansell su Lotus-Renault. Grazie a questi risultati la McLaren vinse il campionato mondiale costruttori di Formula 1 per la seconda volta, dopo il titolo vinto nel .\nVigilia.\nSviluppi futuri.\nL'Alfa Romeo conferm\u00f2 la sua coppia di piloti, Riccardo Patrese ed Eddie Cheever, anche per la stagione 1985. Niki Lauda concluse un accordo, solo verbale, con la Renault, per passare alla casa francese, dalla stagione successiva. Venne prospettata l'ipotesi che la Scuderia Ferrari, dal 1985, potesse abbandonare la fornitura degli pneumatici da parte della Goodyear per tornare, dopo 30 anni, all'utilizzo di gomme Pirelli.\nAnalisi per il campionato costruttori.\nLa McLaren comandava il campionato riservato ai costruttori con 52 punti di vantaggio sulla Scuderia Ferrari (ci\u00f2 prima della redistribuzione dei punti dovuta alla squalifica della Tyrrell e successiva riscrittura delle classifiche dei gran premi). La scuderia britannica, che non vinceva il titolo dei costruttori dal , avrebbe vinto il suo secondo titolo se avesse conquistato almeno 6 punti di meno di quanto ottenuto dalla Ferrari nella gara di Zandvoort.\nAspetti tecnici.\nVisto che il gran premio si teneva una sola settimana dopo la gara in Austria non vi furono grosse modifiche tecniche sulle monoposto. L'Alfa Romeo decise di non utilizzare l'iniezione elettronica, dopo l'esordio nella gara precedente, mentre la Scuderia Ferrari mise a disposizione dei suoi piloti ancora quattro vetture, due a passo corto e due a passo pi\u00f9 lungo.\nAspetti sportivi.\nLa scuderia tedesca ATS present\u00f2 nuovamente una sola vettura, per Manfred Winkelhock, lasciando cos\u00ec a casa Gerhard Berger, che aveva fatto il suo esordio nella gara precedente. La scuderia britannica Spirit dipinse in arancione la sua monoposto, in onore del pilota Huub Rothengatter, che disputava la sua gara di casa. La Toleman prosegu\u00ec a impiegare una sola monoposto, mentre venne ipotizzato l'ingaggio di una seconda monoposto dal Gran Premio d'Italia, affidata a Stefan Johansson, per ora impiegato alla Tyrrell, che continuava a partecipare al mondiale \"sub judice\".\nNelle prove libere tenute sul tracciato a fine luglio, il miglior tempo venne fatto segnare da Keke Rosberg, su Williams-Honda, con 1'15\"71, davanti a Elio De Angelis e Riccardo Patrese.\nQualifiche.\nResoconto.\nNelson Piquet fu il pi\u00f9 rapido al venerd\u00ec, in 1'13\"872 (nuovo record del tracciato), davanti a Elio De Angelis (staccato di circa due decimi) e Alain Prost (staccato di oltre un secondo dal tempo del brasiliano). Tra i primi dieci tempi, ben 6 erano colti da vetture gommate dalla Goodyear. L'altro pilota della McLaren, Niki Lauda, leader del campionato, chiuse solo col sesto tempo. Le due McLaren soffrivano per un problema tecnico legato al limitatore dei giri del motore, che funzionava in maniera errata. Alla Renault Patrick Tambay dovette utilizzare il muletto, dopo la rottura del motore sulla vettura titolare. Alla Ferrari i piloti optarono per le vetture a passo lungo, ma con risultati deludenti.\nProst fu capace, al sabato, di conquistare la \"pole position\", la tredicesima colta nel mondiale di F1. Il francese segn\u00f2 1'13\"567, precedendo Piquet che, in un tentativo veloce, termin\u00f2 in testa coda e distrusse la sua Brabham contro le barriere. De Angelis scal\u00f2 terzo, limando a un solo decimo la distanza dal tempo di Piquet. Lauda non miglior\u00f2 il sesto posto del venerd\u00ec, penalizzato anche dal traffico in pista, tanto che l'austriaco si lament\u00f2 molto per il comportamento di Keke Rosberg. Le Ferrari partirono con Alboreto in quinta fila e Arnoux in ottava. Il francese ruppe uno scambiatore di calore e non pot\u00e9 sfruttare a pieno la sessione. Alla gara vennero ammessi 27 piloti, in quanto la presenza delle due Tyrrell era sempre \"subjudice\"; questo permise anche a Huub Rothengatter, con l'ultimo tempo, a correre nel gran premio di casa.\nRisultati.\nI risultati delle qualifiche furono i seguenti:\nGara.\nResoconto.\nSulla griglia ci furono gravi problemi per far partire la McLaren di Niki Lauda. La vettura dovette essere avviata a spinta dai meccanici a un minuto dal segnale del via. La manovra non sarebbe stata legale, ma nessuno sporse poi reclamo.\nAl via Nelson Piquet fu pi\u00f9 rapido di Alain Prost, passandolo alla prima curva. Seguivano Patrick Tambay, Elio De Angelis e Keke Rosberg. Al quarto giro Rosberg pass\u00f2 De Angelis. Il giro seguente il finlandese pass\u00f2 anche Tambay, che venne minacciato anche da De Angelis. Lauda, partito male, recuper\u00f2 diverse posizioni, e gi\u00e0 al quinto giro era settimo.\nAll'ottavo giro Lauda pass\u00f2 anche De Angelis, nello stesso giro del ritiro di Michele Alboreto, per una rottura del motore. L'austriaco, nel giro successivo, prese la posizione anche a Patrick Tambay. Al giro 11 termin\u00f2 la gara del \"leader\" Piquet, che dovette ritirarsi per una perdita d'olio, avvenuta nei primi giri.\nSi trov\u00f2 al comando Alain Prost, che precedeva il suo compagno di team, Lauda, che aveva avuto la meglio anche su Keke Rosberg. Tambay era quarto, ancora minacciato da De Angelis. L'italiano cerc\u00f2 di sfruttare un doppiaggio per passare il pilota della Renault, al giro 19, ma Tambay si difese duramente. Al giro seguente il pilota della Lotus, nel tentativo di doppiare Manfred Winkelhock, arriv\u00f2 al contatto con la monoposto del pilota tedesco, ma riusc\u00ec a restare in pista e proseguire la gara.\nAl ventunesimo giro Jacques Laffite entr\u00f2 nella zona punti, passando Derek Warwick. Al giro 24 il pilota della Williams sub\u00ec la rottura del motore: la vettura sporc\u00f2 con l'olio la pista. Sia Warwick che Winkelhock, arrivati poco dopo, scivolarono sulla pista e furono costretti all'abbandono.\nAl giro 37 Tambay, quarto, si ferm\u00f2 per una sosta ai box, al fine di sostituire gli pneumatici. Ripart\u00ec nono. Entr\u00f2 in zona punti Ren\u00e9 Arnoux, che per\u00f2, nei giri seguenti, cedette la posizione a Teo Fabi e Patrick Tambay. Keke Rosberg, che aveva ridotto la pressione del suo turbo per risparmiare carburante, venne avvicinato da Elio De Angelis e Nigel Mansell, col britannico che attaccava continuamente il suo compagno di team. Al giro 52 Tambay pass\u00f2 Fabi.\nAl cinquantaquattresimo giro Mansell riusc\u00ec, infine, a sorpassare De Angelis, proprio mentre stava sopraggiungendo Prost, pronto a doppiare le due Lotus. Ancora un giro, e sempre alla prima curva, il britannico ebbe la meglio anche su Rosberg. Prost, nel tentativo di doppiare il finnico, rischi\u00f2 di andare in testacoda, ma salv\u00f2 la sua monoposto. Poco dopo Fabi riprese la sesta piazza a Tambay, che aveva problemi col cambio.\nAl giro 61 Arnoux, che era ottavo, decise di rientrare ai box, per cambiare gli pneumatici. La manovra sorprese Thierry Boutsen, che era alle spalle del ferrarista: l'Arrows del belga colp\u00ec la parte posteriore della vettura di Arnoux, decoll\u00f2 in aria, ricadendo sulle ruote, a bordo della pista. Arnoux, invece, pot\u00e9 proseguire la gara, fece segnare il giro veloce, dodicesimo e ultimo nella sua carriera nel mondiale di F1, prima di ritirarsi con un problema all'accensione. Al giro 70 si ferm\u00f2 anche Keke Rosberg, senza benzina.\nAlain Prost conquist\u00f2 la sua quattordicesima vittoria, davanti a Niki Lauda, e Nigel Mansell, al primo podio stagionale. Grazie a questi risultati la McLaren si aggiudic\u00f2 il campionato mondiale costruttori di Formula 1. Fu la nona vittoria stagionale per la casa britannica, che cos\u00ec batt\u00e9 il record di vittorie in una stagione, che apparteneva alla Lotus, nel .\nRisultati.\nI risultati del gran premio furono i seguenti:\nDecisioni della FIA.\nAl termine del GP di Detroit, le vetture della Tyrrell erano state sottoposte a verifica.\nIl peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a una redristibuzione dei punti, per questa gara, in quanto Stefan Johansson era giunto ottavo e Stefan Bellof era giunto nono, al di fuori della zona dei punti."}
{"id": "2302258", "revid": "1645873", "url": "https://it.wikipedia.org/wiki?curid=2302258", "title": "Barcelona (Venezuela)", "text": "Barcelona \u00e8 una citt\u00e0 del Venezuela capitale dello stato di Anzo\u00e1tegui. Essa conta 382.881 abitanti e forma, con Puerto La Cruz, Lecheria e Guanta uno dei maggiori agglomerati urbani del Paese.\nStoria.\nBarcelona fu fondata nel 1638 con il nome di \"Nueva Barcelona del Cerro Santo\" (Nuova Barcellona sul Monte Santo) da Joan Orp\u00ed, che proveniva da Piera, vicino alla capitale catalana Barcellona, nella cui Universit\u00e0 aveva studiato diritto. Egli fu l'ultimo \"Conquistador\" del Venezuela e sotto il suo comando fu assoggettato alla Spagna il territorio degli indiani Cumanogoto, che allora vivevano nell'attuale territorio di Barcelona.\nNel 1671 il governatore Sancho Fern\u00e1ndez de Angulo spost\u00f2 l'insediamento due chilometri a sud di quello originario.\nMonumenti e luoghi d'interesse.\nLa \"Casa Fuerte\" \u00e8 un edificio coloniale. Originariamente fu un convento francescano. Nel 1811 fu occupato dai fondatori della Repubblica venezuelana e trasformato da Sim\u00f3n Bol\u00edvar in una fortezza a difesa della citt\u00e0.\nUlteriori attrattive di Barcelona sono la Cattedrale e le piazze circondate da palazzi.\nEconomia.\nA Barcelona, come a Puerto La Cruz, hanno sede numerose raffinerie petrolifere. Nelle vicinanze viene anche estratto carbone.\nSviluppo demografico.\nLo sviluppo demografico di Barcelona fu caratterizzato durante i due decenni scorsi da un forte incremento. Nel 1981 la popolazione di Barcelona contava ancora 156.461 unit\u00e0, mentre nel 1990 erano saliti gi\u00e0 a 221.792. Si stima che nel 2010 coloro che vi abitano abbiano raggiunto il numero di 620.555."}
{"id": "2302261", "revid": "1543377", "url": "https://it.wikipedia.org/wiki?curid=2302261", "title": "Calendario mondiale UCI 2009", "text": "Il calendario mondiale UCI 2009 \u00e8 la prima edizione del nuovo circuito organizzato dall'UCI dopo quattro anni di conflitti con gli organizzatori dei Grandi Giri.\nLa classifica prende in considerazione le prove dell'UCI ProTour 2009 e le prove storiche, permettendo cos\u00ec di designare il migliore corridore e la migliore squadra dell'anno.\nSquadre.\nLe squadre che vi parteciparono furono diciotto, rappresentanti dieci diversi Paesi.\nWild Card.\nSedici squadre poterono partecipare su invito degli organizzatori a singole manifestazioni. Per la prima volta, dopo le edizioni del ProTour, anche queste squadre potevano competere per i titoli generali:\nClassifiche.\n\"Aggiornate al 19 ottobre 2009.\""}
{"id": "2302268", "revid": "1982", "url": "https://it.wikipedia.org/wiki?curid=2302268", "title": "Tour des Flandres", "text": ""}
{"id": "2302270", "revid": "62004", "url": "https://it.wikipedia.org/wiki?curid=2302270", "title": "Mark Richards (surfer)", "text": ""}
{"id": "2302273", "revid": "767487", "url": "https://it.wikipedia.org/wiki?curid=2302273", "title": "Bojan Isailovi\u0107", "text": "Carriera.\nNazionale.\nFa il suo debutto in nazionale il 14 dicembre 2008 nella partita amichevole Polonia-Serbia terminata 1-0 per i padroni di casa. Nel 2010 viene convocato per i Mondiali in Sudafrica."}
{"id": "2302280", "revid": "339392", "url": "https://it.wikipedia.org/wiki?curid=2302280", "title": "GP Ouest France", "text": ""}
{"id": "2302283", "revid": "216401", "url": "https://it.wikipedia.org/wiki?curid=2302283", "title": "La Fran\u00e7aise des Jeux", "text": ""}
{"id": "2302285", "revid": "1543377", "url": "https://it.wikipedia.org/wiki?curid=2302285", "title": "NCDMA06", "text": " \nNCDMA06 \u00e8 una \"District Management Area\" della municipalit\u00e0 distrettuale di Namakwa\nIl suo territorio si estende su una superficie di ; la sua popolazione, in base al censimento del 2001, \u00e8 di 1.471 abitanti.\nQuesto DMA \u00e8 noto anche con il nome di Namaqualand ed \u00e8 costituito da due aree non contigue.\nArea 1.\nL'area pi\u00f9 vasta \u00e8 sita a nord della municipalit\u00e0 distrettuale.\nArea 2.\nA sud della municipalit\u00e0 distrettuale \u00e8 sita la seconda area del DMA."}
{"id": "2302286", "revid": "473938", "url": "https://it.wikipedia.org/wiki?curid=2302286", "title": "Gran Premio d'Europa 1984", "text": "Il Gran Premio d'Europa 1984 \u00e8 stata la quindicesima gara del Campionato mondiale di Formula 1 1984. Si \u00e8 corsa domenica 7 ottobre sul circuito del N\u00fcrburgring. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del quindicesimo successo nel mondiale. Ha preceduto sul traguardo il pilota italiano Michele Alboreto su Ferrari e il brasiliano Nelson Piquet su Brabham-BMW.\nVigilia.\nSviluppi futuri.\nIl 24 settembre la Michelin, che riforniva le gomme a McLaren, Renault, Brabham, Toleman e Ligier, annunci\u00f2 la sua decisione di abbandonare il campionato di F1 al termine della stagione. La Brabham, gi\u00e0 in alcuni test preliminari al N\u00fcrburgring, aveva utilizzato delle gomme della Pirelli, con cui la scuderia britannica firm\u00f2 poi un accordo triennale.\nNiki Lauda prolung\u00f2 il suo accordo con la McLaren anche per il 1985; ci\u00f2 port\u00f2 alla conferma di Patrick Tambay alla Renault. Alla Lotus, oltre al gi\u00e0 annunciato Ayrton Senna, venne confermato Elio De Angelis.\nIl 3 ottobre la Commissione F1 della FISA rese note le modifiche regolamentari per la stagione 1985. Venivano vietati il raffreddamento del carburante, le pinne al termine degli alettoni e veniva imposto l'obbligo del \"crash test\" per la parte anteriore della monoposto. La Federazione fece circolare anche la prima bozza di calendario per il 1985. La stagione sarebbe iniziata il 23 marzo, con una gara a Dallas, e si sarebbe conclusa il 26 ottobre in Sudafrica. La novit\u00e0 era una gara a New York, il 22 settembre, e il ritorno del Gran Premio di Germania al N\u00fcrburgring.\nAnalisi per il campionato piloti.\nNiki Lauda comandava la classifica dei piloti, con 10,5 punti di vantaggio su Alain Prost (prima che il 9 ottobre, dopo la gara al N\u00fcrburgring, la FISA decidesse di redistribuire i punti colti dai piloti della Tyrrell, che era stata gi\u00e0 esclusa dal campionato per irregolarit\u00e0 tecnica, cosa che aggiunse un punto a Prost). Lauda si sarebbe aggiudicato il titolo piloti se Prost non avesse guadagnato pi\u00f9 di un punto sull'austriaco. Lauda si sarebbe laureato campione se:\nLa McLaren si era gi\u00e0 aggiudicata il campionato riservato ai costruttori.\nAspetti tecnici.\nLa Renault present\u00f2 dei freni in carbonio della SEP e test\u00f2 un sistema di iniezione elettronica. Alla Brabham Nelson Piquet ebbe a disposizione con un nuovo alettone anteriore, mentre l'Arrows ottenne une evoluzione del motore BMW, che veniva usata dalla Brabham gi\u00e0 da alcune gare. La Ligier fece esordire il modello JS23B, per il solo Andrea De Cesaris. Questa vettura possedeva delle nuove sospensioni \"push rod\", pontoni alti e una carrozzeria modificata. Anche la Ferrari present\u00f2 delle modifiche alla sua C4. Nella scuderia di Maranello Ildo Renzetti prese il posto di Mauro Forghieri quale responsabile del settore motori.\nAspetti sportivi.\nDopo il grave incidente che sub\u00ec Lauda nell'edizione del Gran Premio di Germania 1976, la F1 non era pi\u00f9 tornata al N\u00fcrburgring. Il nuovo tracciato misurava 4,5 km, contro gli oltre 22 della vecchia versione. La nuova configurazione manteneva in pratica solo il rettilineo d'arrivo rispetto alla \"Nordschleife\". Il tracciato venne trovato molto moderno e sicuro dai piloti, ma anche alquanto asettico. Il vecchio tracciato aveva ospitato 22 edizioni del Gran Premio di Germania, mentre l'intitolazione di Gran Premio d'Europa, nel 1983, era spettata a una gara disputata sul tracciato britannico di Brands Hatch. Il titolo onorifico di Gran Premio d'Europa era spettato a edizioni del Gran Premio di Germania, disputate al N\u00fcrburgring: nel 1954, 1961, 1968 e 1974.\nL'inserimento di una gara mondiale di F1 al N\u00fcrburgring fu possibile solo dopo una lunga genesi. L'8 dicembre 1983 Bernie Ecclestone, infatti, dopo che la FISA aveva fatto circolare le prime bozze del calendario per il 1984, firm\u00f2 col sindaco di Fuengirola l'accordo per portare il Gran Premio di Spagna nuovamente nel campionato, su un tracciato disegnato tra le vie della citt\u00e0 spagnola, da disputarsi il 7 ottobre, in luogo del Gp d'Europa. L'accordo aveva durata di 5 anni. In realt\u00e0, pochi giorni dopo, la FISA conferm\u00f2 lo svolgimento del Gran Premio d'Europa, nella data prevista. A fine dicembre Ecclestone annunci\u00f2 un nuovo accordo, per lo svolgimento del un Gran Premio d'Ungheria, sempre per la data del 7 ottobre. La gara spagnola venne indicata come prima riserva, dalla Federazione Internazionale.\nIl 1\u00ba febbraio 1984 la FOCA perfezion\u00f2 l'accordo con gli organizzatori del Gp di Spagna, spostandolo al 21 ottobre, liberando la data per la gara al N\u00fcrburgring La gara spagnola, tra l'altro, non si concretizz\u00f2.\nLa Toleman e Ayrton Senna trovarono un accordo per far terminare la stagione al brasiliano. Stefan Johansson venne confermato sulla seconda vettura della scuderia britannica, firmando anche un accordo per due anni. Alla Spirit Mauro Baldi riprese il suo volante, sostituendo Huub Rothengatter. La Spirit cerc\u00f2 di iscrivere anche una vettura per il pilota francese di Formula 2 Pascal Fabre, a cui la FISA per\u00f2 nego la Superlicenza.\nAll'ATS il \"patron\" Gunther Schmidt decise di affidare l'unica monoposto presente a Gerhard Berger, al posto di Manfred Winkelhock. Quest'ultimo si present\u00f2 al circuito minacciando di far sequestrare il materiale della scuderia, non essendo ancora stato pagato il suo stipendio. La scuderia vers\u00f2 l'importo presso un tribunale di Mannheim. La presenza di Winkelhock era per\u00f2 legata alla fornitura dei motori BMW; la casa bavarese decise cos\u00ec di togliere l'appoggio alla ATS per il 1985.\nQualifiche.\nResoconto.\nNelson Piquet fu il pi\u00f9 veloce della sessione del venerd\u00ec, che fu caratterizzata dalla pioggia che si abbatt\u00e9 sul tracciato pochi minuti prima dell'inizio della sessione di qualifica. Il brasiliano chiuse in 1'18\"871, davanti ad Alain Prost, staccato di circa due decimi, e Patrick Tambay, staccato di circa sette. L'altro pilota della McLaren, Niki Lauda, e contendente al titolo, chiuse solo col quindicesimo tempo. Le vetture inglesi furono penalizzate da molti problemi tecnici: gi\u00e0 nelle prove libere un problema al cambio e alla centralina elettronica avevano limitato a soli 4 giri la presenza di Lauda in pista. Al pomeriggio i tecnici della McLaren dovettero sostituire le turbine alla vettura di Prost, che cos\u00ec pot\u00e9 sfruttare solo gli ultimi minuti di sessione, mentre sulla vettura di Lauda proseguirono i guai elettrici. La giornata alla McLaren fu particolarmente tribolata, con l'ingegnere di pista di Prost, Alan Jenkens, che a causa di un diverbio con gli addetti alla sicurezza del tracciato rischi\u00f2 anche l'arresto; solo l'intervento di Niki Lauda, come traduttore, permise di sistemare la questione e di consentire a Jenkens a proseguire nel suo lavoro. Problemi tecnici alle turbine limitarono anche la competitivit\u00e0 di Elio De Angelis.\nLe Ferrari chiusero con quinto e sesto tempo ma Ren\u00e9 Arnoux ottenne le velocit\u00e0 di punta pi\u00f9 alte.\nLa pioggia del sabato non consent\u00ec ai piloti di migliorare i tempi del venerd\u00ec. Piquet ottenne cos\u00ec l'ottava \"pole position\" della stagione, accompagnato in prima fila da Prost, mentre Lauda era relegato in ottava fila. L'austriaco aveva per\u00f2 a disposizione, per turnazione con Prost, due vetture, che prepar\u00f2 una per la gara in caso di pioggia e una per gara in caso di pista asciutta. Tra l'altro Lauda fu il pi\u00f9 rapido nelle libere del sabato, e ottenne il secondo tempo, alla spalle di Elio De Angelis in quelle ufficiali del pomeriggio.\nRisultati.\nI risultati delle qualifiche furono i seguenti:\nWarm up.\nNel corso del \"warm up\" Alain Prost termin\u00f2 con la sua monoposto, dopo un testacoda, fuori pista all'ultima curva. Il francese danneggi\u00f2 la sua vettura, ma si rifiut\u00f2 di passare al muletto. La scuderia fu comunque capace di riparare la monoposto per la gara. Niki Lauda, l'altro pilota della McLaren, ottenne invece il miglior tempo di sessione.\nGara.\nResoconto.\nAlla domenica il cielo si present\u00f2 sereno, anche se la temperatura restava bassa. Al via Alain Prost prese subito la testa, passando Nelson Piquet, che dovette cedere la posizione anche a Patrick Tambay. Nelle retrovie Ayrton Senna, per evitare Eddie Cheever, fin\u00ec contro la Williams di Keke Rosberg; si cre\u00f2 una carambola che coinvolse Gerhard Berger, che colp\u00ec a sua volta Marc Surer, che coinvolse Piercarlo Ghinzani e Teo Fabi. Solo quest'ultimo rimase in gara, aiutato dai commissari di gara.\nDopo i primi tre si piazzarono Derek Warwick, Michele Alboreto, Ren\u00e9 Arnoux, Riccardo Patrese ed Eddie Cheever. Al quinto giro Lauda, dopo aver passato le due Alfa Romeo nei primi giri, pass\u00f2 anche Arnoux ed entr\u00f2 nella zona dei punti. L'austriaco si trov\u00f2 poi alle spalle dell'altro ferrarista Alboreto, senza riuscire a passarlo.\nAl diciannovesimo giro Alboreto tent\u00f2, a sua volta, di passare Warwick, favorendo cos\u00ec anche un tentativo di Lauda: le posizioni rimasero per\u00f2 congelate. Al ventiduesimo passaggio il trio Warwick-Alboreto-Lauda si trov\u00f2 a doppiare Mauro Baldi. Il pilota della Spirit lasci\u00f2 passare Warwick e Alboreto, ma non si avvide di Lauda, che per evitare il contatto fin\u00ec in testacoda. L'austriaco fu per\u00f2 capace di proseguire il gran premio.\nAl ventiseiesimo giro Elio De Angelis, che era settimo, abbandon\u00f2 col turbo fuori uso, mentre al trentottesimo giro fu il turno del ritiro per Cheever, con un guasto alla pompa della benzina. Il motore della Renault di Tambay cominci\u00f2 a essere meno performante, e ci\u00f2 consent\u00ec a Piquet di scalare secondo al giro 43. Il francese venne poi passato da Warwick, Alboreto e Lauda. Tambay si ferm\u00f2 poi ai box, per ripartire dodicesimo. Il ritiro definitivo giunse al giro 39. Sull'altra Renault, quella di Warwick, si ruppe uno scarico, che permise ad Alboreto di ridurre le distanze, fino a conquistare la terza posizione, al giro 49.\nTre giri dopo lo scoppio del turbo della Lotus costrinse al ritiro Nigel Mansell, che part\u00ec in testacoda alla curva verso i box. Al giro 55 Lauda attacc\u00f2 Warwick alla curva 7, senza successo, prima che un errore del britannico all'ultima curva consent\u00ec a Lauda di passare quarto. Teo Fabi, decimo, con un problema al cambio, fu costretto al ritiro anche se pendeva su di lui una possibile squalifica per essere stato spinto dai commissari.\nAl sessantaduesimo giro Nelson Piquet e Michele Alboreto, in lotta per il secondo posto, fecero segnare, nello stesso giro, il miglior giro della gara. Nello stesso giro si ritir\u00f2 anche Warwick, mentre era quinto.\nSolo all'ultimo giro termin\u00f2 la lotta tra Piquet e Alboreto (il primo con problemi al cambio e il secondo con gli pneumatici rovinati), con il brasiliano che fu costretto a rallentare, per mancanza di carburante. Lo stesso problema si verific\u00f2, pochi metri prima del traguardo, anche per Alboreto. Il pilota italiano e quello brasiliano giunsero secondo e terzo, portando le loro vetture a zigzagare per usare le ultime gocce di benzina nel serbatoio, fermandosi poco dopo l'arrivo. Alain Prost, intanto, si era aggiudicato la gara, la sua quindicesima nel campionato mondiale di F1. Il sesto posto di Riccardo Patrese rappresenta l'ultimo arrivo a punti per una vettura Alfa Romeo in una gara del mondiale di F1.\nRisultati.\nI risultati del gran premio furono i seguenti:"}
{"id": "2302287", "revid": "1566286", "url": "https://it.wikipedia.org/wiki?curid=2302287", "title": "Fran\u00e7ois Maistre", "text": "Biografia.\nNacque a Demigny, Saona e Loira, Francia. Nel corso della sua carriera \u00e8 comparso in oltre cento pellicole, fra il 1960 ed il 2003.\nMuore il 16 maggio 2016 all'et\u00e0 di 91 anni."}
{"id": "2302295", "revid": "767487", "url": "https://it.wikipedia.org/wiki?curid=2302295", "title": "La Bet\u00eca ovvero in amore, per ogni gaudenza, ci vuole sofferenza", "text": "La Bet\u00eca ovvero in amore, per ogni gaudenza, ci vuole sofferenza \u00e8 un film del 1971 diretto da Gianfranco De Bosio tratto dalla commedia \"La Betia\" del Angelo Beolco detto Ruzante, interpretato, tra gli altri, da Nino Manfredi e Rosanna Schiaffino.\nNella colonna sonora del film vi \u00e8 la canzone \"Bel oselino\" di Lino Toffolo.\nTrama.\nUn povero bracciante, Zilio, vuole sposare Bet\u00eca, la figlia di una ricca contadina. Dopo l'ennesimo rifiuto Zilio \u00e8 disperato, ma Nale, amante della giovane, combina un matrimonio di facciata tra i due, convinto di poterne approfittare. Dopo la cerimonia, per\u00f2 il legittimo marito accoltella Nale che pare morto, ma in realt\u00e0 prepara uno scherzo alla coppia.\nCast.\nL'attore iugoslavo Ljubi\u0161a Samard\u017ei\u0107, che interpreta il ruolo di Zilio, \u00e8 accreditato con il nome Smoki Samard\u00ec per ragioni ignote.\nCritica.\nPer il \"Dizionario Morandini\" il film \u00e8 un \u00abibrido: n\u00e9 culturale n\u00e9 popolare, a mezza strada tra teatro e cinema\u00bb, che mantiene la \u00abvitalit\u00e0 ribalda dell'originale\u00bb ma tende al \u00abpittoresco superficiale\u00bb."}
{"id": "2302305", "revid": "400694", "url": "https://it.wikipedia.org/wiki?curid=2302305", "title": "Jacques Castelot", "text": "Biografia.\nDi origine belga, suo padre era il pittore simbolista Maurice Chabas e la madre la poetessa Gabrielle Castelot; suo fratello era lo scrittore Andr\u00e9 Castelot. \nNel corso della sua carriera apparve in oltre 86 film fra il 1938 ed il 1982, in molti dei quali imperson\u00f2 ruoli di aristocratico. \nTra gli anni sessanta e i settanta lavor\u00f2 spesso anche per la televisione ma non abbandon\u00f2 mai la passione per il teatro.\nFu sposato con l'attrice H\u00e9l\u00e9na Bossis, dalla quale divorzi\u00f2 nel 1945."}
{"id": "2302311", "revid": "767487", "url": "https://it.wikipedia.org/wiki?curid=2302311", "title": "Giovanni Soglian", "text": "Biografia.\nDopo aver frequentato il Ginnasio Liceo di Zara, nel 1925 si laure\u00f2 in lettere all'Universit\u00e0 di Bologna con una tesi sull'antico idioma neolatino dalmatico e sul suo influsso nella parlata slava della sua isola, lavoro che l'Ateneo bolognese ritenne meritevole di pubblicazione (\"Elementi neolatini nelle parlate slave delle Isole Curzolane in Dalmazia\", tesi di laurea del 22 dicembre 1926).\nRedattore capo per diversi anni del giornale \"S. Marco\" di Zara, nel 1934 vinse il posto di lettore di italiano all'Universit\u00e0 di Varsavia. Diresse quindi fino al 1937 l'istituto di cultura italiana a Sofia, fondato nel 1935 e inaugurato nel febbraio 1936. Nel 1939 venne nominato preside del Liceo Classico di Bressanone e nel 1941 Provveditore agli Studi in Dalmazia con sede a Spalato. Pur non essendone in alcun modo responsabile, sotto la sua giurisdizione furono denunciati i professori che parlavano il croato nelle scuole della provincia (uno di loro, il lesignano \u0106iro Gamulin, mor\u00ec di percosse in carcere).\nAltamente stimato come educatore e universalmente amato per la sua rettitudine e il suo senso della giustizia, Giovanni Soglian aveva rifiutato di allontanarsi da Spalato o anche di nascondersi, quando gli erano state comunicate da amici fidati le intenzioni dei partigiani slavi. \"Ho la coscienza tranquilla\", aveva detto, \"perch\u00e9 ho fatto sempre il mio dovere\". Ed aveva aggiunto: \"Se fossero giusti dovrebbero riconoscere che ho salvato almeno trecento croati. Se sono ingiusti mi affido nelle mani di Dio\".\nVenne fucilato il 23 settembre 1943 dai partigiani slavi insieme a molti altri suoi connazionali ritenuti organici al regime fascista.\nIl 30 agosto 1943, poco prima di essere incarcerato e fucilato, cos\u00ec scriveva a Roma, chiedendo disposizioni per salvare dall'imminente pericolo gli insegnanti italiani della provincia:\nSono a lui titolate una scuola primaria nel quartiere Olgiata di Roma e una scuola dell'infanzia nel quartiere Borsano di Busto Arsizio.\nDopo anni di oblio, \u00e8 stato commemorato a Spalato nel 2001, in occasione del centenario della nascita."}
{"id": "2302315", "revid": "125355394", "url": "https://it.wikipedia.org/wiki?curid=2302315", "title": "Gattaiola (porta)", "text": "La gattai\u00f2la \u00e8 una porta per gatti, ovvero una piccola apertura posta sul fondo dei portoni, in particolar modo di quelli in legno delle antiche cantine, che permette il libero passaggio dei felini domestici, con l'obiettivo di evitare la proliferazione dei roditori nei locali.\nIn altri casi le porte per gatti assolvono una diversa funzione: applicate sulla porta o su un muro perimetrale, esse danno la possibilit\u00e0, ai gatti domestici, di entrare e uscire liberamente dall'abitazione dei proprietari. Un simile uso \u00e8 molto diffuso in alcuni paesi, come ad esempio il Regno Unito, dove si calcola che circa il 90% dei gatti domestici abbia accesso all'esterno dell'abitazione. Nel mondo anglosassone, la terminologia utilizzata \u00e8 \"cat flap\" (British English), attestata dal 1957, insieme a \"cat door\", attestata nel 1959. In American English il termine utilizzato \u00e8 \"kitty door\". Esistono parallelamente le porte per cani, aventi scopi del tutto analoghi, ma con opportuno diverso dimensionamento. \nApertura a botola.\nIl sostantivo \"flap\", presente nella terminologia anglosassone, riflette il fatto che questo tipo di apertura \u00e8 abitualmente munito di una botola mobile che si richiude dopo aver permesso il passaggio dell'animale. Il ritorno in sede della botola avviene grazie a una forza di richiamo che, nei casi pi\u00f9 semplici, \u00e8 fornita dalla forza di gravit\u00e0. La stessa invenzione della botola per gatti \u00e8 curiosamente attribuita allo scopritore delle legge fisica della gravitazione universale, Isaac Newton. \nDi lui si racconta anche che avrebbe realizzato due buchi nella porta della sua camera da letto, uno pi\u00f9 piccolo per il gattino e un altro, pi\u00f9 grande, per la gatta madre. Tuttavia vi \u00e8 chi, con riferimento a una certa tradizione aneddotica sullo scienziato, ritiene poco verosimile la presenza di animali domestici, siano essi stati cani o gatti, nella camera da letto dello scienziato.\nPerfezionamenti.\nIl semplice meccanismo di apertura e chiusura reso possibile dalla gravit\u00e0, presenta l'inconveniente di permettere l'ingresso di aria o pioggia dall'esterno, o il rischio di entrare in rumorosa oscillazione in caso di vento. Per questo motivo, in alcune realizzazioni pratiche, la porta mobile \u00e8 munita di un sistema di blocco che fa uso di un magnete permanente.\nIn alcuni modelli \u00e8 presente poi un fermo regolabile in grado di limitare la possibilit\u00e0 di accesso in un'unica direzione, da, o verso, l'esterno.\nModelli pi\u00f9 sofisticati hanno un fermo elettromagnetico, in grado di riconoscere un magnete permanente incorporato nel collare indossato dall'animale, in modo da permettere l'accesso solo a chi ne \u00e8 provvisto.\nIl modello precedente presenta per\u00f2 l'inconveniente di non essere adatto per quelle abitazioni un cui sia presente pi\u00f9 di un gatto. A questo scopo ne esistono esemplari muniti di sensori a raggi infrarossi, che permettono l'accesso ai soli gatti con indosso un trasmettitore a infrarossi che emette il giusto codice.\nIl problema legato alla costrizione di dover indossare un collare pu\u00f2 essere superato con l'impiego della tecnologia RFID: il sistema che regola l'accesso pu\u00f2 leggere un microchip impiantato sotto la cute. \nAlcuni gatti possono eludere la limitazione di accesso in un solo verso premendo alla base della botola interna.\nPer impedire ai gatti di portare roditori all'interno dell'abitazione si \u00e8 giunti a una soluzione tecnologica estrema, che prevede l'installazione di una webcam asservita a un software per il riconoscimento di immagini. In questo caso viene effettuata anche una registrazione cronologica degli eventi di entrata/uscita, visibile sul sito internet, con \"timeline\" fotografica delle immagini catturate dalla webcam."}
{"id": "2302317", "revid": "253269", "url": "https://it.wikipedia.org/wiki?curid=2302317", "title": "Henry Daniell", "text": "Biografia.\nEducato alla St. Paul's School e poi alla Gresham's School di Holt, nel Norfolk, intraprese la carriera di attore teatrale nel 1913, esibendosi su palcoscenici di provincia. Nel marzo del 1914 debutt\u00f2 al Globe Theatre (oggi Gielgud Theatre), in un'opera di Edward Knoblock, \"Kismet\". Lo stesso anno si arruol\u00f2 nell'esercito britannico e prese parte alla Prima guerra mondiale.\nNel maggio del 1916 approd\u00f2 al famoso Theatre Royal di Haymarket, nel Westminster, e negli anni successivi recit\u00f2 in ruoli sia di eroe che di villain, sia in rappresentazioni moderne che in opera classiche e shakespeariane. Nell'aprile del 1921 and\u00f2 in scena all'Empire di New York, nella trasposizione teatrale di di Guy de Maupassant, interpretando il ruolo del Principe Carlo di Vaucluse, accanto a Ethel Barrymore. Per tutti gli anni venti, risieder\u00e0 alternativamente tra Londra e New York.\nApprodato al cinema a Hollywood, si specializz\u00f2 in ruoli di antagonista freddo e impassibile, diventando noto al grande pubblico per il suo aspetto educato ma sinistro e per la sua eccellente pronuncia inglese. Tali caratteristiche lo resero l'ideale interprete dell'acerrimo nemico di Sherlock Holmes, il Professor Moriarty, nel film \"Sherlock Holmes e la donna in verde\" (1945), accanto a Basil Rathbone e Nigel Bruce, con i quali aveva precedentemente recitato in \"Sherlock Holmes e la voce del terrore\" (1942) e \"Sherlock Holmes a Washington\" (1943).\nRilevante anche l'interpretazione nel film horror \"La jena\" (1945), dove apparve al fianco di due mostri sacri del genere horror dell'epoca come Boris Karloff e Bela Lugosi. Ambientato nella Edimburgo del 1931, il film vide Daniell nei panni del dottor MacFarlane, un medico dedito ad esperimenti con i cadaveri fornitigli dal proprio sinistro cocchiere (Karloff). Daniell diede del dottor MacFarlane un'eccellente interpretazione, passando dai momenti in cui si scontra con il suo perfido assistente a quelli in cui, oppresso dal rimorso, riflette sulle proprie malefatte, esprimendo il tormento di un uomo distrutto dalle proprie azioni. Lavor\u00f2 anche con Charlie Chaplin ne \"Il grande dittatore\" (1940), impersonando l'ufficiale \"Garbitsh\", parodia del criminale nazista Joseph Goebbels.\nMor\u00ec nel 1963 all'et\u00e0 di 69 anni, per infarto miocardico, mentre si trovava sul set del film \"My Fair Lady\" di George Cukor, uscito postumo nel 1964."}
{"id": "2302319", "revid": "106908", "url": "https://it.wikipedia.org/wiki?curid=2302319", "title": "Essential (profumo)", "text": "Essential \u00e8 una fragranza distribuita dalla maison francese Lacoste.\nFragranza.\nLacoste Essential \u00e8 una fragranza fresca e aromatica creata da un team di profumieri della International Flavors and Fragrances che sfrutta la \"Time Release Technology\", una tecnica che intrappola gli aromi di esordio per poi rilasciarli gradualmente nel tempo: l'azienda garantisce una durata media di otto ore.\nL'essenza \u00e8 dedicata alla libert\u00e0, al fair play ed all'eleganza maschile e si presenta fresca grazie alle note verdi d'apertura di ribes e foglie di pomodoro, rinvigorite dal pepe nero, e mascolina attraverso il sandalo.\nPackaging.\nLa confezione, disegnata dal designer francese Denis Boudard dell'agenzia francese \"Qu'On Se Le Dise\", \u00e8 ispirata anch'essa alla libert\u00e0 ed alla semplicit\u00e0: il flacone in vetro lucido \u00e8 dominato da linee curve e pure, con un bassorilievo del coccodrillo Lacoste e l'incisione del nome come unici dettagli. La scatola verde metallizzato in cartone a coste si ricollega al flacone tramite l'area del marchio che riprende la forma della bottiglia, e alcuni finimenti argentati."}
{"id": "2302322", "revid": "1566286", "url": "https://it.wikipedia.org/wiki?curid=2302322", "title": "Yves Barsacq", "text": "Figlio dello scenografo L\u00e9on Barsacq, nella sua vita ha recitato in pi\u00f9 di 150 film e sceneggiati, dal 1957 al 2001. Compare al fianco di Louis de Fun\u00e8s in molti film interpretati dall'attore francese. \nFece parte del cast della serie di telefilm \"Arsenio Lupin\".\nDoppiaggio.\nLista parziale del doppiaggio di Yves Barsacq per l'edizione francese.\nDoppiatori italiani.\nDa doppiatore \u00e8 stato sostituito da:"}
{"id": "2302329", "revid": "287204", "url": "https://it.wikipedia.org/wiki?curid=2302329", "title": "Cristino Rasponi", "text": "Biografia.\nConte, patrizio di Ravenna e giacobino, Rasponi fu un uomo colto, mecenate amante delle arti e collezionista. Eredit\u00f2 nel 1807 il ricco patrimonio della nobile famiglia Settecastelli estintasi senza eredi diretti. \nLa sua collezione d'arte e di antichit\u00e0, frutto delle sue relazioni artistiche e dei suoi frequenti soggiorni nei maggiori centri artistici della penisola era conservata nel suo palazzo di Ravenna oggi sede della Provincia ed era molto nota ai suoi tempi.\nEra sposato con la nobildonna Maria Laderchi di Faenza da cui ebbe il figlio Teseo (1796-1846).\nFu ritratto tra gli altri da Bertel Thorvaldsen. Il busto di Cristino Rasponi, facente parte della donazione \"Ottenbacher Rasponi\", fu trasferito a Copenaghen dalla Provincia ravennate ed \u00e8 esposto al Museo Thorvaldsen mentre il Museo Civico e l'Accademia di Belle Arti di Ravenna conservano le altre opere del Thorvaldsen oggetto della donazione, tra cui il marmo di Sant\u2019Apollinare.\nCristino Rasponi mor\u00ec a Ravenna nel 1845 a cinquantanove anni d'et\u00e0."}
{"id": "2302330", "revid": "767487", "url": "https://it.wikipedia.org/wiki?curid=2302330", "title": "Il cavaliere Gluck", "text": "Il cavaliere Gluck. Memorie dell'anno 1809 \u00e8 un racconto di E.T.A. Hoffmann, che apparve inizialmente sulla rivista musicale \"Allgemeine musikalische Zeitung\" il 15 febbraio 1809 e nel primo tomo dei \"Pezzi fantastici alla maniera di Callot\" pubblicato nel 1814.\nIl compositore Christoph Willibald Gluck, morto nel 1787, ispir\u00f2 il narratore dell'inizio del 1800.\nTrama.\nIl narratore incontra casualmente e pi\u00f9 volte un musicista molto bizzarro. Entrambi stimano e conoscono la produzione lirica di Mozart e di Christoph Willibald Gluck, e a entrambi rincresce la prassi rappresentativa di un'opera. Quando fu rappresentata l'\"Armida\", ed essi furono nuovamente insoddisfatti, il narratore ebbe un'esperienza curiosa: lo straniero lo condusse a casa sua e suon\u00f2 al piano l'\"Armida\". Le pagine dello spartito, che il narratore allibito doveva girare, erano vuote. Poi il dotato musicista cant\u00f2 le scene principali dell'opera. \nQuesta curiosa esperienza stup\u00ec il narratore, dovette infatti ammettere che Gluck aveva interpretato l'opera come avrebbe dovuto essere rappresentata. Il punto pi\u00f9 alto della breve novella \u00e8 il momento della rivelazione dell'identit\u00e0 del misterioso straniero: \"sono il cavaliere Gluck\". "}
{"id": "2302339", "revid": "339392", "url": "https://it.wikipedia.org/wiki?curid=2302339", "title": "Volodymyr Vasyl'ovy\u010d Bessonov", "text": ""}
{"id": "2302340", "revid": "1543377", "url": "https://it.wikipedia.org/wiki?curid=2302340", "title": "NCDMA07", "text": " \nNCDMA07 \u00e8 una \"District Management Area\" della municipalit\u00e0 distrettuale di Pixley ka Seme\nIl suo territorio si estende su una superficie di ; la sua popolazione, in base al censimento del 2001, \u00e8 di 4.639 abitanti.\nQuesto DMA \u00e8 noto anche con il nome di Bo Karoo ed \u00e8 costituito da due aree non contigue.\nArea 1.\nL'area pi\u00f9 vasta \u00e8 sita a nord della municipalit\u00e0 distrettuale.\nArea 2.\nAl centro della municipalit\u00e0 distrettuale \u00e8 sita la seconda area del DMA."}
{"id": "2302341", "revid": "1566286", "url": "https://it.wikipedia.org/wiki?curid=2302341", "title": "Jacques Hilling", "text": "Biografia.\nNato in Australia, prese parte a ben 95 film tra il 1949 ed il 1975."}
{"id": "2302346", "revid": "154893", "url": "https://it.wikipedia.org/wiki?curid=2302346", "title": "Terra dei neri", "text": ""}
{"id": "2302349", "revid": "339392", "url": "https://it.wikipedia.org/wiki?curid=2302349", "title": "Anna Bessonova", "text": ""}
{"id": "2302350", "revid": "54253", "url": "https://it.wikipedia.org/wiki?curid=2302350", "title": "Case infestate", "text": ""}
{"id": "2302353", "revid": "62004", "url": "https://it.wikipedia.org/wiki?curid=2302353", "title": "Irina Victorovna \u010ca\u0161\u010dina", "text": ""}
{"id": "2302358", "revid": "110157", "url": "https://it.wikipedia.org/wiki?curid=2302358", "title": "Trombospondina", "text": "La trombospondina \u00e8 una glicoproteina avente peso molecolare di 450 kDa, contenuta nei granuli alfa delle piastrine del sangue. Essa \u00e8 coinvolta nel fenomeno dell'aggregazione piastrinica, legandosi al fibrinogeno e favorendo l'aggregazione stessa. Viene espressa sulla superficie delle piastrine attivate. \nInibisce l'angiogenesi."}
{"id": "2302360", "revid": "339392", "url": "https://it.wikipedia.org/wiki?curid=2302360", "title": "Forte Alamo", "text": ""}
{"id": "2302364", "revid": "121367918", "url": "https://it.wikipedia.org/wiki?curid=2302364", "title": "Coppa del Montenegro di pallacanestro maschile", "text": "La Coppa del Montenegro di pallacanestro \u00e8 un trofeo nazionale montenegrino organizzato annualmente dal 2007."}
{"id": "2302366", "revid": "4711", "url": "https://it.wikipedia.org/wiki?curid=2302366", "title": "Coppa del Montenegro (pallacanestro)", "text": ""}
{"id": "2302367", "revid": "729019", "url": "https://it.wikipedia.org/wiki?curid=2302367", "title": "Forte Avvoltojo", "text": "Il forte Avvoltojo era una struttura difensiva costiera situata nel comune di Monte Argentario. La sua ubicazione era nei pressi di Porto Ercole, fra il forte sant'Ermo e il Sant'Ippolito. La realizzazione del complesso fortificato avvenne in epoca rinascimentale, pi\u00f9 precisamente durante il Quattrocento, su progetto dell'ingegnere militare Francesco di Giorgio Martini. La struttura costituiva uno dei punti di riferimento per il sistema difensivo costiero del litorale meridionale della Repubblica di Siena, avendo potuto comunicare a ovest con la torre dell'Avvoltore e la torre dell'Acqua e a est con la rocca aldobrandesca di Porto Ercole ed altre strutture difensive in seguito perdute che caratterizzavano la suddetta localit\u00e0. L'esistenza e la funzionalit\u00e0 del forte era ancora attestata tra il 1552 e il 1555, quando nella zona si combatterono numerose battaglie durante la guerra che culmin\u00f2 con la definitiva caduta di Siena. La successiva entrata del promontorio dell'Argentario nel territorio dello Stato dei Presidi comport\u00f2 una serie di lavori per la ristrutturazione delle strutture difensive preesistenti, oltre alla realizzazione di nuove torri e complessi fortificati che meglio si adattavano alle esigenze difensive degli Spagnoli. Proprio a partire dal 1558 iniziarono i lavori di realizzazione del forte Stella, il cui fortilizio interno a pianta stellata a sei punte venne realizzato nel luogo in cui sorgeva questa preesistente struttura.\nIl forte Avvoltojo si presentava come una struttura di avvistamento a pianta quadrangolare, con cortine murarie in pietra poggianti su un basamento a scarpa che culminava con bastioni angolari. Parte delle sue strutture furono poi incorporate nel fortilizio interno della nuova struttura, mentre le restanti parti furono utilizzate per recuperare il materiale edilizio necessario alla realizzazione della nuova fortificazione."}
{"id": "2302372", "revid": "547034", "url": "https://it.wikipedia.org/wiki?curid=2302372", "title": "Richard Schrock", "text": "Biografia.\nNato a Berne, nello stato dell'Indiana, Schrock frequenta la Mission Bay High School di San Diego, in California. Si laurea nel 1967 all'Universit\u00e0 della California (per la precisione, presso il campus di Riverside. Nel 1971 consegue il dottorato all'Universit\u00e0 di Harvard con John A. Osborn. Tra 1971 e 1972 conduce gli studi post-dottorato presso l'Universit\u00e0 di Cambridge con Jack Lewis. Nel 1972 \u00e8 assunto dalla DuPont, azienda per la quale lavora presso la stazione sperimentale di Wilmington, nel Delaware. Nel 1975 entra a far parte del corpo docenti del Massachusetts Institute of Technology, diventando professore a pieno titolo nel 1980.\nAttualmente ricopre il ruolo di \"Frederick G. Keyes Professor of Chemistry\" presso il MIT, carica ottenuta nel 1989. Inoltre, \u00e8 membro dell'American Academy of Arts and Sciences e della National Academy of Sciences.\nVita privata.\nSchrock \u00e8 sposato con Nancy Carlson dal 1971 e ha due figli, Andrew ed Eric. La famiglia vive a Winchester, nel Massachusetts.\nPremio Nobel.\nNel 2005, a Richard Schrock \u00e8 stato assegnato il premio Nobel per la chimica, insieme a Robert Grubbs e Yves Chauvin, per i suoi studi nel campo della metatesi olefinica, una tecnica di sintesi organica."}
{"id": "2302373", "revid": "1543377", "url": "https://it.wikipedia.org/wiki?curid=2302373", "title": "Microcosmi", "text": "Microcosmi \u00e8 una serie di racconti descrittivi di Claudio Magris del 1997. Il libro ha vinto il Premio Strega nello stesso anno.\nTrama.\nMagris descrive l'ambiente del Caff\u00e8 San Marco di Trieste, dei suoi personaggi locali e letterari.\nI piccoli borghi della Valcellina vengono visitati e descritti con ricchi dettagli.\n\u00c8 la volta della descrizione del paesaggio di varie localit\u00e0 della laguna di Grado, con cenni alla storia di alcuni persone del luogo.\nStorie riguardante i villaggi attorno al Monte Nevoso.\nVisita di Cambiano, Chieri, Pecetto Torinese e altri comuni limitrofi.\nVisita alle isole di Cherso e Lussino.\nDescrizione delle localit\u00e0 attorno a Rasun Anterselva in Alto Adige.\nDescrive la storia e l'ambiente del giardino pubblico di Trieste.\nRacconto a carattere autobiografico."}
{"id": "2302378", "revid": "51323", "url": "https://it.wikipedia.org/wiki?curid=2302378", "title": "Richard R. Schrock", "text": ""}
{"id": "2302379", "revid": "51323", "url": "https://it.wikipedia.org/wiki?curid=2302379", "title": "Richard Royce Schrock", "text": ""}
{"id": "2302384", "revid": "23015003", "url": "https://it.wikipedia.org/wiki?curid=2302384", "title": "Don Luigi Guanella", "text": ""}
{"id": "2302385", "revid": "119493114", "url": "https://it.wikipedia.org/wiki?curid=2302385", "title": "Fornitore di corte imperiale e reale", "text": "Il Fornitore di corte imperiale e regia (in tedesco: \"k. &amp; k Hoflieferant\") era un commerciante o un prestatore di servizi (dal 1911 anche un vero e proprio imprenditore) che operava sotto l' Impero austro-ungarico. Egli, grazie ad un'autorizzazione speciale ottenuta con un privilegio imperiale, poteva consegnare merci o prestare servizi presso la corte di Vienna. Il riconoscimento di tale privilegio poteva essere di carattere pubblico.\nSe i beni da lui fatti pervenire a Corte erano stati importati, essi erano esenti da tasse. \u00c8 opportuno fare una distinzione tra imprese appartenenti alla Corte e quelle private. Nel periodo precedente al Compromesso austro-ungarico del 1867 (\"Ausgleich\"), questa particolare figura prendeva il nome di fornitore di corte imperiale-reale o semplicemente fornitore imperiale.\nQuesto titolo veniva conquistato solo se l'imprenditore in questione era il migliore nel suo settore specifico. Inoltre, costituiva un simbolo di autenticit\u00e0 e di alta classe, nonch\u00e9 il pi\u00f9 alto riconoscimento che un'azienda potesse conseguire.\nNel momento di massimo sviluppo dell'Impero Austro-ungarico vi erano 500 fornitori nella sola citt\u00e0 di Vienna. Ve ne erano alcuni anche a Bad Ischl, Budapest, Karlovy Vary, Praga, ecc. \nSi stima che il numero totale di suddette imprese arrivasse a 2500.\nA Vienna, circa due dozzine di queste aziende hanno mantenuto e utilizzano tutt'oggi questo titolo.\nPer quanto riguarda l'Italia, un certo numero di aziende utilizzava il titolo. Tra i pi\u00f9 famosi sono da citare Girolamo Luxardo di Zara e Francesco Cinzano di Torino."}
{"id": "2302386", "revid": "436907", "url": "https://it.wikipedia.org/wiki?curid=2302386", "title": "Bullet the Blue Sky", "text": "Bullet the Blue Sky \u00e8 la quarta canzone dell'album \"The Joshua Tree\" degli U2. Compare successivamente anche in una versione \"live\", nell'album \"Rattle and Hum\".\nStoria.\nTale brano ha tratto ispirazione dai viaggi svolti da Bono in El Salvador e in Nicaragua. Interessandosi della storia di questi paesi, l'autore decise di comporre un brano di denuncia sociale contro la politica estera operata dagli Stati Uniti in America centrale. Infatti, durante l'amministrazione Reagan, si promosse una politica basata sul finanziamento di gruppi paramilitari volti a destabilizzare tali paesi.\nVersioni live.\nIl brano compare eseguita dal vivo nel film \"Rattle and Hum\", oltre che nei DVD ', ', ', \"U2 Go Home - Live from Slane Castle Ireland\", ', \"Live from Paris\" e \"U2 Innocence + Experience Live in Paris\". In numerose esecuzioni dal vivo il gruppo apporta numerosi cambiamenti al brano, sia strumentali che nel testo. Nel sopra citato dvd, gli U2 introducono la canzone proiettando su uno schermo il nome dei cinque paesi che esportano il maggior numero di armi al mondo e successivamente si fa notare come questi coincidano con i membri permanenti dell'Onu. Bono nella parte finale della canzone chiama in causa, non solo gli Stati Uniti come nella versione originale, ma i maggiori paesi industrializzati.\nCover.\nLa canzone \u00e8 stata reinterpretata dai P.O.D. e dai Sepultura, rispettivamente negli album \"The Fundamental Elements of Southtown\" (1999) e \"Revolusongs\" (2002)"}
{"id": "2302387", "revid": "767487", "url": "https://it.wikipedia.org/wiki?curid=2302387", "title": "Contestazione generale", "text": "Contestazione generale \u00e8 un film a episodi diretto nel 1970 da Luigi Zampa. interpretato, tra gli altri, da Nino Manfredi, Vittorio Gassman e Alberto Sordi.\nTrama.\nZelanti funzionari televisivi incaricano Riccardo, regista d'avanguardia, di girare un servizio altamente innovativo sulla contestazione. Il risultato \u00e8 eccessivamente provocatorio e imbarazzante per i benpensanti dirigenti TV e non sar\u00e0 mai trasmesso.\nL'episodio narra del dott. Beretta, direttore dell'ufficio esteri nella fabbrica di un industriale milanese, e di suo figlio, giovane studente di architettura, pienamente immerso nel clima rivoluzionario e di contestazione dell'Universit\u00e0 negli anni settanta Il film \u00e8 del 1970. Il dott. Beretta, che ha un rapporto conflittuale con il figlio, dovuto alle idee di quest'ultimo, deve partire per un viaggio d'affari a New York, con il suo anziano principale Umberto Gavazza, uomo profondamente conservatore e dispotico, verso il quale egli mantiene un atteggiamento servile. Durante il soggiorno contrassegnato dalle gaffes dell'anziano magnate milanese che stenta a comprendere il mondo e la lingua anglosassone, i due hanno un diverbio per questioni legate all'affare che sono venuti a trattare, e il dott. Beretta \u00e8 per l'ennesima volta maltrattato dal suo capo, in un impeto di stizza decide di abbandonarlo l\u00ec al centro di New York, prima corre a telegrafare della \"ribellione\" al figlio, poi conclude l'affare alle sue condizioni e infine ritorna in albergo, ma qui misteriosamente il suo capo non \u00e8 ancora rientrato. Dopo averlo fatto scarcerare e ascoltato, nello sfondo di una fredda New York mattutina, i motivi della sua incarcerazione, Beretta sembra essersi conquistato la fiducia del suo principale. Sennonch\u00e9 questi, da principio convinto della sua buona fede nell'essersi allontanato il giorno prima, a suo dire per chiamare un taxi, inizia nel viaggio di ritorno a dubitarne, a Parigi prima, e poi ad accusarlo apertamente una volta in Italia, licenziandolo direttamente in macchina mentre tornano dall'aeroporto e facendolo scendere dalla vettura. Al Beretta, dopo un breve sfogo contro il figlio, che li seguiva in macchina, non rimane che suonare il piffero.\nManifestazioni studentesche riprese all'interno di alcune universit\u00e0 italiane.\nDon Giuseppe Montanari \u00e8 il parroco di un piccolo paesino in provincia di Viterbo, Civita di Bagnoregio. La sua vita grama di paese, \u00e8 caratterizzata dai continui spostamenti in corriera e in treno per provvedere alle esigenze dei suoi parrocchiani. La svolta a questa monotona quotidianit\u00e0 \u00e8 data dalle attenzioni che la cassiera del bar della stazione, dove il parroco spesso si ferma, sembra riservargli e da alcuni biglietti anonimi che incomincia a ricevere, nei quali lo si accusa di avere incontri segreti con la suddetta. Il parroco verr\u00e0 poi a scoprire che la cassiera ha s\u00ec un amante, ma \u00e8 don Roberto, il parroco della citt\u00e0 bassa, ben pi\u00f9 ricco e potente di lui, e che le \"avance\" che gli muoveva servivano a depistare i sospetti da don Roberto. Nel viaggio che lo porta a conferire con il suo vescovo, il parroco inizia a riflettere su questa condizione del suo confratello e su quella di un ministro protestante che gli offre un passaggio nella sua costosa automobile e l'invita a cena in un dispendioso ristorante con la sua famiglia. Giunto in Curia, il vescovo gli comunica che la sua parrocchia \u00e8 soppressa, e gli chiede cosa voglia in cambio e lui, ormai trasformato, chiede una parrocchia ricca e di potersi sposare.\nDistribuzione.\nIl film \u00e8 stato distribuito nei cinema italiani a partire dal 14 marzo 1970. Il 22 ottobre 2009 \u00e8 stato proiettato alla Festa del Cinema di Roma.\nIl film \u00e8 conosciuto anche con i titoli \"Revuelta general\" (Argentina), \"A Contesta\u00e7\u00e3o\" (Brasile), \"Contestation g\u00e9n\u00e9rale\" (Francia), \"I megali diamahi\" (Grecia), \"Eu Contesto, Tu Contestas, Ele Contesta\" (Portogallo) e, inoltre, con il titolo in inglese \"Let's Have a Riot\".\nIl primo episodio \"La bomba alla televisione\" era incluso nella versione del film distribuita nelle sale cinematografiche e nelle prime messe in onda televisive italiane. In seguito l'episodio venne tagliato sia dalle trasmissioni televisive italiane che dalla successiva distribuzione in home video.\nColonna sonora.\nLa colonna sonora, composta da Piero Piccioni, \u00e8 stata pubblicata solamente in Giappone nel 1997 da Avanz Records in formato CD con numero di catalogo SP/CR 20015."}
{"id": "2302394", "revid": "474175", "url": "https://it.wikipedia.org/wiki?curid=2302394", "title": "Abbazia di San Vittore (Marsiglia)", "text": "L'abbazia di San Vittore di Marsiglia \u00e8 stata fondata nel V secolo da Giovanni Cassiano, nei pressi delle tombe dei martiri, fra i quali si narra vi fosse appunto san Vittore di Marsiglia (morto nel 303 o 304), al quale fu dedicata.\nStoria.\nL'Abbazia di San Vittore fu interessata dall'eresia del semipelagianesimo. Il monastero sub\u00ec le incursioni e le distruzioni da parte dei Vichinghi e dei Saraceni nell'838 e nel 923 venne distrutta completamente.\nL'abbazia assunse un'importanza considerevole verso l'anno 1000 quando fu ricostruita sotto la regola di San Benedetto e divenne un centro d'influenza per tutta la Provenza. Uno dei suoi abati, Guillaume de Grimoard, fu eletto papa nel 1362 con il nome di Urbano V (sepolto poi in quest'Abbazia). A partire dal XV secolo per l'abbazia incominci\u00f2 un irrimediabile declino.\nAttualmente rimane solo la ex chiesa abbaziale mentre il convento \u00e8 andato distrutto durante la Rivoluzione Francese."}
{"id": "2302397", "revid": "767487", "url": "https://it.wikipedia.org/wiki?curid=2302397", "title": "Carlos Alberto", "text": ""}
{"id": "2302400", "revid": "1543377", "url": "https://it.wikipedia.org/wiki?curid=2302400", "title": "Metsovo", "text": "Metsovo (, in aromeno: \"Aminciu\"), o Metsovon, \u00e8 un comune della Grecia situato nella periferia dell'Epiro (unit\u00e0 periferica di Giannina) con 7.177 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 364\u00a0km\u00b2 e la popolazione \u00e8 passata da 3.195 a 7.177 abitanti.\nGeografia fisica.\nLa citt\u00e0 \u00e8 locata sulle montagne del Pindo nella parte settentrionale del paese e pi\u00f9 precisamente \u00e8 compresa fra la citt\u00e0 di Giannina a nord e Le Meteore a sud.\nMetsovo \u00e8 la pi\u00f9 grande citt\u00e0 arumena in Grecia ed \u00e8 famosa per la produzione di formaggio Metsovone e per le cantine vinicole.\nIl figlio pi\u00f9 illustre di Metsovo \u00e8 sicuramente Giorgio Averoff (1815-1899),uomo d'affari e filantropo greco vissuto in Egitto.\nStoria.\nLe prime tracce di insediamento risalgono al secondo millennio a.C., quando gruppi di popolazioni dedite alla pastorizia si insediarono nella zona. Essendo un punto passaggio obbligato per il commercio tra l'interno della regione e la catena del Pindo, Metsovo acquist\u00f2 nel corso degli anni sempre maggiore importanza. In epoca romana vi venne costruita una fortezza denominata \"Imperatori\", per il controllo di un importante punto di passaggio per le carovane ed i convogli provenienti dalle coste meridionali dell'Epiro e dirette in Tessaglia e in Macedonia. Il nome \"Metsovo\" appare per la prima volta in epoca bizantina, nell'opera \"Chronikon ton Ioanninon\", dove si dice che \"nel 1380 il vescovo serbo di Io\u00e0nnina malvers\u00f2 il vescovo di Metsovo, il quale godeva di grande stima\". Tuttavia esistono diverse versioni sull'origine del nome, una di queste vuole che esso provenga dallo slavo \"mets+ovo\" ovvero \"villaggio degli orsi\", mentre altri pensano che esso abbia origini dal greco \"Meso-Vouni\", ovvero \"in mezzo alla montagna\", che si sarebbe poi trasformato in \"mesovo\" fino a giungere alla sua versione finale \"metsovo\".\nSin dal X secolo fino a tutto il XVIII la popolazione di Metsovo godette di numerosi privilegi e di una notevole indipendenza amministrativa e politica, sancite e ribadite nel tempo da sovrani quali Costantino Porfirogenito, Andronico III Paleologo e Murad II. Tali concessioni si spiegano con il desiderio di questi sovrani di garantirsi la fedelt\u00e0 nei confronti del potere centrale da parte della popolazione di Metsovo a garanzia del controllo del valico montagnoso di Zygos. Questa situazione di privilegio ebbe bruscamente termine con l'avvento al potere di Al\u00ec Pasci\u00e0 di Tepeleni, il quale nel 1795 dichiar\u00f2 nulla qualsiasi forma di autogoverno e di privilegio amministrativo, intendendo ottenere con questa decisione il totale controllo politico della zona. Grazie all'enorme sviluppo commerciale, tuttavia, garantito dal suo lungo periodo di semi-indipendenza amministrativa e politica, la citt\u00e0 di Metsovo visse un continuo e lungo periodo di sviluppo, trasformandosi in un nodo di scambio e di commerci strategico per tutta la regione. L'enorme afflusso di ricchezze port\u00f2 anche altri vantaggi, permettendo, ad esempio, la nascita di importanti centri educativi, nei quali insegnarono i pi\u00f9 importanti studiosi e scienziati dell'epoca provenienti da tutta la Grecia. Da un censimento risalente al 1735 si evince che Metsovo contava ben 235 famiglie per un numero complessivo di circa 2.500 abitanti. alcuni dei quali emigrarono in diverse parti d'Europa per fondare importanti dinastie commerciali che non avrebbero mai dimenticato la madrepatria. Fu proprio grazie agli ingenti contributi finanziari di questi mercanti durante la Guerra d'indipendenza greca del 1821 che la cittadina di Metsovo \u00e8 annoverata con onore nella storia di questa nazione; nel numero di questi benefattori della nazione greca sono da annoverare il filantropo Giorgio Averoff e Mihail Tossizza.\nLuoghi di interesse turistico.\nTra i luoghi di particolare interesse artistico di Metsovo sono da annoverare la Galleria Averoff, una galleria di arte contemporanea fondata dai tre figli di Giorgio Averoff, ed ospita un'importante collezione di opere di pittori greci del XIX e XX secolo, tra i quali Dionysios Tsokos, Spyridon Prosalentis e Polychronis Lembesis, gran parte dei dipinti appartenenti alla collezione provengono dalla raccolta privata lasciata in eredit\u00e0 dal benefattore locale Evangelos Averoff-Tossizza.\nDi notevole pregio artistico \u00e8 anche il piccolo monastero di Agios Nikolaos, fondato nel XIV secolo da alcuni briganti locali convertitisi e restaurato e riconsacrato nel 1963. La costruzione \u00e8 ad una sola navata ed ha magnifici affreschi risalenti al 1700."}
{"id": "2302402", "revid": "1632387", "url": "https://it.wikipedia.org/wiki?curid=2302402", "title": "Michel Pinseau", "text": "Biografia.\nPinseau si laure\u00f2 in architettura presso la \u00c9cole nationale sup\u00e9rieure des beaux-arts di Parigi nel 1956. Lavor\u00f2 poi a diversi progetti nella capitale francese specialmente nell'area dei Champs-Elys\u00e9es.\nEgli \u00e8 noto per aver progettato la moschea intitolata al re Hassan II del Marocco. Dopo un incontro fra Pinseau ed il re, avvenuto negli anni settanta, egli inizi\u00f2 a realizzare diversi altri progetti in territorio marocchino. Realizzo inoltre il padiglione del Marocco per l'Expo 1992 a Siviglia."}
{"id": "2302404", "revid": "4711", "url": "https://it.wikipedia.org/wiki?curid=2302404", "title": "Coppa di Jugoslavia di pallacanestro maschile", "text": "La Coppa di Jugoslavia di pallacanestro \u00e8 stato un trofeo nazionale della Repubblica Socialista Federale di Jugoslavia prima, e della Repubblica Federale di Jugoslavia poi, organizzato annualmente dal 1969 al 2002."}
{"id": "2302412", "revid": "767487", "url": "https://it.wikipedia.org/wiki?curid=2302412", "title": "Ziphosuchia", "text": "Gli zifosuchi (Ziphosuchia) sono un gruppo di rettili imparentati con i coccodrilli, vissuti fra il Cretaceo e il Miocene (110 - 15 milioni di anni fa). I loro resti sono stati ritrovati principalmente in Sudamerica, ma anche in Europa, Africa e Asia.\nDescrizione.\nNonostante questi animali fossero stretti parenti dei coccodrilli, il loro aspetto era decisamente diverso da quello delle forme attuali. In genere gli zifosuchi possedevano zampe lunghe e un muso corto; il corpo era tenuto sollevato dal terreno, grazie agli arti robusti, e il cranio era notevolmente robusto. La dentatura, almeno nelle forme carnivore, era composta da denti taglienti, compressi lateralmente e carenati, molto simili a quelli dei dinosauri teropodi. Molti zifosuchi erano lunghi alcuni metri, ma alcune specie non superavano il metro di lunghezza.\nEvoluzione.\nSi presume che gli zifosuchi abbiano avuto origine nel Cretaceo inferiore in Sudamerica o in Africa, da alcuni crocodilomorfi primitivi affini ai gobiosuchidi (Gobiosuchidae). In breve tempo, questi animali si diversificarono e riempirono diverse nicchie ecologiche: alcuni zifosuchi divennero erbivori (\"Notosuchus\"), altri si specializzarono nella predazione (\"Baurusuchus\"), altri ancora divennero divoratori di carogne (\"Libycosuchus\"). Altre forme erano ancora pi\u00f9 strane, dal cranio simile a quello dei cani (\"Mariliasuchus\") o dei conigli (\"Yacarerani\").\nNel Cretaceo superiore questi \"coccodrilli\" erano diffusi, oltre che in Sudamerica e Africa, anche in Asia \"(Pabwehshi\", \"Chimaerasuchus\") e in Europa (\"Doratodon\"). L'evento catastrofico di fine Cretaceo port\u00f2 all'estinzione la maggior parte degli zifosuchi, ma alcune forme relitte sopravvissero nel Cenozoico in Europa (\"Iberosuchus\", \"Bergisuchus\"), Africa (\"Eremosuchus\") e Sudamerica. In quest'ultimo continente, in particolare, si svilupp\u00f2 la famiglia dei sebecidi (Sebecidae), con forme terrestri che sopravvissero fino a Miocene inoltrato.\nTassonomia.\nDa Mikko's Philogeny Archive: https://web.archive.org/web/20121018111306/http://www.helsinki.fi/~mhaaramo/metazoa/deuterostoma/chordata/archosauria/crocodylia/ziphosuchia.html\n \u2020Ziphosuchia sensu Ortega, Gasparini, Buscalioni &amp; Calvo, 2000, and Turner &amp; Calvo, 2005\n |?- \u2020\"Wanosuchus atresus\"\n |--o \u2020Notosuchia [Notosuchidae sensu lato]\n | |?- \u2020\"Adamantinasuchus navae\" Nobre &amp; Carvalho, 2006; U.Cret. SA.\n | |--o \u2020Candidodontidae Carvalho, Ribeiro &amp; Avilla, 2004\n | | |--o \u2020\"Mariliasuchus\" Carvalho &amp; Bertini, 1999; U.Cret. SA.\n | | | |-- \u2020\"M. amarali\" Carvalho &amp; Bertini, 1999\n | | | `-- \u2020\"M. robustus\"\n | | |-- \u2020\"Candidodon itapecuruense\" Carvalho &amp; Campos, 1988; L.Cret. ESA.\n | | `?- \u2020\"Malawisuchus mwakasyungutiensis\" Gomani, 1997; L.Cret. EAf.\n | `--o \u2020Notosuchidae Dollo, 1914 [1924]\n | |-- \u2020\"Notosuchus terrestris\" Woodward, 1896; U. Cret. WSA.\n | `--+-- \u2020\"Sphagesaurus huenei\" Price, 1950, L. Cret. ESA.\n | `-- \u2020\"Chimaerasuchus paradoxus\" Wu, Sues &amp; Sun, 1995; L. Cret. EAs.\n `--+-- \u2020\"Libycosuchus\" sp. [Libycosuchidae]\n `--+--o \u2020\"Doratodon\" Seeley, 1881; U.Cret. SWEu.\n | |-- \u2020\"D. carcharidens\" (Bunzel, 1871)\n | `-- \u2020\"D. ibericus\" Company, Pereda Suberbiola, Ruiz-Ome\u00f1aca &amp; Buscalioni, 2005\n `--o \u2020Sebecosuchia Colbert, 1946 \n |-- \u2020\"Pehuenchesuchus enderi\" Turner &amp; Calvo, 2005\n |--o \u2020Sebecosuchidae Simpson, 1937 Sebecidae\n | |?- \u2020\"Ilchunaia parca\" Rusconi, 1946\n | |?- \u2020\"Ayllusuchus fernandezi\" Gasparini, 1984\n | |--+-- \u2020\u201cItaborai crocodyliform\u201d\n | | `-- \u2020\"Bretesuchus bonapartei\" Gasparini,Fernandez &amp; Powell, 1993\n | `--o \u2020\"Sebecus\" Simpson, 1937\n | |-- \u2020\"S.\" sp.1\n | |-- \u2020\"S.\" sp.2\n | |-- \u2020\"S.\" sp.3\n | |-- \u2020\"S. querejazus\" Buffetaut &amp; Marshall, 1991\n | |-- \u2020\"S. icaeorhinus\" Simpson, 1937\n | `-- \u2020\"S. huilensis\" Langston, 1965\n `--o \u2020Baurusuchoidea \n |--o \u2020\"Iberosuchus\" Antunes, 1975; Eoc. WEu. [Iberosuchidae]\n | |-- \u2020\"I. macrodon\" Antunes, 1975\n | `?- cf. \u2020\"Iberosuchus\" Ortega et al., 1996 \n |-- \u2020\"Eremosuchus elkoholicus\" Buffetaut, 1989; Eoc. NAf.\n `--o \u2020Baurusuchidae Price, 1945\n |?- \u2020\"Bergisuchus dietrichbergi\" (Berg, 1966) Eoc. CEu. \n |--o \u2020\"Baurusuchus\" Price, 1945; U.Cret. SAm.\n | |-- \u2020\"B. pachecoi\" Price, 1945\n | `-- \u2020\"B. salgadoensis\" Carvalho, Campos &amp; Nobre, 2005\n |-- \u2020\"Cynodontosuchus rothi\" Woodward, 1896; U.Cret. SAm. \n |-- \u2020\"Pabwehshi pakistanensis\" Wilson, Malkani &amp; Gingerich, 2001; U.Cret. SAs.\n `-- \u2020\"Stratiotosuchus maxhechti\" Campos, Suarez, Riff, Kellner,2001; U.Cret. SAm."}
{"id": "2302417", "revid": "729019", "url": "https://it.wikipedia.org/wiki?curid=2302417", "title": "Philippe Marocco", "text": "Biografia.\nMarocco leg\u00f2 la sua carriera al Montferrand, con cui vinse una Coppa di Francia nel 1985-86 e giunse alla finale del campionato nazionale nel 1993-94.\nFu convocato per la prima volta in Nazionale francese nel corso del Cinque Nazioni 1986, esordendo contro la .\nPartecip\u00f2 ad altre tre edizioni del torneo (dal al ), vincendone complessivamente due, una delle quali \"ex aequo\" con la citata .\nPrese anche parte alla , nel corso della quale disput\u00f2 il suo ultimo incontro internazionale, contro i padroni di casa dell' (bench\u00e9, per motivi di organizzazione, l'incontro si fosse disputato al Parco dei Principi di Parigi).\nDopo il ritiro da giocatore Marocco intraprese la carriera tecnica; dal 2005 al 2011 ha allenato Montlu\u00e7on in F\u00e9d\u00e9rale 1 (terza divisione nazionale) e, dalla stagione successiva, a Saint-Junien.\nMarocco \u00e8 anche referente regionale dell'Accademia federale francese per le prime linee, organismo della Federazione incaricato di reclutare e formare giovani piloni e tallonatori di interesse nazionale."}
{"id": "2302418", "revid": "416175", "url": "https://it.wikipedia.org/wiki?curid=2302418", "title": "Chiesa di San Donnino (Montecchio Emilia)", "text": "La chiesa di San Donnino martire \u00e8 un edificio di culto cattolico situato in via Franchini a Montecchio Emilia, in provincia di Reggio Emilia. La chiesa \u00e8 sede della parrocchia omonima del vicariato della Val d'Enza della diocesi di Reggio Emilia-Guastalla.\nStoria.\nLa chiesa sorse probabilmente come oratorio alla fine del IX secolo e fu ricostruita alla fine dell'XI secolo in stile romanico. Fu una pieve, ricordata in un documento del 1233 come \"plebis di Monticulo\", dotata di fonte battesimale.\nLa chiesa venne ricostruita tra il 1596 e il 1600, invertendo l'orientamento originale, e le fu aggiunto un campanile, completato nel 1948. Nel 1613 venne ricostruita la canonica.\nDescrizione.\nLa facciata presenta un avancorpo centrale sopra un portico a pilastri che ospita il portale di accesso alla navata centrale, sormontato al centro da una nicchia con la statua del santo. Le navate laterali hanno accessi indipendenti ai lati del portico.\nL'interno \u00e8 a tre navate divise da pilastri che sostengono archi ribassati, con sei cappelle per lato. In fondo alla navata centrale, coperta da volte a vela, si trova il presbiterio, terminante in un'abside semicircolare , che ospita un coro ligneo ottocentesco. Ai lati del presbiterio si trovano altre due cappelle dedicate una alla Madonna delle Grazie nella quale \u00e8 riposto il Santissimo Sacramento e l'altra a San Francesco d'Assisi.\nIl coro ligneo in noce \u00e8 opera degli ebanisti intagliatori Brindani di Montecchio. La grande croce che pende dal soffitto \u00e8 in legno dipinto con pigmento bianco mentre il crocifisso \u00e8 in carta pesta policroma.\nTutte le vetrate della chiesa sono opera novecentesca di preziosa tradizione artigianale dei F.lli Poli di Verona e rappresentano un ciclo unitario completo dei temi fondativi dell'esperienza cristiana.\nL'altare maggiore, spostato in seguito alla riforma liturgica nel XX secolo, \u00e8 decorato anteriormente da un paliotto settecentesco al cui centro si nota la figura del soldato Donnino, con la testa in mano e una croce al posto della testa. La scena disegnata nel paliotto \u00e8 invitante e stimola ad entrare. Chi entra in questa chiesa deve sentirsi un pellegrino in cammino verso il Signore e la chiesa deve significare questa escatlogia dell'assemblea.\nIl presbiterio ospita la tela di Jean-Baptiste Le Bel con \"San Donnino\", del 1720. In una delle cappelle laterali si conserva il fonte battesimale del XII secolo. La Pieve \u00e8 aggregata alla diocesi di Reggio Emilia e in seguito fu dichiarata di libera collocazione indipendente dal Vicario soggetta direttamente al Vescovo (1828). Il fonte battesimale risalente all'XI secolo viene collocato nell'attuale ubicazione (1865).\nPer avere una visione completa delle foto della chiesa vedi il sito \" istituto onnicomprensivo di Montecchio Emilia\""}
{"id": "2302419", "revid": "228587", "url": "https://it.wikipedia.org/wiki?curid=2302419", "title": "Carlos Alberto (disambigua)", "text": ""}
{"id": "2302428", "revid": "729019", "url": "https://it.wikipedia.org/wiki?curid=2302428", "title": "Guards Armoured Division", "text": "La Guards Armoured Division (Divisione Corazzata della Guardia) era una formazione corazzata dell'Esercito britannico durante la seconda guerra mondiale.\nStoria.\nLa Guards Armoured Division venne formata il 17 giugno 1941 e rimase nel Regno Unito per completare l'addestramento sino al 26 giugno 1944, quando sbarc\u00f2 in Normandia come parte del VIII Corpo d'Armata britannico. Il suo primo grande scontro \u00e8 stato l'operazione Goodwood, l'attacco da parte di tre divisioni corazzate alla cresta di Bourguebu in un tentativo di uscire dalla testa di ponte in Normandia. Quella \u00e8 stata seguita dall'operazione Bluecoat, l'avanzata ad est di Caen a seguito della formazione della sacca di Falaise. Trasferita al XXX Corpo d'Armata, la divisione ha liberato Bruxelles. Ha guidato l'attacco del XXX Corpo durante l'operazione Market Garden, l'avanzata delle forze di terra per ricongiungersi con le unit\u00e0 aviotrasportate che miravano ad assicurare i ponti da Eindhoven ad Arnhem, catturando il ponte di Nimega in congiunzione con i paracadutisti americani. Durante la battaglia delle Ardenne, \u00e8 stata mandata verso la Mosa come riserva in caso di sfondamento delle linee americane da parte dei tedeschi. Ha subito duri combattimenti durante l'operazione Veritable, l'avanzata in direzione del Reno attraverso il Reichswald, e nuovamente nell'avanzata verso la Germania. La divisione \u00e8 rimasta in vita sino al 12 giugno 1945, quando \u00e8 stata riorganizzata come una divisione di fanteria, la Divisione della Guardia.\nComandanti.\nLa divisione ha avuto due comandanti:\nOrdine di battaglia.\nAnche se la sua organizzazione sulla carta \u00e8 rimasta di una brigata corazzata e una di fanteria meccanizzata, da dopo la Normandia ha combattuto generalmente divisa in due gruppi da battaglia per ciascun quartier generale di brigata.\n5\u00aa Brigata Corazzata della Guardia\n32\u00aa Brigata della Guardia\nUnit\u00e0 di supporto\nVideogiochi.\nUna rappresentazione videoludica della Guards Armoured Division \u00e8 presente in \"\"."}
{"id": "2302429", "revid": "133504", "url": "https://it.wikipedia.org/wiki?curid=2302429", "title": "Supercapacitore", "text": ""}
{"id": "2302436", "revid": "327794", "url": "https://it.wikipedia.org/wiki?curid=2302436", "title": "Soggolo", "text": "Il sogg\u00f3lo (contrazione da \"sotto la gola\") \u00e8, nell'abbigliamento femminile medievale e rinascimentale europeo, una benda, o fascia a largo nastro che passando sotto il mento avvolge il viso e il collo congiungendosi alla sommit\u00e0 del capo.\nGi\u00e0 in uso nel secolo XIII, nel secolo XIV veniva portato dalle nobildonne sopra il vestito come sorta di bavero. Era infatti consuetudine delle donne sposate non mostrare i propri capelli. Il soggolo poteva anche essere inamidato e modellato per assumere forme particolari. \u00c8 rimasto nella veste monacale quasi sempre abbinato al \"manto da testa\".\nIl soggolo nell'abbigliamento militare.\nViene cos\u00ec chiamata, nell'abbigliamento militare, anche la striscia di cuoio, cordoncino o nastro che passando sotto il mento mantiene ancorato al capo un cappello, casco, kep\u00ec o elmetto militare; estensibile, si fissa sotto al mento per evitare la perdita del berretto per il vento o per cause dinamiche. Oggid\u00ec, salvo che per l'elmetto, nel quale la funzione di tenimento \u00e8 pi\u00f9 importante per il peso del copricapo e la sua tendenza a scivolare, \u00e8 per lo pi\u00f9 meramente ornamentale.\nAll'altezza delle tempie il soggolo ospita un richiamo dei gradi di spallina, consistente in un galloncino per lato. Il soggolo degli ufficiali \u00e8 in genere di cordoncino (treccia per i generali, cordone a due legnoli con torsione sinistrorsa per gli ufficiali superiori, nastro di tessuto per gli ufficiali inferiori). Per i sottufficiali \u00e8 invece generalmente di solo cuoio con galloncini, mentre per la truppa non ci sono in genere ornamenti di sorta. In ogni caso, \u00e8 bene far notare che non risulta nessun richiamo storico, e specialmente marinaresco, che possa dare significato al fatto che alcuni ufficiali, in special modo quelli di marina, utilizzino il sottogola ovvero il soggolo lavorato a mo' di treccia. Cordoni, doppi cordoni e catenelle hanno a significare la forza e la resistenza agli sforzi, alla pari delle dotazioni marinaresche in uso sulle navi, atte a fronteggiare i duri eventi dell'attivit\u00e0 nautica. A fronte di ci\u00f2, la treccia, di provenienza sicuramente non marinaresca, non trova la giusta collocazione nelle simbologie marinare, ma rimane solamente un oggetto puramente ed unicamente ornamentale. \nPer alcuni tipi di copricapo, ad esempio l'elmo dei Corazzieri (con cimiero) o la \"lucerna\" dell'alta uniforme dei carabinieri (con pennacchio), il soggolo \u00e8 sempre ordinariamente esteso sotto il mento."}
{"id": "2302437", "revid": "767487", "url": "https://it.wikipedia.org/wiki?curid=2302437", "title": "Rosolino Patern\u00f2, soldato", "text": "Rosolino Patern\u00f2, soldato \u00e8 un film italiano del 1970 diretto da Nanni Loy.\nTrama.\nTunisia, luglio 1943. Rosolino Patern\u00f2, prigioniero italiano delle truppe statunitensi, viene paracadutato in Sicilia assieme a quattro militari alleati, in una missione del cui obiettivo \u00e8 tenuto all'oscuro, in quanto viene ingaggiato come guida per giungere, travestiti da contadini siciliani, nei dintorni di Licata. Il Comandante Pawney muore durante il lancio non aprendosi il paracadute, un loro compagno viene scoperto ed ucciso. Patern\u00f2 riesce a portare i superstiti a destinazione per scoprire che l'artiglieria costiera, che doveva essere sabotata onde consentire uno sbarco alleato senza azioni cruente, era stata da tempo trasferita in Africa. Il commando fa saltare comunque la guarnigione ma il comando alleato, non ricevendo notizie, ordina il bombardamento a tappeto che avviene sotto gli occhi dei tre uomini sconcertati, i quali feriti, scorgono i comandanti delle due parti brindare alla pace raggiunta."}
{"id": "2302439", "revid": "1974457", "url": "https://it.wikipedia.org/wiki?curid=2302439", "title": "Schermatura elettronica", "text": "Una schermatura elettronica si riferisce alle strutture che racchiudono completamente un'apparecchiatura elettronica o una sua parte, cos\u00ec come tutte quelle soluzioni atte a ridurre i disturbi che si verificano nel trasporto dei segnali.\nFa parte di una categoria pi\u00f9 ampia denominata schermatura elettromagnetica.\nFunzioni.\nI compiti da esso svolti sono due:"}
{"id": "2302440", "revid": "765341", "url": "https://it.wikipedia.org/wiki?curid=2302440", "title": "Teologia della comunicazione", "text": "La teologia della comunicazione \u00e8 la disciplina che studia il contenuto della teologia e della prassi della Chiesa cattolica, secondo le categorie proprie della comunicazione. Essa si \u00e8 sviluppata nell'ambito della teologia pastorale, anche grazie all'attenzione che il Concilio Vaticano II ha mostrato nei confronti dei mezzi di comunicazione, con il documento \"Inter Mirifica\".\nPrima di poter parlare di teologia della comunicazione, occorre approfondire i concetti di teologia e comunicazione con le affinit\u00e0 e i vari conflitti. Lo spunto per tale rilflessione nasce dal presupposto che essendo la comunicazione una realt\u00e0 estremamente complessa ma nello stesso tempo autonoma, non pu\u00f2 essere riassorbita da altre discipline e in particolare dalla teologia; ci\u00f2 per\u00f2 non significa che non possa fornire a queste un notevole contributo, sia a livello di metodo, sia a livello di principi, sia a livello di riflessione teoretica.\nIn questa prospettiva occorre prima cosa definire i concetti di base e cio\u00e8 la comunicazione stessa e la teologia, per poi passare ad esaminare le obiezioni che possono sorgere ad un discorso di inter-relazione tra le due e la possibilit\u00e0 di contestazione a tali obiezioni. Naturalmente si tratta di un discorso che non si vuole porre come risolutivo, ma come provocativo e che perci\u00f2 pi\u00f9 che fornire delle risposte definitive vuole invitare ad indirizzare l'attenzione e far nascere degli interrogativi in questo ambito di ricerca.\nChe cos'\u00e8 la comunicazione?\nTutti comunichiamo e per esperienza tutti sappiano cosa significa comunicare. Gli studiosi individuano in essa varie caratteristiche, diversi settori, svariate qualit\u00e0. Abbiamo una comunicazione parlata e non parlata, trans-spaziale o trans-temporale, unilaterale, bilaterale o multilaterale, diretta, mediata, sensoriale. Possiamo dire che essa \u00e8 un processo, ma poi ci rendiamo conto che pu\u00f2 anche porsi come azione o delinearsi come situazione o pu\u00f2 essere le tre cose simultaneamente.\nLa comunicazione \u00e8 una componente essenziale del mondo creato: in linguaggio teologico possiamo affermare che il fatto, l'esperienza, la pratica della comunicazione appartengono alle realt\u00e0 terrene. La comunicazione ha quale soggetto agente e protagonista l'uomo o gli uomini che comunicano. \u00c8 conseguentemente, una realt\u00e0 terrena, ma pi\u00f9 vicina alle realt\u00e0 culturali che a quelle meramente naturali, pi\u00f9 caratteristica della storia umana che della creazione cosmica. Non possiamo immaginare l'uomo senza la comunicazione, n\u00e9, tantomeno, \u00e8 possibile pensare il progresso storico dell'umanit\u00e0 senza la comunicazione.\nLa comunicazione nel senso etimologico.\nLa parola \"comunicazione\" deriva da un'antichissima radice sanscrita (\"com,\" con il senso di \"mettere in comune\" successivamente evoluta nel latino \"communis\" (comune) composto dall'unione di \"cum\" (insieme) e \"munis\" (obbligazione, debito, dono). Vi \u00e8 dunque in questa parola un elemento che richiama la reciprocit\u00e0, il vincolo collettivo, in ultima analisi il sentimento fondativo del vivere sociale: si nota immediatamente che si tratta della stessa radice della parola \"comunit\u00e0\" e non a caso i due termini ricorrono spesso assieme. \"Comunicare\" significa quindi anche \"condividere\" e la comunicazione pu\u00f2 essere considerata perfino come uno dei \"rituali\" attraverso i quali riproduciamo costantemente il \"collante\" della societ\u00e0. Concepire la comunicazione come \"communis\", come condivisione, rappresenta un ritorno all'uso che per secoli si \u00e8 fatto di questa parola: pensiamo alla comunicazione nel senso antico di \"comunione eucaristica\" del cristianesimo.\nLa comunicazione come processo.\nSe consideriamo la comunicazione dal punto di vista del processo, facciamo riferimento a quel momento in cui una certa informazione che fa parte del patrimonio interiore dell'emittente (idee, sentimenti, dati di coscienza, stati d'animo), viene in qualche modo oggettivata tramite la scrittura, la parola, l'immagine e con una certa intenzione (conscia o inconscia) inviata a un ricevente che in qualche modo assorbe questa informazione come parte del suo patrimonio personale.\nLa comunicazione come azione.\nSe consideriamo la comunicazione come azione, andiamo a prendere in esame il fatto che una certa informazione viene inviata dall'emittente al ricevente, non pi\u00f9 attraverso un qualcosa oggettivato e delimitato ma attraverso un progetto operativo nel quale la comunicazione passa, in primo luogo attraverso la mobilit\u00e0 corporale e in secondo luogo attraverso i risultati che si ottengono tramite le azioni.\nLa comunicazione come situazione.\nSe invece la prospettiva \u00e8 quella della comunicazione come situazione, il nostro referente \u00e8 l'esistenza dell'uomo in un mondo in cui ci sono altre persone con le quali inevitabilmente entra in relazione con l'espressione del volto, con il modo di vestire, con l'essere in un luogo invece che in un altro. La nostra realt\u00e0 fisica \u00e8 espressione agli altri di ci\u00f2 che noi siamo (...) e ci rende partecipi come di un flusso di comunicazione da cui non possiamo estraniarci.\nUna definizione tipologica della comunicazione.\nSe cerchiamo di darne una definizione tipologica possiamo poi evidenziare che la comunicazione pu\u00f2 essere di tipo interiore: l'essere umano stabilisce una comunicazione con se stesso e attraverso questo dialogo interiore che progredisce nella conoscenza di se stesso e nella ricerca di una soluzione ai suoi problemi personali.\nIl criterio funzionale della comunicazione.\nSe cerchiamo di definirla in base a un criterio funzionale vediamo che: essa serve ad informare (\u00e8 alla base del raccoglimento di quelle notizie e di quei fatti che ci mettono poi in grado di comprendere la realt\u00e0 in cui siamo situati), a permettere la socializzazione tra gli uomini a perseguire gli obiettivi che ogni uomo e ogni gruppo si propone, a promuovere le scelte personali, a fornirci la chiave d'accesso alla discussione e al dialogo, a permettere la divulgazione del sapere e in questo modo a contribuire alla formazione delle persone, a stimolare l'immaginazione individuale e collettiva che \u00e8 alla base di ogni forma di progresso, a rendere possibile per l'uomo il divertimento (sport, musica, danza), a vincere la solitudine.\nConclusione.\nLa conseguenza di ci\u00f2 \u00e8, che in quanto oggetto di ricerca scientifica essa deve necessariamente\nporsi come un'area multi-disciplinare e inter-disciplinare. Il suo orizzonte di connotazione in realt\u00e0 si definisce come un orizzonte aperto, poich\u00e9 coincide con quello dell'uomo stesso. Perci\u00f2 nel momento in cui andiamo a focalizzare la nostra attenzione sulla comunicazione dobbiamo prendere coscienza de fatto che possiamo assumere una prospettiva, toccarne alcuni aspetti, ma sempre tenendo presente che ci\u00f2 avviene all'interno di un insieme che alla stessa maniera dell'ameba cambia continuamente la sua forma e ingloba tutto ci\u00f2 che \u00e8 inglobabile dell'essere uomo per proiettarlo poi in un processo dinamico di tensione alla trascendenza del Mistero.\nChe cos'\u00e8 la Teologia?\nAbbiamo cercato di rispondere alla domanda su cos'\u00e8 la comunicazione nei suoi aspetti; adesso daremo una risposta alla domanda che cos'\u00e8 la teologia? A questa domanda posta migliaia di volte possiamo dare molte risposte in cui si rispecchiano tutti gli interessi, le preferenze e i punti di vista possibili. Anche il dare una definizione di che cos'\u00e8 la teologia non \u00e8 una cosa facile. \nLinee generali della teologia.\nIn linee molto generali la teologia, come dice la parola stessa, \u00e8 il parlare di Dio. Ma non si tratta del semplice parlare per il gusto di discutere, cos\u00ec come si parla del tempo per riempire i vuoti tra una conversazione e l'altra. La teologia \u00e8 una scienza, implica un parlare scientifico, razionale e sistematico. \nSi tratta di un parlare possibile perch\u00e9 a rivelarsi \u00e8 stato Dio stesso, quel Dio che si \u00e8 fatto conoscere dagli uomini entrando in relazione con loro. \nSi tratta quindi di un parlare di Dio, ma nella sua relazione all'essere vivente e all'esistere dell'uomo nel mondo. Inoltre questa rivelazione, questo parlare di Dio \u00e8 comprensibile solo se ci si apre ad una dimensione di fede che non solo deve essere vissuta, ma anche testimoniata. Si tratta perci\u00f2 del parlare di Dio da parte di uomini ad altri uomini. Un parlare che nasce da una esperienza di fede e che non \u00e8 finalizzato ad un aumento di conoscenze su Dio ma a dare le ragioni della nostra fede, a un discorso di crescita nella fede, di condivisione, di aiuto e soprattutto ad un cambiamento integrale della persona che si deve manifestare concretamente in una prassi di vita.\nLa teologia \u00e8 un'area specifica del sapere. \u00c8 un \"discorso su Dio\"; Dio \u00e8, effettivamente, l'oggetto principale della teologia; nessuno, tuttavia, ha mai visto Dio: non \u00e8 possibile infatti una sua diretta conoscenza. L'uomo pu\u00f2 avvicinarsi a Dio e al discorso su Dio solo attraverso le realt\u00e0 storiche. Il mondo creato e la storia sono mediazioni della rivelazione divina e della conoscenza di Dio. Per questa ragione la teologia non \u00e8 solo un discorso su Dio. In questo senso qualunque realt\u00e0 creata, sia che si tratti di una realt\u00e0 culturale, \u00e8 oggetto della riflessione teologica, bench\u00e9 si tratti di un oggetto indiretto e secondario del sapere teologico.\nIl mistero del rapporto tra teologia e comunicazione.\nPer la teologia della comunicazione, il comunicare \u00e8 nella sua essenza un Mistero: il mistero di un io che si apre al mistero di uno o pi\u00f9 tu, il mistero di un io che si scopre come qualcosa di pi\u00f9 di semplice materia, come capace di trascendere quelle coordinate definite che lo limitano: lo spazio, il tempo e di aprirsi all'infinito, attingendo da esso. In questo senso il Mistero dell'Incarnazione di Cristo \u00e8 fondativo per la fede cristiana: Dio ha comunicato attraverso il suo Figlio nella nuova Alleanza il suo progetto di salvezza.\nIl comunicare di Dio \u00e8 in stretto rapporto con il comunicare dell'uomo nell'oggi della storia.\nPer la teologia della comunicazione, possiamo dire che in quanto alla comunicazione intratrinitaria, mai l'uomo sarebbe riuscito a scoprire l'intimit\u00e0 di Dio se questo non si fosse manifestato o rivelato. Per questo motivo \u00e8 necessario riferirsi alla rivelazione per cercare e per conoscere i fondamenti trinitari della comunicazione. Il Dio della fede cristiana si \u00e8 rivelato come un Dio trinitario, nel quale coincidono l'unit\u00e0 e la pluralit\u00e0, un solo Dio e tre persone, il Padre, il Figlio e lo Spirito Santo. Questa verit\u00e0 che conosciamo fin dal catechismo non \u00e8 indifferente per una teologia della comunicazione: al contrario, ne costituisce la base dottrinale. Solo a partire dalla comunicazione intratrinitaria si pu\u00f2 comprendere il progetto di comunione e comunicazione che definisce la vocazione dell'umanit\u00e0 secondo la fede cristiana; solo a partire dalla comunione intratrinitaria si pu\u00f2 comprendere il valore e il significato della comunione umana. Il Dio cristiano non \u00e8 un Dio solitario e isolato: \u00e8 uno, ma non \u00e8 solo. \u00c8 un Dio trinitario, comunitario, nel quale esistono simultaneamente tre persone implicate in modo essenziale. Pi\u00f9 correttamente l'unit\u00e0 delle tre Persone risiede nella comunione o comunicazione che si crea tra queste. La comunione \u00e8 un rapporto caratteristico delle persone: solo gli esseri personali si possono unire, aprirsi gli uni agli altri ed essere uno per tutti; in ci\u00f2 consiste la comunicazione. L'unione tra le tre Persone divine non sopprime la differenza e l'individualit\u00e0 di ognuna di esse; anzi, l'unione presuppone la differenza. Per la comunicazione reciproca le tre Persone costituiscono l'unico Dio-amore.\nLa teologia della comunicazione \u00e8 azione della Chiesa attenta al dato di fede, ma anche al dato delle scienze umane ed in particolare delle scienze delle comunicazioni. La teologia della comunicazione si occupa in modo diretto specifico dell'agire clericale. La teologia della comunicazione non si occupa della TV, dei registratori, ma dell'azione ecclesiale in un tempo fortemente caratterizzato dalla presenza dell'azione dei media.\nIl genetico teologia della comunicazione non \u00e8 un genitivo oggettivo ma soggettivo, perch\u00e9 se fosse oggettivo, l'oggetto materiale sarebbe la comunicazione, mentre l'aspetto formale il modo di comunicarsi di Dio.\nIl rapporto di alterit\u00e0 della ragione rispetto alla fede riproduce cos\u00ec in sostanza il rapporto di alterit\u00e0 radicale fra il mondo e Dio, la natura e la grazia, la storia e l\"eschaton\", per cui il credere, pur portando a compimento il conoscere, richiede il sacrificio dell'intelletto, la sua \"kenosi\" e la sua crocifissione, in termini sempre pascaliani il rischio della scommessa, con la relativa critica alle ontoteologie di sempre e alla loro pretesa di raggiungere il Dio di Ges\u00f9 Cristo. Ed \u00e8 proprio la mediazione cristologica, la sua unicit\u00e0 e universalit\u00e0 che determina la necessit\u00e0 del salto della ragione verso la fede, in una prospettiva secondo la quale prove metafisiche di Dio sono cos\u00ec lontane dal modo di ragionare dell'uomo e cos\u00ec complicate, che colpiscono poco; e quand'anche servissero ad alcuni, servirebbero solo per il momento in cui essi riescono a cogliere tale dimostrazione; ma un'ora dopo temeranno di essersi sbagliati. \"Quod curiositate cognoverunt superbia amiserunt\". Questo \u00e8 ci\u00f2 che produce la conoscenza intorno a Dio ottenuta senza Ges\u00f9 Cristo:\ncomunicare, senza mediatore, con il Dio che si \u00e8 conosciuto senza mediatore. All'opposto, quelli che hanno conosciuto Dio per mezzo di un mediatore, riconoscono la loro miseria\u00bb.\nCi possono essere due eccessi, a cui bisogna porre molta attenzione: escludere la ragione, accettare solo la ragione e se \u00absi sottopone ogni cosa alla ragione, la nostra religione non avr\u00e0 nulla di misterioso e di soprannaturale. Se si rifiutano i principi della ragione, la nostra religione sar\u00e0 assurda e ridicola\u00bb.\nLa fede come atto metastorico, svincolato e libero sia dagli artifizi della ragione speculativa come dalle erudizioni storiche e storiografiche, solo essa, consente la contemporaneit\u00e0 col paradosso che \u00e8 Cristo stesso. L'atto di fede per\u00f2, richiede un salto nel buio, un vero e proprio sacrificio dell'intelletto e della ragione. Occorre lasciarsi stupire dal mistero di Cristo, affinch\u00e9 possiamo penetrarlo, con un atto di devozione e silenzio. La teologia insegna che il cristianesimo \u00e8 un avvenimento, ossia capire e scoprire all'interno della mia storia, la presenza di Cristo Salvatore. Allora possiamo comprendere, come la razionalizzazione della fede diventa uno dei modi attraverso cui si esprime il cristianesimo borghese, asservito ormai alle istanze del potere e del sapere che la modernit\u00e0 ha prodotto. \u00ab\"Stupore\" scrive - Karl Barth - ha a che fare con miracolo. Ma non ci aiuta nemmeno dire che chi si dedica alla teologia si imbatte dal primo all'ultimo passo nel \"miracolo\", cio\u00e8 nell'evento della presenza e dell'azione di ci\u00f2 che \u00e8 essenzialmente \"incoordinabile\". La teologia non \u00e8 soltanto, ma necessariamente \u00e8 anche la logica del miracolo. Se si vergognasse di non poter classificare in alcun modo il proprio oggetto, se si rifiutasse di porsi il problema che le incombe proprio a motivo dell'inclassificabilit\u00e0 del suo oggetto, non sarebbe pi\u00f9 teologia\u00bb.\nCos'\u00e8 la teologia della comunicazione?\nIn accordo con quanto detto fin qui, la teologia della comunicazione \u00e8 un discorso sulla comunicazione nel suo rapporto con Dio o con l'esperienza religiosa. \u00c8 un discorso sulla comunicazione nella prospettiva di Dio, della fede, della rivelazione. Questa \u00e8 la prospettiva che rende veramente teologico il discorso sulla comunicazione.\nLa teologia della comunicazione pu\u00f2 essere catalogata, conseguentemente, in una serie di teologie applicate che sono sorte nella seconda met\u00e0 del XX secolo. Pi\u00f9 concretamente, a partire dal Concilio Vaticano II \u00e8 prosperata la cosiddetta teologia delle realt\u00e0 terrene.\nL'obiettivo della teologia della comunicazione consiste nell'analizzare e nel valutare il fenomeno della comunicazione alla luce della fede, della rivelazione: in relazione con Dio. La teologia della comunicazione abbraccia due aspetti complementari: quello discendente e quello ascendente. Il discorso teologico discendente assume, come punto di partenza, alcuni presupposti teologici per illuminare e comprendere il valore e il significato teologico della comunicazione. \u00c8 un discorso sulla comunicazione umana a partire da Dio e dalla sua rivelazione. Il discorso teologico ascendente prende come punto di partenza l'esperienza umana della comunicazione, per approfondire e comprendere meglio alcune affermazioni centrali della teologia. \u00c8 un discorso su Dio a partire dall'esperienza e dalla pratica della comunicazione umana."}
{"id": "2302449", "revid": "4711", "url": "https://it.wikipedia.org/wiki?curid=2302449", "title": "Coppa di Jugoslavia (pallacanestro)", "text": ""}
{"id": "2302451", "revid": "767487", "url": "https://it.wikipedia.org/wiki?curid=2302451", "title": "Teddy Mayer", "text": "La sua fama \u00e8 legata alla direzione della McLaren di Formula 1 durante gli anni Settanta.\nBiografia.\nLaureato in diritto all'Universita di Cornell, Teddy Mayer fonda rapidamente la sua prima squadra automobilistica, destinata a far correre in Formula Junior il suo amico Peter Revson e suo fratello minore Timmy Mayer. Talentuosi, i due piloti proseguono la loro carriera in Europa e vengono seguiti da Teddy che fa loro da manager.\nAll'inizio del 1963, Timmy Mayer viene scelto da Bruce McLaren per correre nella Formula Tasman (un campionato invernale allora importante, disputato in Australia e in Nuova Zelanda) e porta con s\u00e9 il fratello maggiore. Per le sue conoscenze giuridiche e le sue capacit\u00e0 organizzative Teddy non impiega molto a diventare indispensabile per la conduzione della squadra e ne diviene il direttore sportivo. Anche se per la giovane squadra McLaren (che schierava vetture Cooper) il campionato termina tragicamente, con la morte di Timmy, Teddy Mayer e Bruce McLaren rimangono legati. Insieme sviluppano il team McLaren, che partecipera dapprima alla serie Can-Am in America del Nord, poi in Formula 1 a partire dal 1966.\nAlla morte di Bruce McLaren nel 1970, Teddy Mayer si ritrova solo al vertice del Team McLaren, ma ci\u00f2 non impedisce la crescita della squadra. Abile negoziatore, Teddy Mayer riesce a ottenere il sostegno di importanti sponsor quali Yardley e soprattutto Marlboro che segner\u00e0 la storia del team, sotto la sua direzione, Emerson Fittipaldi nel 1974 e James Hunt nel 1976 vinceranno il titolo mondiale. Ma in seguito del titolo di Hunt, i risultati peggioreranno sempre pi\u00f9, causando lo scontento della Marlboro. Alla fine del 1980, su intervento della Marlboro, il team McLaren si unisce con il Project Four di Ron Dennis, che diventer\u00e0 il nuovo maggiore azionista della squadra.\nRelegato a una funzione minore, Mayer vende le sue partecipazioni e meno di due anni dopo abbandona la squadra. Nel 1984, avvalendosi della collaborazione di Tyler Alexander anche lui proveniente dalla McLaren, fonda la \"Mayer Motor Racing\", una squadra per il campionato CART che con i piloti Tom Sneva e Howdy Holmes ottiene subito buoni risultati. L'anno seguente Mayer e Alexander tornano in Formula 1 coinvolti da Carl Haas nel progetto della nuova squadra FORCE Haas. Ma malgrado l'importanza dei mezzi disponibili l'avventura si chiude rapidamente senza risultati importanti.\nDopo alcune stagioni lontano dall'automobilismo, Mayer ritorna con il team Penske che partecipa al campionato CART, con cui collaborer\u00e0 fino al 2007 come consulente. Teddy Mayer ha avuto due figli, una femmina di nome Anne e un maschio cui \u00e8 stato imposto il nome del fratello morto nel 1964, ossia Tim. Tim Mayer \u00e8 occupato negli sport automobilistici come dirigente dell'IMSA."}
{"id": "2302453", "revid": "4711", "url": "https://it.wikipedia.org/wiki?curid=2302453", "title": "Ko\u0161arka\u0161ki Klub Zadar", "text": ""}
{"id": "2302459", "revid": "23016288", "url": "https://it.wikipedia.org/wiki?curid=2302459", "title": "Championship Auto Racing Teams", "text": ""}
{"id": "2302466", "revid": "22475", "url": "https://it.wikipedia.org/wiki?curid=2302466", "title": "\u00c9cole nationale sup\u00e9rieure des beaux-arts", "text": "L'\u00c9cole nationale sup\u00e9rieure des beaux-arts fu fondata a Parigi da Napoleone nel 1811, in sostituzione dell'\u00c9cole Acad\u00e9mique, che era stata fondata nel 1648; \u00e8 una delle sei sedi delle scuole appartenenti all'\u00c9cole des beaux-arts. Era nota anche come \"Petits-Augustins\", dal nome della via della sede, a sua volta dovuta alla presenza di un antico convento di agostiniani.\nDirettori.\nFino al 1863, l'\u00e9cole fu diretta da un consiglio di professori.\nCollezioni.\nPrincipale organo dell'insegnamento delle belle arti in Francia da quasi quattro secoli, la scuola possiede importanti collezioni di opere d'arti, costituite in gran parte dalle opere dei suoi stessi allievi ma anche da donazioni fatte da ex-allievi o personalit\u00e0 del mondo dell'arte. La scuola ha una collezione di circa pitture tra le quali opere di Nicolas Poussin, Antoon Van Dyck, Hyacinthe Rigaud, Charles-Joseph Natoire, Jean-Honor\u00e9 Fragonard, Hubert Robert, Jacques-Louis David e Jean-Auguste-Dominique Ingres. Possiede circa disegni, tra i quali opere di Albrecht D\u00fcrer, Michelangelo, Paolo Veronese, Primaticcio, Pontormo, Nicolas Poussin, Charles Le Brun, Claude Lorrain, Rubens, Antoon Van Dyck, Jacob Jordaens, Rembrandt, Fran\u00e7ois Boucher, Hubert Robert, Ingres, Th\u00e9odore G\u00e9ricault, Eug\u00e8ne Delacroix, Gustave Moreau o Pierre Alechinsky. Ci sono anche disegni d'architettura, sculture, incisioni, medaglie, foto antiche, 600 oggetti d'arte, 600 elementi d'architettura (frammenti di edifici), libri di cui molti antichi e manoscritti tra i quali 390 manoscritti miniati medievali."}
{"id": "2302467", "revid": "2056951", "url": "https://it.wikipedia.org/wiki?curid=2302467", "title": "Chicago Film Critics Association Awards 1990", "text": "La cerimonia di premiazione della 3\u00aa edizione dei Chicago Film Critics Association Awards si \u00e8 tenuta il 7 marzo 1991 al Pump Room di Chicago, Illinois, per premiare i migliori film distribuiti negli Stati Uniti nel corso del 1990 secondo la Chicago Film Critics Association (CFCA). A condurre la serata \u00e8 stato il comico Tom Dreesen. Le candidature sono state annunciate nel gennaio del 1991: \"Quei bravi ragazzi\" \u00e8 risultato sia il film pi\u00f9 candidato (sette volte), che il pi\u00f9 premiato, con cinque statuette vinte tra cui quella per il miglior film. L'edizione segna l'introduzione delle categorie per la migliore sceneggiatura e fotografia.\nVincitori e candidati.\nI vincitori sono indicati in grassetto, con a seguire gli altri candidati in ordine alfabetico:"}
{"id": "2302470", "revid": "729019", "url": "https://it.wikipedia.org/wiki?curid=2302470", "title": "Ettore Ponti", "text": "Biografia.\nI primi anni.\nEttore Ponti nacque a Gallarate in provincia di Varese il 26 gennaio 1855 da Andrea, facoltoso industriale tessile del varesotto a cui \u00e8 intitolato a Gallarate l'Istituto professionale di Stato Andrea Ponti, e da Virginia Pigna, esponente della borghesia locale.\nDopo aver compiuto gli studi superiori in area classica, fu volontario per un anno nella scuola ufficiali del Genova Cavalleria e subito dopo si imbarc\u00f2 per un tour in Europa per far visita ai pi\u00f9 importanti stabilimenti di filatura e tessitura dell'epoca, su espressa volont\u00e0 del padre che lo indirizz\u00f2 allo studio ed all'osservazione delle pi\u00f9 moderne tecniche del campo.\nInteressatosi anche all'agricoltura, si adoper\u00f2 per la costruzione dei primi villaggi industriali italiani costruendo non solo case per gli operai ma anche asili e scuole, forni, cooperative e societ\u00e0 di mutuo soccorso. A tale scopo si adoper\u00f2 anche in cooperazione con l'Ospedale Maggiore di Milano per creare dei nuovi padiglioni per la cura e la riabilitazione degli operai infortunati sul lavoro.\nL'impegno nella societ\u00e0.\nNominato consigliere comunale di area liberale a Milano nel 1881, la sua popolarit\u00e0 lo port\u00f2 ad essere membro di moltissime associazioni tra le quali la Societ\u00e0 esercente il Teatro alla Scala di Milano (1901-1907), il consiglio delle Assicurazioni Generali di Venezia, l'Associazione Nazionale Invenzioni, il Comitato generale per la Fiera campionaria italiana, la Societ\u00e0 dantesca italiana. Fu consigliere del Patronato d'assicurazione e soccorso per gli infortuni sul lavoro fondato nel 1883 da Ugo Pisa. Fu inoltre presidente del S.A. Cotonificio di Solbiate Olona, del Cotonificio Furter, del Consiglio d'amministrazione della Societ\u00e0 Anonima Meccanica Lombarda di Monza, del Linificio e canapificio nazionale di Milano, del Pio istituto oftalmico di Milano, della Societ\u00e0 operaia di Gallarate, dell'Associazione cooperativa \"Famiglia Agricola\" di Cornaredo, del Consorzio per l'assetto degli istituti di istruzione superiore di Milano e dell'Associazione per lo sviluppo dell'Alta cultura di Milano. Fu inoltre fondatore dell'Istituzione agraria Andrea Ponti presso la Scuola superiore di agricoltura di Milano, della Societ\u00e0 storica lombarda di Milano, della Societ\u00e0 d'incoraggiamento d'arti e mestieri di Milano, dell'Associazione liberale milanese nonch\u00e9 Consigliere accademico dell'Accademia di belle arti di Milano.\nNel 1881 venne inoltre incluso nel consiglio per l'esposizione nazionale che si tenne proprio in quell'anno a Milano.\nCon la somma ricevuta in eredit\u00e0 dallo zio Francesco Ponti (1832-1895), morto senza eredi diretti, da destinare ad opere benefiche fece costruire nell'ambito dell'Ospedale Maggiore di Milano in via Francesco Sforza, 35 due padiglioni dedicati allo zio Francesco, uno per chirurgia e l'altro, divenuto poi Padiglione Moneta, per la meccanoterapia.\nNel 1901, dal 18 aprile, Ettore Ponti entr\u00f2 a far parte del Consiglio di Amministrazione della neocostituita Societ\u00e0 Anonima Meccanica Lombarda con sede sociale a Milano, stabilimento in Monza e deposito a Napoli, che un decennio dopo avr\u00e0 la licenza di costruire gli aeroplani modello \"Aviatik\" impiegati nella Guerra italo-turca.\nLa carriera politica.\nEletto alla camera dei deputati nelle fila dei liberali nel 1890 e poi nuovamente nel 1892, rifiut\u00f2 un terzo mandato nel 1895. Venne quindi eletto Senatore del Regno d'Italia con il Governo Pelloux II il 14 giugno del 1900 e giur\u00f2 ufficialmente il 30 giugno dello stesso anno.\nCome ebbe a ricordare lo stesso ministro Tittoni al suo elogio funebre al senato a Roma, l'opera politica del Ponti a favore della nazione fu perlopi\u00f9 marginale, visti i molteplici interessi ed impegni di natura politica che lo trattennero a Milano.\nSindaco a Milano.\nDal 7 febbraio 1905 all'11 maggio 1909 ricopr\u00ec la carica di Sindaco di Milano dove gi\u00e0 era stato consigliere dal 1881 per i Liberali con l'appoggio dei cattolici. La sua amministrazione della capitale lombarda fu contraddistinta, come la sua persona, da uno spirito meramente tecnico e manageriale, guidando la citt\u00e0 in un momento delicato che coincideva con la sua espansione da un lato e con la richiesta di nuovi servizi come ad esempio un nuovo macello con annesso mercato del bestiame, un nuovo mercato ortofrutticolo, la costruzione delle prime case popolari e la costituzione dell'azienda elettrica municipale per la gestione delle fonti elettriche su tutto il comune. Come proprio assessore ai lavori pubblici scelse un docente del Politecnico milanese, l'ingegner Cesare Saldini, che avvi\u00f2 nuovi lavori per mutare il volto della citt\u00e0 di Milano.\nPer condurre quest'impresa di portata colossale, la giunta Ponti si serv\u00ec di una nuova politica fiscale che puntava sull'imposta diretta: le risorse per gli investimenti programmati in politica vennero derivate da un prestito di 70.000.000 di lire contratto con la Cassa Depositi e Prestiti, i cui costi annui vennero gestiti grazie ad un'imposta progressiva sul reddito e una sul valore delle aree edificabili. Questa politica inaugurata dal Ponti a Milano, era figlia della necessit\u00e0 di trovare un periodo di pace sociale per evitare gli sconvolgimenti avvenuti coi moti di Milano del 1898 sotto il governo della Sinistra Storica, anche a scapito di intaccare alcuni degli interessi (come quelli degli investimenti sui fabbricati) della sua stessa classe sociale e politica, quella degli industriali, fatto che ovviamente origin\u00f2 una profonda spaccatura all'interno dello schieramento liberale in consiglio comunale.\nCome primo cittadino, guid\u00f2 inoltre il comitato milanese di soccorso che si incaric\u00f2 della costruzione di un nuovo centro urbano, l'attuale Martirano Lombardo (CZ), destinato ad accogliere la popolazione superstite di Martirano antico (CZ) dopo il terremoto dell'8 settembre 1905.\nNel 1906 predispose la citt\u00e0 di Milano per l'accoglienza dell'Esposizione internazionale che si estese su un'area di 100 ettari e coinvolse alcuni punti importanti della citt\u00e0 come il Castello Sforzesco e port\u00f2 alla visita di 10.000.000 di persone. Nel progetto coinvolse l'architetto Luca Beltrami che aveva partecipato al restauro del castello milanese. L'evento venne inaugurato alla presenza di re Vittorio Emanuele III e della regina Margherita.\nVerso la fine del suo mandato, nel 1909, le crescenti pressioni politiche portarono infine il Ponti a dimettersi da sindaco.\nGli ultimi anni.\nCon decreto di re Vittorio Emanuele III, in data 28 aprile 1906, per i propri meriti industriali e sociali e per il successo avuto dall'esposizione internazionale del 1906 che aveva rilanciato la citt\u00e0 di Milano e l'Italia intera nel panorama mondiale, Ettore Ponti ottenne il titolo di marchese sul cognome, con diritto alla trasmissibilit\u00e0 per maschi primogeniti.\nMor\u00ec per un arresto cardiaco il 2 ottobre 1919 a Biumo superiore, localit\u00e0 di Varese, nel complesso delle Ville Ponti fatto erigere da suo padre. L'amico senatore Tommaso Tittoni, tenne un discorso di elogio in sua memoria presso il senato a Roma.\nLa citt\u00e0 di Milano gli ha dedicato una via.\nMatrimonio e figli.\nEttore Ponti spos\u00f2 la nobildonna siciliana Remigia Spitaleri, dei baroni di Muglia, figlia di Felice e di sua moglie, Maria Grimaldi. La coppia ebbe insieme tre figli, due maschi ed una femmina:"}
{"id": "2302473", "revid": "46291", "url": "https://it.wikipedia.org/wiki?curid=2302473", "title": "Proserpinaca palustris", "text": "Proserpinaca palustris \u00e8 una pianta d'acqua dolce appartenente alla famiglia delle Haloragaceae, originaria delle Americhe. Il nome della pianta \"Proserpinaca palustris\" deriva dal latino e descrive le caratteristiche della stessa.\nEtimologia.\n\"Proserpinaca\", voce del verbo \"proserpere, proserpo\", viene generalmente tradotto con \"uscire strisciando\", \"strisciare fuori\". Nel regno \"plantae\" assume il significato di \"crescere\". Il nome stesso ci svela, secondo alcuni autori, la prima abitudine della pianta, capace di vivere sommersa, ma che tende a crescere/\"strisciare\" fuori dall'acqua.\nGenaust (2005) dubita di tale derivazione, perch\u00e9 se fosse una pianta strisciante, dovrebbe di fatto espandersi in questo modo. In realt\u00e0 questa forma vegetativa sia emersa, sia sommersa si sviluppa in altezza e solo dopo aver raggiunto una determinata lunghezza tende a piegarsi e a strisciare sul terreno, mantenendo l'apice della pianta sempre in posizione verticale.\nL'aggettivo latino \"palustris\" rivela che il suo \"habitat\" naturale \u00e8 un luogo paludoso.\nDistribuzione.\nLa sua area di origine si estende prevalentemente dal Nord America (Canada), all'America Centrale (Florida e la porzione delle Caraibi), fino ad arrivare nel Sud America (Brasile). La diffusione della specie \u00e8 presente anche in alcune zone dell'Asia.\nIntroduzione nel mercato europeo.\nLa prima importazione in Europa, risalente al 1909 grazie al professor Goebel, pass\u00f2 inosservata. Un secondo tentativo lo fece nel 1939 il dottor Oeser, introducendo la pianta dal Guatemala, ma fu per anni erroneamente diffusa come \"Myriophyllum heterophyllum\", il parente pi\u00f9 vicino.\nQuesta specie fu presentata l'ultima volta nel 2001 come novit\u00e0 nel mercato europeo, tuttavia \u00e8 ancora sconosciuta e rara. La \"Proserpinaca\" attualmente in commercio arriva probabilmente dall'isola di Cuba.\nDescrizione.\nQuesta pianta palustre si presenta con foglie opposte decussate lungo uno stelo sottile di 3 mm, che possono assumere colorature (dal verde chiaro al rosso scuro) e forme diverse in base alle condizioni di coltivazione. Lo stelo, in forma emersa, perde la flessibilit\u00e0 e diventa strisciante e legnoso, sviluppando un rizoma. In condizioni ottimali questo vegetale pu\u00f2 raggiungere una lunghezza di 80 cm.\nTassonomia.\nVariet\u00e0.\n\u00c8 attualmente accettata una sola variet\u00e0 di questa specie, originaria di Brasile e Uruguay:\nColtivazione.\nLa \"Proserpinaca palustris\" pu\u00f2 essere coltivata sia in forma emersa sia sommersa. In qualit\u00e0 di pianta palustre ama avere la radici sempre umide, affondate in un terriccio ricco di sostanze nutritive. La temperatura ideale per la coltivazione va da un minimo di 10\u00a0\u00b0C ad un massimo 26\u00a0\u00b0C, oltre ai gradi indicati la \"Proserpinaca\" ne risente negativamente. Il valore del pH dell'acqua \u00e8 bene che si trovi tra il 5 ed il 7,5. La durezza dell'acqua pu\u00f2 oscillare tra i 5 ed i 18 \u00b0f. La pianta \u00e8 difficile da coltivare, ragion per cui nel mondo aquariofilo non \u00e8 adatta per principianti.\nNelle zone in cui le condizioni atmosferiche lo permettono \u00e8 possibile ambientare la \"Proserpinaca palustris\" in piccoli laghetti artificiali. Le temperature basse tollerate (10\u00a0\u00b0C) inibiscono la crescita della pianta e la spogliano del fogliame. In primavera spuntano nuovi germogli sia dagli steli, sia dal rizoma.\nI due modi di coltivazione incidono molto sulla fisionomia della pianta, condizionando la forma e il colore delle foglie. Il vegetale necessita di una forte illuminazione.\nColtivazione sommersa.\nLa \"Proserpinaca\" in colitvazione sommersa si sviluppa prevalentemente in altezza.\nLe foglie sono molto tenere e si presentano particolarmente incise a forma di pettine, ma con una elevata erogazione di CO2 si assottigliano e diventano filiformi. Le lamine sono lunghe dai 2,5 ai 6 cm e larghe circa 4 cm. Un terriccio ricco di ferro, abbinato ad una ottima illuminazione, ne favorisce una coloratura rossastra. Se la pianta \u00e8 completamente sommersa non produce infiorescenze.\nLa \"Proserpinaca palustris\" tende per naturale predisposizione ad uscire fuori dall'acqua. Se la crescita continua in stato emerso, le foglie prodotte in acqua marciscono.\nColtivazione emersa.\nLe foglie della pianta coltivata fuori dall'acqua perdono l'incisione e si presentano in forma ellittica leggermente dentate. Esse hanno maggiore consistenza rispetto alle foglie della colitvazione sommersa, assumono lucentezza e un colore verde scuro. Le lamine sono lunghe dai 4 ai 6 cm e larghe 1-1,5 cm.\nSolo in questo stato la \"Proserpinaca palustris\" sviluppa delle minuscole infiorescenze ermafroditi sui nodi delle foglie da cui produce frutti.\nIl fiore \u00e8 formato da tre petali di 1 mm disposti a forma di calice, quattro stami e un pistillo. I frutti hanno uno spessore di 3-4 mm e possono contenere tre o quattro semi.\nRiproduzione.\nLa \"Proserpinaca palustris\" si pu\u00f2 riprodurre in acquario e in emerso tramite talea. Basta recidere lo stelo in qualsiasi punto e sotterrarlo. La pianta recisa forma nell'arco di breve tempo un apparato radicale. Il fusto reciso perde tutte le foglie e tende a sviluppare nuove gemme ascellari.\nDalle coltivazioni emerse si possono raccogliere dei piccoli frutti da cui ricavare dei semi per la semina."}
{"id": "2302474", "revid": "11959", "url": "https://it.wikipedia.org/wiki?curid=2302474", "title": "Teoria delle razze marziali", "text": "Il termine Razze marziali o Teoria delle Razze marziali si riferisce ad una teoria basata sul presupposto che alcuni gruppi etnici hanno inclinazioni inerentemente pi\u00f9 marziali di altri e sono in grado di produrre migliori soldati. \nEra un termine originariamente usato dagli inglesi che, osservando come gli abitanti degli altipiani scozzesi erano pi\u00f9 feroci in battaglia di altre popolazioni delle isole britanniche, estesero questo concetto all'India, dove classificarono ogni gruppo etnico in una di due categorie: \"Martial\" e \"Non-Martial\". \nUn appartenente a una \"Razza marziale\" veniva tipicamente considerato coraggioso e ben adatto per l'impiego in combattimento. Le razze \"tipicamente non-marziali\" erano quelle comunit\u00e0 che si credevano inadatte a produrre validi soldati a causa dei loro stili di vita sedentari.\nQuesta teoria conobbe in seguito larga diffusione anche al di fuori del mondo britannico."}
{"id": "2302475", "revid": "22356", "url": "https://it.wikipedia.org/wiki?curid=2302475", "title": "Notosuchus terrestris", "text": ""}
{"id": "2302483", "revid": "236990", "url": "https://it.wikipedia.org/wiki?curid=2302483", "title": "TRL Italia", "text": ""}
{"id": "2302498", "revid": "574302", "url": "https://it.wikipedia.org/wiki?curid=2302498", "title": "Chicago Film Critics Association Awards 1991", "text": "La cerimonia di premiazione della 4\u00aa edizione dei Chicago Film Critics Association Awards si \u00e8 tenuta nel 1992 a Chicago, Illinois, per premiare i migliori film distribuiti negli Stati Uniti nel corso del 1991 secondo la Chicago Film Critics Association (CFCA). \nLe candidature sono state annunciate nel gennaio del 1992: \"Barton Fink - \u00c8 successo a Hollywood\" e \"Thelma &amp; Louise\" sono stati i film pi\u00f9 candidati, con sei ciascuno.\nVincitori e candidati.\nI vincitori sono indicati in grassetto, con a seguire gli altri candidati in ordine alfabetico:"}
{"id": "2302503", "revid": "339392", "url": "https://it.wikipedia.org/wiki?curid=2302503", "title": "Jolanda di Francia", "text": ""}
{"id": "2302519", "revid": "101175", "url": "https://it.wikipedia.org/wiki?curid=2302519", "title": "Safilo Oxydo LCR", "text": ""}
{"id": "2302521", "revid": "599013", "url": "https://it.wikipedia.org/wiki?curid=2302521", "title": "Javier Pastore", "text": "Biografia.\nLa sua famiglia \u00e8 originaria di Volvera (TO), e possiede perci\u00f2 anche il passaporto italiano. Ha tre fratelli: Juan, pi\u00f9 piccolo di lui, nella stagione 2009-2010 si \u00e8 allenato con le giovanili del Palermo.\nInsieme al connazionale \u00c9ver Banega fonda nel 2010 l'associazione senza fini di lucro chiamata \"Soplo de Vida\", con lo scopo di aiutare i cani abbandonati.\nIl 29 marzo 2012, \u00e8 uscita in Francia (paese in cui giocava in quel momento) una sua biografia intitolata \"Le ph\u00e9nom\u00e8ne Pastore\" (in italiano \"Il fenomeno Pastore\"), scritta dal giornalista de \"L'\u00c9quipe\" Vincent Duluc, in cui vengono riportate testimonianze pi\u00f9 o meno note da parte di chi \u00e8 stato pi\u00f9 vicino al giocatore.\nCaratteristiche tecniche.\nSoprannominato \"El Flaco\" (in italiano \"il magro\"), Pastore \u00e8 un trequartista che si ispira al brasiliano Kak\u00e1 e al connazionale Juan Rom\u00e1n Riquelme come tipologia di gioco e posizione; \u00e8 stato spesso accostato anche a Zin\u00e9dine Zidane e all'italo-uruguaiano Enzo Francescoli. \u00c8 considerato uno dei migliori giocatori della classe 1989.\nTecnico ed elegante, pu\u00f2 essere utilizzato in parecchi ruoli come l'esterno alto, il rifinitore classico, la seconda punta, la mezzala in un modulo 4-3-3 e in alcuni casi anche come centravanti, muovendosi su tutto il fronte d'attacco partendo indifferentemente sia da sinistra che da destra e tentando spesso di saltare l'uomo nell'uno contro uno; \u00e8 capace quindi di iniziare e concludere l'azione d'attacco. Non gli mancano capacit\u00e0 di verticalizzare e buona confidenza con la porta avversaria, ed \u00e8 dotato di un buon controllo di palla anche in velocit\u00e0. Di passo lungo, ha una buona visione di gioco. Nella nazionale guidata da Maradona gioc\u00f2 sulla fascia, come ad inizio carriera; mantenne il ruolo anche nel post-Mondiale. \u00c8 autore di svariati assist per i compagni e nel suo repertorio c'\u00e8 anche la rabona.\nA livello atletico \u00e8 molto resistente e veloce. In tal senso, il preparatore atletico del Palermo, Valter Vio, ha constatato, tramite test atletici specifici, che la sua soglia di incremento della velocit\u00e0 senza formare acido lattico \u00e8 elevatissima, ed \u00e8 anche per questo motivo che trova continuit\u00e0 in campo giocando sempre i novanta minuti di ogni partita. Spicca anche nell'elevazione.\nCarriera.\nClub.\nTalleres e Hurac\u00e1n.\nMuove i primi passi nella squadra del Collegio San Jos\u00e9 Artesano, a nove anni.\nNel 1999 entra nelle giovanili del , arrivando ad esordire con la prima squadra in Primera B Nacional nel 2007 disputando 5 partite a soli 17 anni. Nel novembre del 2006 sostiene un provino coi francesi del , che lo bocciano. In seguito non supera nemmeno un provino con la squadra spagnola del : in seguito disse di non essersi impegnato durante il test e che il suo unico obbiettivo era strappare una foto con Juan Rom\u00e1n Riquelme, suo idolo. Mentre gioca in questa squadra viene definito \u00abla pi\u00f9 grande promessa di Talleres\u00bb.\nNei primi mesi del 2008 viene acquistato dall' per 500.000 dollari. Carlos Babington, presidente dell'Hurac\u00e1n, lo volle prendere immediatamente dopo avergli visto giocare una partita con il Talleres, ma non aveva abbastanza denaro e cos\u00ec fu aiutato economicamente da una holding argentina che acquist\u00f2 il 55% del cartellino del giocatore per 200.000 dollari. Con il nuovo club debutta in prima squadra il 24 maggio 2008 nella partita esterna contro il , persa 1-0.\nA partire dal Clausura 2009 fa stabilmente parte dell'undici titolare della squadra argentina e durante il semestre realizza 8 gol e 4 assist sotto la guida tecnica di \u00c1ngel Cappa.\nIl 9 giugno 2009 la societ\u00e0 argentina ha rilevato il 10% del cartellino del giocatore che apparteneva in precedenza interamente ai suoi procuratori e alla holding argentina.\nCon l'Hurac\u00e1n ha ottenuto un secondo posto nel torneo di clausura 2009, perdendo all'ultima giornata contro il (1-0), vincitore del titolo. Con 7 reti \u00e8 stato il capocannoniere della sua squadra. In pochi mesi diviene l'idolo del club.\nPalermo.\nNel luglio 2009 \u00e8 acquistato dal per \u20ac 6,5 milioni. Esordisce con la maglia rosanero numero 6 il 15 agosto nel terzo turno di Coppa Italia contro la (4-2), mentre il suo esordio nel campionato italiano avviene otto giorni dopo nella vittoriosa partita contro il (2-1) alla prima giornata; in entrambe le occasioni gioca titolare.\nFino a quando sulla panchina rosanero sedeva Walter Zenga, il giocatore partiva spesso dalla panchina o giocava esterno sinistro, posizione che lo penalizzava. Il 30 gennaio 2010 contro il (sconfitta per 4-2), segna la sua prima rete in Serie A. Con il passare del tempo, e dopo l'arrivo di Delio Rossi come allenatore, si guadagna il posto da titolare ai danni di F\u00e1bio Simpl\u00edcio, adeguandosi sempre pi\u00f9 al calcio italiano e diventando un giocatore importante per la squadra. Chiude la sua prima stagione in Italia in crescendo: le presenze totali della stagione sono 34 in campionato, pi\u00f9 3 in Coppa Italia.\nPer la nuova annata cambia numero: lascia la casacca numero 6 al neo acquisto Ezequiel Mu\u00f1oz per prendere il numero 27, il preferito di sua madre Patricia. Inizia la seconda stagione al Palermo in maniera positiva: \u00e8 infatti uno dei migliori in campo nella prima uscita stagionale della squadra siciliana, nell'andata degli spareggi di Europa League contro gli sloveni del , segnando un gol nel 3-0. Per lui si \u00e8 trattato dell'esordio europeo.\nIl 14 novembre 2010, nel derby contro il vinto per 3-1 (dodicesima giornata), segna la prima tripletta in carriera. \u00c8 stato il primo giocatore a riuscire a segnare tre gol nella storia di tale derby, e il secondo straniero del Palermo a fare tripletta in un campionato di Serie A (l'altro era stato \u010cestm\u00edr Vycp\u00e1lek). Per il mese di dicembre 2010 \u00e8 stato scelto per la copertina del mensile sportivo argentino El Gr\u00e1fico.\nNella serata del 24 gennaio 2011 gli viene assegnato l'Oscar del calcio AIC quale migliore calciatore giovane del 2010, battendo gli altri due candidati Mario Balotelli e Alexandre Pato.\nCon 11 gol segnati in campionato, \u00e8 il capocannoniere della squadra; il computo complessivo delle reti \u00e8 di 13 (in 45 presenze) considerando anche le realizzazioni in Coppa Italia (persa in finale contro l' per 3-1) ed Europa League. Fra le migliori partite della stagione, da segnalare \u00e8 la trasferta contro la vinta per 3-1 e giocata il 23 settembre 2010 (4\u00aa giornata di campionato).\nParis Saint-Germain.\nIl 6 agosto 2011 passa ai francesi del in cambio di \u20ac 43 milioni: di questi, una parte \u00e8 suddivisa fra i club che hanno fatto crescere Pastore come premio di valorizzazione (il 5%), 12,5 milioni vanno al procuratore Marcelo Simoni\u00e1n, proprietario in parte del suo cartellino, e i restanti 22,8 milioni nelle casse del Palermo. L'argentino, firmando un contratto per sei stagioni a \u20ac 4 milioni all'anno (5 milioni con i bonus), diviene il calciatore pi\u00f9 pagato dell'intero campionato francese. Inoltre, quello di Pastore \u00e8 il diciassettesimo trasferimento pi\u00f9 costoso della storia del calcio (all'epoca di riferimento) e il pi\u00f9 costoso sia della storia della societ\u00e0 che dell'intero campionato francese.\nIl 18 agosto fa l'esordio ufficiale con la maglia dei parigini in occasione della sfida di andata del play-off di Europa League in trasferta contro i lussemburghesi del (vittoria per 4-0), giocando in maniera positiva tutta la partita, nella quale fornisce due assist nei minuti finali. Tre giorni dopo debutta nel campionato francese entrando al 58' al posto di Blaise Matuidi nella partita vinta per 2-1 in casa contro il e valida per la terza giornata di campionato. Segna la prima rete con la nuova squadra l'11 settembre in PSG-, valida per la vittoria di misura. Nell'ottava giornata arriva la prima doppietta in terra francese, realizzata nella vittoria per 3-0 in casa del . Per il mese di settembre \u00e8 stato eletto il miglior giocatore della Ligue 1. Il 3 novembre, nella quarta partita della fase a gironi dell'Europa League, realizza al 63' la rete \u2013 la prima internazionale con i francesi \u2013 che permette alla sua squadra di battere per 1-0 lo . Chiude la stagione con 33 presenze in campionato (chiuso al secondo posto dietro il Montpellier), 3 nella Coppa di Francia e 7 in Europa League, segnando rispettivamente 13, 1 e 2 gol per un totale di 43 presenze e 16 gol.\nNella stagione 2012-2013, iniziata nel ruolo per lui inusuale di mezzala, vince il primo campionato in carriera con 34 presenze e 4 reti in Ligue 1; completano l'annata 3 presenze con 2 gol in Coupe de France, una presenza in Coupe de la Ligue e 10 presenze, con 3 gol, in UEFA Champions League. In quest\u2019ultima competizione esordisce il 18 settembre 2012, andando a segno nel 4-1 casalingo contro la Dinamo Kiev. Realizza un goal decisivo per il passaggio del turno agli ottavi contro il Valencia. Ai quarti i parigini vengono eliminati dal Barcellona per la regola dei goal fuori casa, nonostante il goal di Pastore al Camp Nou (1-1 finale).\nApre la stagione 2013-2014 vincendo la Supercoppa di Francia in cui la sua squadra batte per 2-1 il Bordeaux il 3 agosto 2013. Il 19 aprile 2014 ha vinto la Coupe de la Ligue battendo in finale l' per 2-1, mentre a fine stagione vince nuovamente il campionato. In Champions League i parigini vengono eliminati dal Chelsea ai quarti di finale. All\u2019andata i francesi vincono al Parco dei Principi per 3-1, con una delle reti realizzata proprio da Pastore. Tuttavia la sconfitta di Londra (2-0) comporta nuovamente l'eliminazione dei francesi per la regola dei goal fuori casa.\nApre la stagione 2014-2015 con la vittoria della Supercoppa di Francia disputata il 2 agosto contro il (2-0). Colleziona 34 presenze e 5 goal in campionato (tra cui una doppietta al Nizza). Vince entrambe le coppe nazionali mentre in Champions i parigini vengono eliminati ai quarti di finale dal Barcellona, vincitore della competizione.\nLa stagione 2015-2016 \u00e8 caratterizzata da numerosi infortuni. Colleziona appena 16 presenze e 2 goal in campionato. Il 23 aprile segna nella finale di Coupe de la Ligue vinta contro il Lille (2-1). \nInizia la stagione 2016-2017 sfoderando una prestazione di rilievo contro l' nel Supercoppa di Francia, segnando un goal e fornendo due assist. La stagione sar\u00e0 nuovamente segnata dagli infortuni. Pastore giocher\u00e0 appena 15 partite in campionato e 2 in Champions League, assistendo dalla panchina alla clamorosa rimonta del Bar\u00e7a agli ottavi (6-1).\nNel 2017 rinuncia alla maglia numero 10, lasciandola al neo-acquisto Neymar, il quale ringrazia pubblicamente Pastore per il bel gesto. In questa stagione torna a giocare con continuit\u00e0, tuttavia a fine stagione lascia la squadra. Con i parigini ha giocato per 7 stagioni, collezionando 269 presenze e 45 goal in tutte le competizioni. Ha vinto 5 Ligue 1, 5 Supercoppe di Francia, 5 Coppe di Lega francese e 4 Coppe di Francia.\nRoma.\nIl 26 giugno 2018 la lo acquista a titolo definitivo per 24,7 milioni di euro. Il giocatore torna cos\u00ec in Italia, dopo quasi 7 anni dall'ultima esperienza nel 2011, scegliendo anche questa volta la maglia con il numero 27. Segna il suo primo gol con i giallorossi, \"di tacco\", in occasione della sfida casalinga contro l', terminata 3-3. Alla 6\u00aa giornata segna nuovamente col tacco nel netto successo per 4-0 contro il Frosinone. Debutta in Champions League coi giallorossi il 12 dicembre, nel match contro il Viktoria Plze\u0148. Torna a giocare in Coppa Italia il 14 gennaio 2019, a 8 anni dall'ultima apparizione, andando peraltro in rete contro la Virtus Entella. Complici gli infortuni, gioca 17 partite in stagione segnando 4 reti e deludendo le aspettative.\nIl 19 settembre 2019 Pastore debutta in giallorosso in Europa League, contro l'. La seconda stagione in giallorosso si chiude con 15 presenze complessive, giocando poco in quanto spesso indisponibile per i frequenti infortuni.\nA causa dei suoi problemi fisici e del suo pesante ingaggio, nell'estate del 2020 iniziano a circolare alcune voci su una possibile risoluzione del contratto. Nonostante ci\u00f2 il 7 agosto 2020 si opera all'anca per provare a tornare in forma per la stagione 2020-21, ancora con la Roma. L'operazione lo tiene fuori dalla lista dei convocati fino al 31 gennaio 2021, ma non trova alcuno spazio nemmeno nei mesi a seguire, n\u00e9 da titolare n\u00e9 da subentrante. Ad aprile 2021 torna in campo contro il Bologna da subentrato.\nDopo essere stato messo fuori rosa nei primi mesi della nuova gestione tecnica di Jos\u00e9 Mourinho, il 30 agosto 2021 il club capitolino annuncia la risoluzione consensuale del contratto dell'argentino, che resta cos\u00ec svincolato.\nElche.\nIl 4 settembre 2021, l'argentino si accasa agli iberici dell'Elche, con cui sigla un accordo annuale. Debutta con gli spagnoli il 18 settembre successivo, disputando l'ultima mezz'ora della gara di campionato contro il (1-1).\nNazionale.\nNel febbraio del 2009 viene convocato dalla selezione Under-20 argentina per disputare il campionato sudamericano di calcio Under-20 2009, ma l'Hurac\u00e1n gli impedisce di partecipare alla manifestazione in quanto il giocatore serviva alla prima squadra.\nIl 15 dicembre 2009 viene convocato dal CT della nazionale argentina Diego Armando Maradona per una partita della \"Selecci\u00f3n\" contro la in programma una settimana dopo: in campo per tutti e 90 i minuti con la maglia n\u00ba 15, esordisce in Nazionale con una rete di destro al volo dal limite dell'area al 63' (la partita \u00e8 terminata 4-2 per la selezione catalana).\nDopo appena una presenza con l\"'Albiceleste\", ma dopo un campionato da titolare con il Palermo, \u00e8 stato incluso nella rosa di 23 giocatori che prender\u00e0 parte al Mondiale 2010. Difender\u00e0 i colori della sua nazione con la maglia n\u00ba 23, dopo che inizialmente aveva scelto la casacca numero 22.\nIl 24 maggio 2010 gioca la sua prima partita da titolare in nazionale, la seconda in assoluto, nell'amichevole vinta per 5-0 contro il ; resta in campo fino al 74', quando viene sostituito con Ariel Garc\u00e9. Schierato nel ruolo di regista, la sua \u00e8 stata una prestazione convincente impreziosita da alcune giocate per i pi\u00f9 di 50.000 accorsi al Monumental di Buenos Aires.\nL'esordio nella competizione arriva nella terza ed ultima partita del primo turno, entrando in campo al 77' di -Argentina (0-2) al posto di Sergio Ag\u00fcero, con la squadra gi\u00e0 qualificata per la fase ad eliminazione diretta. Gioca anche l'ottavo di finale contro il , vinto per 3-1, entrando all'87' al posto di Maxi Rodr\u00edguez e il quarto di finale contro la perso per 4-0 entrando al 70' (sul risultato di 2-0) al posto di Nicol\u00e1s Otamendi, sconfitta che sancisce l'eliminazione della sua squadra. Chiude quindi la sua prima esperienza ad un Mondiale con 3 presenze tutte da subentrato.\nIl 1\u00ba giugno 2011 riceve la pre-convocazione per la Copa Am\u00e9rica 2011, venendo inserito in una lista di 26 calciatori da cui poi usciranno i 23 definitivi. Il 24 giugno viene inserito nella lista definitiva, con la maglia numero 18. L'esordio nella competizione arriva nella terza ed ultima partita della fase a gironi, nella vittoria per 3-0 sulla , entrando in campo al 79' al posto di Gonzalo Higua\u00edn. Gioca anche gli ottavi di finale in cui la sua squadra viene battuta per 6-5 ai rigori dall', dopo che i tempi regolamentari si erano conclusi sull'1-1: entrato in campo al 72' al posto di \u00c1ngel Di Mar\u00eda, si \u00e8 reso protagonista di qualche azione e ha realizzato il proprio tiro dagli undici metri.\nViene convocato per la Copa Am\u00e9rica 2015 e l'anno successivo per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "2302523", "revid": "101175", "url": "https://it.wikipedia.org/wiki?curid=2302523", "title": "Fortuna Yamaha", "text": ""}
{"id": "2302524", "revid": "110157", "url": "https://it.wikipedia.org/wiki?curid=2302524", "title": "Pamplona (Colombia)", "text": "Pamplona \u00e8 un comune della Colombia facente parte del dipartimento di Norte de Santander.\nColonizzazione.\n\"Nueva Pamplona del Valle del Esp\u00edritu Santo\" \u00e8 il nome che diedero Pedro de Urs\u00faa e Ort\u00fan Velasco de Vel\u00e1zquez, in memoria della capitale della Navarra spagnola, a Pamplona fondandola il 1\u00ba novembre 1549. Da loro si divisero le spedizioni che fondarono, fra le altre M\u00e9rida, San Crist\u00f3bal e La Grita, nella Repubblica sorella del Venezuela, e Oca\u00f1a, Salazar de Las Palmas, Chin\u00e1cota, San Faustino, Bucaramanga e C\u00facuta in Colombia.\nI nativi, chiamati dagli spagnoli \"Chitareros\",furono i primi abitatori della vecchia Provincia di Pamplona.\nQuando la zona nel 1549 fu occupata da Pedro de Urs\u00faa e da Ort\u00fan Velasco, essi ridussero i contadini al regime delle \"encomiendas\".\nLa posizione della citt\u00e0 le permise di diventare un importante centro commerciale sulla via tra la Nuova Granada e la capitale del Venezuela. Con territori di grande fertilit\u00e0 e depositi auriferi sulle montagne, divenne una delle zone pi\u00f9 ricche delle colonie, comparabile solo alla provincia di Socorro.\nIndipendenza.\nPamplona si guadagn\u00f2 il soprannome di \"Citt\u00e0 Patriottica\" da parte di Sim\u00f3n Bol\u00edvar, essendo una delle prime a sostenere la rivoluzione della Nuova Granata il 4 luglio 1810, nella persona di Do\u00f1a Agueda Gallardo de Villamizar, e dichiar\u00f2 l'indipendenza il 31 luglio del medesimo anno, con un'Assemblea provvisoria. Pi\u00f9 tardi, fra il 1819 ed il 1821, avendo contribuito con risorse umane ed economiche considerevoli alla liberazione di Colombia e Venezuela, acquist\u00f2 una notevole importanza.\nNel 1910, con la creazione del dipartimento di Norte de Santander, fu inserita nella sua giurisdizione politica integrandosi nella Provincia di Pamplona, insieme alle citt\u00e0 di C\u00e1cota de Velasco, Cucutilla, Chitag\u00e1, Labateca, Mutiscua, Pamplonita, Toledo e Silos.\nDivenne anche citt\u00e0 universitaria e fu anche nota come centro religioso per la solennit\u00e0 delle sue celebrazioni, fra le quali la Pasqua.\nEconomia.\nNella zona di Pamplona si coltivano: patate (il prodotto principale), fragole, aglio, frumento, mais, legumi e carote. Vengono inoltre allevati bovini, suini, conigli e pollame e viene esercitata la pesca. Sono inoltre attive industrie dolciarie e tessili e anche il turismo, specialmente nella citt\u00e0, \u00e8 fonte di attivit\u00e0, insieme alla folta presenza di studenti provenienti da altre zone del Paese."}
{"id": "2302525", "revid": "339392", "url": "https://it.wikipedia.org/wiki?curid=2302525", "title": "Occupazione della Jugoslavia", "text": ""}
{"id": "2302527", "revid": "115380837", "url": "https://it.wikipedia.org/wiki?curid=2302527", "title": "Guiyang", "text": " Guiyang (cinese: ) \u00e8 una citt\u00e0 della Cina, capitale della provincia di Guizhou.\nGeografia fisica.\nTerritorio.\nDal punto di vista geografico, la citt\u00e0 sorge a circa 1.100 metri di altitudine al centro della provincia, a est del Yungui Plateau, sulla riva settentrionale del fiume Nanming, diramazione del pi\u00f9 importante fiume Wu.\nClima.\nIl clima \u00e8 subtropicale umido, contraddistinto da inverni abbastanza miti e da estati calde, umide e piovose. La temperatura non scende quasi mai al di sotto dello zero, neanche in gennaio, quando mediamente si registrano valori che oscillano tra 9 e 3 gradi; in luglio, invece, le massime salgono fino ad arrivare a sfiorare i 30 gradi, con minime quasi mai inferiori ai 20 anche in giugno e agosto. Il tasso di umidit\u00e0 relativa \u00e8 molto alto per tutti i dodici mesi dell'anno, anche se \u00e8 soprattutto in estate, tra la fine di maggio e settembre, che l'afa \u00e8 fastidiosa e opprimente; una delle cause principali di questo fenomeno sono le improvvise precipitazioni, che non riescono ad abbassare le temperature, ma che in compenso acuiscono sensibilmente la percezione dell'umidit\u00e0.\nStoria.\nLa fondazione dell'insediamento risale al 1283 d.C., quando sotto la dinastia Yuan venne fondata Shunyuan. Sotto le dinastie Ming (1368-1644) e Qing (1644-1911), la citt\u00e0 accrebbe considerevolmente la propria importanza all'interno dello scacchiere geopolitico della Cina centromeridionale, divenendo capoluogo di una prefettura superiore chiamata Guiyang. Il definitivo salto di qualit\u00e0 a livello nazionale fu compiuto al termine della guerra sino-giapponese (1937-1945), quando la citt\u00e0 si dot\u00f2 di fondamentali infrastrutture legate ai trasporti e di diverse industrie. Negli ultimi 50 anni Guiyang si \u00e8 dotata di tutte le maggiori infrastrutture legate ai trasporti, cos\u00ec che attualmente \u00e8 molto comoda da raggiungere. L'aeroporto \u00e8 il Guiyang Longdongbao International Airport, uno scalo di notevoli dimensioni collegato alle maggiori citt\u00e0 cinesi e ad alcune importanti capitali asiatiche. Sparse per la citt\u00e0 ci sono quattro stazioni ferroviarie, tutte servite dai treni ad alta velocit\u00e0 che consentono di spostarsi rapidamente da e verso le provincie circostanti. Guiyang \u00e8 anche un importante svincolo autostradale, ideale da raggiungere tramite i tantissimi autobus a lunga percorrenza che ogni giorno fanno la spola con tantissimi centri della regione.\nSociet\u00e0.\nEvoluzione demografica.\nCapitale della spesso trascurata provincia del Guizhou, Guiyang \u00e8 una metropoli di quasi 4.500.000 abitanti. Dati non ufficiali dicono che nel 2014 la popolazione \u00e8 incrementata di circa 1.000.000 di abitanti.\nGeografia antropica.\nGuiyang ha sostanzialmente l'aspetto di un grosso villaggio.\nIl suo centro commerciale, che coincide sostanzialmente con l'area pi\u00f9 ricca di attrattive, \u00e8 individuato dalla Zunyi Lu e dalla Zhonghua Lu, due importanti assi viari che si estendono tra la Dusi Lu a sud e la Yanan Lu a nord."}
{"id": "2302539", "revid": "1924342", "url": "https://it.wikipedia.org/wiki?curid=2302539", "title": "Battle for the Sun", "text": "Battle for the Sun \u00e8 il sesto album in studio dei Placebo, pubblicato l'8 giugno 2009 dalla Dreambrother in Europa e dalla Vagrant Records in Nord America.\nRegistrazione.\nIl produttore David Bottrill ha precedentemente lavorato con artisti come i Tool, i Muse, i Silverchair, i Remy Zero ed i dEUS. James Brown \u00e8 l'ingegnere del suono del disco, gi\u00e0 presente nel precedente album \"Meds\" del 2006. Questo \u00e8 anche il primo album con il nuovo batterista della band, Steve Forrest.\nIn \"Battle for the Sun\", la band usa nuovi strumenti come le springtime, trombe e sassofoni. Musicisti che hanno influenzato la band per la creazione di quest'album sono soprattutto PJ Harvey e i My Bloody Valentine.\nPubblicazione.\nL'album \u00e8 stato pubblicato su Internet come download digitale, su CD, edizione limitata CD+DVD, LP e un'edizione speciale \"Deluxe Box Set\". Quest'ultimo contiene tracce bonus, un DVD con la performance dal vivo del dicembre 2008 ad Angkor Wat, materiale di studio e i testi scritti a mano.\nL'omonimo brano \"Battle for the Sun\" ha debuttato sullo show della BBC Radio \"Zane Lowe\" il 17 marzo 2009. Dopo l'anteprima mondiale \u00e8 stato reso disponibile come download gratuito sul sito ufficiale della band.\nSuccessivamente \u00e8 stato scelto come primo singolo ufficiale dell'album \"For What It's Worth\", pubblicato il 1\u00ba giugno 2009 accompagnato dal relativo videoclip. Il 21 settembre 2009 \u00e8 stato pubblicato come singolo \"The Never Ending Why\" per il Regno Unito e \"Ashtray Heart\" per il resto del mondo. A fine gennaio 2010 \u00e8 uscito come quarto singolo una nuova versione di \"Bright Lights\"\nNel settembre 2010 \u00e8 uscita la versione \"Redux\" di \"Battle for the Sun\", contenente un altro CD di vecchi brani riarrangiati e due nuove canzoni: la cover \"Monster Truck\" e l'inedito \"Trigger Happy Hands\", pubblicato come singolo.\nGrazie a questo album, il 5 novembre 2009 agli MTV Europe Music Awards di Berlino i Placebo vincono il premio \"Best Alternative\".\nTracce.\nTesti e musiche dei Placebo, eccetto dove indicato."}
{"id": "2302543", "revid": "76963", "url": "https://it.wikipedia.org/wiki?curid=2302543", "title": "Anna Nagata", "text": "Biografia.\nNagata si occupa principalmente di attivit\u00e0 cinematografiche, dividendosi tra il grande schermo e la televisione; inizi\u00f2 a recitare nei telefilm all'et\u00e0 di 15 anni.\nNel 2000 il regista Kinji Fukasaku la scrittura per il ruolo di Hirono Shimizu in \"Battle Royale.\"\nRaggiunse popolarit\u00e0 in Occidente con il ruolo di Takashi Miike in \" (2003)\", accanto alla gi\u00e0 pi\u00f9 celebre Kou Shibasaki. Divenne in seguito nota nel Sol Levante per il suo ruolo di Yuzuki Misaki in \"Kamen Rider Kabuto (2006)\", e per quello di Anna nel telefilm \"Masters of Thunder (2006).\""}
{"id": "2302546", "revid": "287204", "url": "https://it.wikipedia.org/wiki?curid=2302546", "title": "Yinchuan", "text": " Yinchuan (in cinese tradizionale: \u94f6\u5ddd) \u00e8 una citt\u00e0 della Cina, capitale della regione autonoma di Ningxia."}
{"id": "2302566", "revid": "160144", "url": "https://it.wikipedia.org/wiki?curid=2302566", "title": "Stazione di Piena", "text": "La stazione di Piena \u00e8 una stazione ferroviaria dismessa della ferrovia Cuneo-Ventimiglia situata nella frazione Piena Bassa (\"Pi\u00e8ne-Basse\") del comune francese di Breglio.\nL'impianto, allora il primo in territorio italiano della sezione sud della Cuneo-Ventimiglia, venne aperto nel 1928 col ruolo di stazione di frontiera e rest\u00f2 in esercizio fino al 12 settembre 1944, quando l'esercito tedesco in ritirata dalla bassa valle Roia distrusse buona parte dei viadotti e svariate gallerie tra Ventimiglia e Breglio.\nLa stazione rest\u00f2 di competenza delle Ferrovie dello Stato (FS) fino al 15 settembre 1947 e pass\u00f2 in carico alla Societ\u00e9 Nationale des Chemins de fer Fran\u00e7ais (SNCF) il giorno successivo quando le frazioni di Piena e Libri vennero scorporate dal comune di Olivetta San Michele in provincia di Imperia, diventando territorio francese in forza del trattato di pace con la Francia.\nI treni ripresero a transitare nella stazione di Piena il 6 ottobre 1979, giorno dell'inaugurazione della Cuneo-Ventimiglia ricostruita, ma perduta la funzione di stazione di frontiera, principale ragione della sua esistenza iniziale, l'impianto non venne riaperto all'esercizio.\nStoria.\nLe fasi realizzative.\nLa stazione ferroviaria di Piena venne realizzata nei pressi del posto di frontiera stradale di Piena Bassa, situato nelle gole del Roia al di sotto del centro abitato di Piena.\nNonostante si prevedesse uno scarso traffico locale a causa della distanza dal paese, collegato alla stazione con una mulattiera che superava un dislivello di circa , questa stazione venne dotata di tre binari passanti e di un fabbricato viaggiatori a tre piani in cui trovavano posto gli uffici della polizia di frontiera e gli alloggi per il personale, a cui si aggiunse, poco prima dell'apertura all'esercizio, un secondo fabbricato ad uso doganale comprendente ulteriori alloggi.\nLa stazione sorse in una parte cos\u00ec angusta della valle, che fu necessario realizzare con la sagoma a doppio binario il portale della galleria \u00abFromentino\u00bb per alloggiarci il deviatoio di ingresso lato sud, mentre i fabbricati, non essendoci spazio sufficiente sulla piattaforma ferroviaria, dovettero essere edificati su una robusta galleria artificiale costruita a cavallo della strada statale 20 qualche centinaio di metri a sud del confine francese, che attraversava allora la ferrovia sull'arco mediano del \u00abPonte Rio\u00bb (in francese \"Pont de Riou\").\nIl binario tra Airole e Piena fu posato nel giugno 1915, ma l'esercizio ferroviario, attivato il 16 maggio 1914 tra Ventimiglia e Airole, continu\u00f2 a rimanere limitato a quest'ultima stazione. Alla fine del 1915, constatato l'abbandono dei lavori da parte francese a causa della prima guerra mondiale, lo Stato Maggiore italiano requis\u00ec le rotaie inutilizzate della sezione Airole-Piena, facendole rimuovere per reimpiegarle al fronte.\nAlla fine della guerra la Francia riprese quasi subito i lavori per cercare di colmare il pesantissimo ritardo che aveva accumulato sia sulla Nizza-Breglio che sul tratto tra le due frontiere della Cuneo-Ventimiglia, mentre l'Italia, che aveva quasi completato gi\u00e0 prima della guerra i lavori sulle sezioni nord e sud in territorio italiano, si mise in attesa.\nL'unica attivit\u00e0 di rilievo avvenne a seguito di una lettera del 18 giugno 1920, con cui l'impresa \u00abMercier\u00bb, impegnata nei cantieri in territorio francese della Cuneo-Ventimiglia/Nizza, chiese al ministro italiano dei lavori pubblici il ripristino del binario della \u00abAirole-confine sud\u00bb, proponendo dal canto suo l'accelerazione dei lavori nel tratto fino a Breglio. La richiesta, appoggiata da Parigi, si concretizz\u00f2 il 30 gennaio 1922 con l'unione delle rotaie al confine italo-francese posto all'uscita della stazione di Piena sul \u00abPonte Rio\u00bb, permettendo all'impresa di ricevere direttamente per ferrovia, da Nizza via Ventimiglia, i materiali necessari alla sua attivit\u00e0.\nLa presenza del binario provvisorio a Breglio ne spinse poi il consiglio municipale a votare, il 16 luglio successivo, una mozione volta a ottenere la \u00abmessa in servizio immediata della Ventimiglia-Breglio\u00bb, ma la richiesta non fu accolta.\nI lavori di finitura in territorio italiano ripresero verso la fine del 1927, quando si stavano avviando finalmente alla conclusione le realizzazioni in territorio francese\nIl 16 novembre 1927 una locomotiva e una carrozza di prima classe delle FS trasportarono nove tecnici italiani e due direttori dei lavori francesi da Ventimiglia e Breglio per effettuare il sopralluogo delle installazioni di segnalamento e telecomunicazioni..\nLa stazione fu infine completata nell'estate 1928 con la costruzione di un secondo fabbricato a tre piani con magazzino e uffici doganali ed ulteriori alloggi.\nIl 30 settembre 1928 la stazione di Piena fu inaugurata con la Cuneo-Ventimiglia. I treni ufficiali italiani e francesi giunti a Breglio nella mattinata vennero fusi in un solo convoglio che ripart\u00ec alla volta di Ventimiglia alle 15:30. Poco dopo venne accolto al suo ingresso nella provincia di Imperia dal prefetto Farina, giunto a Piena in automobile.\nIl piazzale della stazione fu equipaggiato con la linea di contatto bifilare in occasione dell'elettrificazione in corrente alternata trifase a - delle tratte Cuneo Gesso-San Dalmazzo di Tenda e Piena-Ventimiglia, che vennero esercite a trazione elettrica a partire dal 15 maggio 1931. Per sistemare il fabbricato della sottostazione elettrica che alimentava la linea aerea fu ricavato un terrapieno lungo il Roia mediante un muro di sottoscarpa per il contenimento del materiale di riempimento.\nA causa di un veto imposto dallo stato maggiore francese non fu inizialmente possibile elettrificare la tratta intermedia oltre frontiera e la stazione di Piena divenne sede di cambio trazione assieme a quella di San Dalmazzo di Tenda. Per ovviare alla mancanza della piattaforma girevole, fu necessario ricorrere all'uso di locotender Gruppo 940 che non richiedevano la giratura. Superate le paure dei militari francesi, che si resero conto che una linea a trazione elettrica era molto pi\u00f9 vulnerabile di quella a vapore in caso di conflitto, l'elettrificazione col sistema trifase venne estesa alla parte mancante, che fu messa sotto tensione il 21 aprile 1935.\nLe vicende belliche e la cessione alla Francia.\nDopo la dichiarazione di guerra da parte dell'Italia, i ferrovieri delle FS in servizio a Breglio lasciarono la stazione nelle prime ore del mattino dell'11 giugno 1940, dirigendosi a Piena a bordo di un carrello di servizio. Successivamente il capo stazione di Breglio provvide alla rimozione di due spezzoni di rotaia alla frontiera sud sul \u00abPonte Rio\u00bb. Nella stessa notte i genieri del 15\u00ba Corpo d'armata francese interruppero le comunicazioni ferroviarie con l'Italia facendo saltare il ponte di Saorgio, tra Breglio e Fontan-Saorgio sulla Cuneo-Ventimiglia, e i viadotti \u00abBassera\u00bb e \u00abBevera\u00bb, tra Breglio e Sospello sulla Breglio-Nizza.\nUna delle prime preoccupazioni della commissione che si instaur\u00f2 dopo l'armistizio italo-francese del 24 giugno 1940 fu il ripristino della rete ferroviaria. All'inizio di agosto venne dunque intrapresa la ricostruzione delle opere distrutte e il 28 novembre 1940, dopo il completamento del ripristino del ponte di Saorgio, venne finalmente ristabilita la continuit\u00e0 della Cuneo-Ventimiglia..\nCon l'armistizio separato firmato l'8 settembre 1943 da Badoglio la valle Roia precipit\u00f2 nel caos e visse la progressiva occupazione da parte dell'esercito tedesco.\nPer non rimanere insaccati dall'avanzata americana, il 12 settembre 1944 i tedeschi abbandonarono parzialmente la bassa valle Roia distruggendo sistematicamente i pi\u00f9 importanti viadotti e gallerie italiani tra Ventimiglia e Piena, la sottostazione elettrica di Piena e la galleria francese \u00abCottalorda\u00bb tra Piena e Breglio, isolando cos\u00ec completamente la stazione dalla rete ferroviaria.\nNel dopoguerra le FS intrapresero la ricostruzione della parte di loro competenza della Cuneo-Ventimiglia (tratte \u00abCuneo-San Dalmazzo di Tenda-Confine nord\u00bb e \u00abConfine sud-Piena-Ventimiglia\u00bb), cominciando da nord e raggiungendo la stazione di Vievola il 22 dicembre 1946, dove si arrestarono perch\u00e9 era gi\u00e0 nell'aria la cessione di Tenda e Briga Marittima alla Francia, che venne sancita con la firma del trattato di pace del 10 febbraio 1947.\nCon lo stesso trattato la Francia ottenne anche i territori delle frazioni Piena e Libri del comune di Olivetta San Michele, che divennero francesi dalla mezzanotte del 15 settembre 1947. Dal giorno successivo la stazione di Piena, in discrete condizioni ma inutilizzabile per le distruzioni della linea a monte e a valle, pass\u00f2 in carico alla SNCF.\nLa ricostruzione della Cuneo-Ventimiglia e la soppressione della stazione.\nIl nuovo confine in valle Roia fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in vista del plebiscito che avrebbe sancito il loro passaggio alla Francia.\nDopo decenni di reiterate richieste da parte delle popolazioni dei comuni italiani e francesi attraversati dalla linea e di disinteresse da parte dei rispettivi governi, la situazione si sblocc\u00f2 il 24 giugno 1970 con la firma di una convenzione italo-francese per la ricostruzione della ferrovia, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nA partire dall'aprile 1976 vennero rimossi dal piazzale i binari e i pali e le mensole della linea aerea trifase. \nIl nuovo binario raggiunse Piena il 13 febbraio 1979, ma la sua sorte era ormai segnata dalla storia: venendole a mancare il ruolo di stazione di frontiera dopo lo spostamento del confine nel 1947, nulla pi\u00f9 giustificava il ripristino di un impianto situato in un luogo isolato e distante dagli abitati di Piena Alta e Libri e la sua definitiva soppressione fu ineluttabile.\nDopo la riapertura all'esercizio commerciale della Cuneo-Ventimiglia, avvenuto il 7 ottobre 1979, i treni ripresero dunque a transitare senza arrestarsi in stazione. Tuttavia un crollo della carreggiata della strada nazionale 204 verificatosi il 7 gennaio 1980 qualche centinaio di metri a monte della stazione, obblig\u00f2 al ripristino dell'arresto dei treni fino all'inizio del mese marzo dello stesso anno per garantire l'accesso al posto di frontiera di Piena Bassa e alla frazione Libri rimasti isolati dalla rete stradale francese.\nLa stazione oggi.\nLa stazione, essendo stata di competenza delle Ferrovie dello Stato fino al 1947 e subito dopo abbandonata, mantiene sul suo fabbricato ancora tutte le scritte in italiano.\nStrutture e impianti.\nStazione su linea a semplice binario alla quota di s.l.m., in origine primo impianto italiano della tratta sud della Cuneo-Ventimiglia.\nLa caratteristica pi\u00f9 appariscente della stazione di Piena \u00e8 la robusta galleria artificiale costruita a cavallo della strada statale 20 sulla quale vennero eretti, per mancanza di spazio, i fabbricati di stazione. Il suo carattere di semi internazionalit\u00e0 fece s\u00ec che venisse dotata di un fabbricato viaggiatori a tre piani con gli uffici della polizia di frontiera e gli alloggi per il personale e di un secondo fabbricato a tre piani con magazzino e uffici doganali ed ulteriori alloggi.\nConfigurazione del piazzale.\nLa stazione era dotata inizialmente di tre binari passanti. Vincoli di spazio imposti dalla ristrettezza della gola in cui venne costruito l'impianto, resero necessaria l'adozione della sagoma a doppio binario per il portale della galleria \u00abFromentino\u00bb, che sboccava direttamente in stazione, per alloggiarci il deviatoio di ingresso lato sud e un tronchino di sicurezza.\nAlla riapertura della Cuneo-Ventimiglia, inaugurata il 6 ottobre 1979, venne ripristinato un solo binario passante, sfruttando il piazzale della stazione abbandonata per ottenere un tracciato che permettesse la velocit\u00e0 di 80\u00a0km/h.\nImpianti di segnalamento e sicurezza.\nLa protezione della stazione di Piena era inizialmente affidata al segnalamento semaforico FS, composto da segnali di 1\u00aa categoria preceduti da segnali di avviso.\nCon la soppressione della stazione alla riapertura della Cuneo-Ventimiglia nel 1979, i segnali non vennero ripristinati, riducendo ad una le due sezioni di blocco originarie Breglio-Piena e Piena-Airole.\nInstallazioni elettriche di trazione.\nIl piazzale di Piena venne equipaggiato col sistema a corrente alternata trifase a , che venne messo sotto tensione il 15 maggio 1931 assieme alle tratte italiane della Cuneo-Ventimiglia tra Cuneo Gesso e San Dalmazzo di Tenda e tra Piena e Ventimiglia. La trazione elettrica venne poi estesa alla tratta francese fra le due frontiere il 21 aprile 1935, garantendo cos\u00ec la continuit\u00e0 su tutta la linea.\nNe pressi della stazione di Piena venne realizzata una sottostazione elettrica (SSE) in grado di fornire l'energia di trazione alle tratte di linea:\nI resti dei pali e delle mensole della linea aerea trifase vennero rimossi dal piazzale a partire dall'aprile 1976.\nPer il mancato ripristino della trazione elettrica alla riapertura della Cuneo-Ventimiglia nel 1979, la SSE di Piena rimase nello stato di abbandono in cui si trovava alla fine della guerra. Fu per\u00f2 uno dei rari fabbricati fuori uso che non vennero demoliti durante i lavori di ricostruzione, per consentirne un eventuale reimpiego futuro."}
{"id": "2302575", "revid": "184755", "url": "https://it.wikipedia.org/wiki?curid=2302575", "title": "\u00c9cole nationale sup\u00e9rieure d'architecture", "text": " \nL'\u00c9cole Nationale Sup\u00e9rieure d'Architecture (ENSA) \u00e8 l'istituzione universitaria pubblica in Francia per la formazione dei laureati in architettura.\nStoria della pedagogia presso ENSA.\nL'architettura \u00e8, tradizionalmente, una delle quattro discipline delle belle arti, assieme all'incisione, alla scultura ed alla pittura.\nFino al 1968, il suo insegnamento era assicurato dall'\u00e9cole des Beaux Arts di Parigi, che aveva tre succursali sul territorio francese e dipendeva dal dipartimento di architettura dell'Acad\u00e9mie des beaux-arts che organizzava i concorsi di selezione ed in particolare il Prix de Rome con il quale i vincitori avevano diritto ad un soggiorno di studio presso Villa Medici a Roma.\nIl ministro della cultura del tempo, Andr\u00e9 Malraux, per rompere con l'accademismo e dare una risposta ai moti del Sessantotto, cre\u00f2 12 \"Unit\u00e9s p\u00e9dagogiques d'architecture\" (UPA) su tutto il territorio francese, di cui 6 a Parigi e le altre per sostituire le scuole di architettura di Tolosa, Bordeaux, Marsiglia, Nancy creandone di nuove a Rennes, Lione, Rouen, Strasburgo, Saint-\u00c9tienne etc. Di fatto si divisero le discipline delle belle arti.\nDopo il 1968, ciascuna delle nuove \"Unit\u00e9s p\u00e9dagogiques\" godette di una certa indipendenza nella costituzione del piano di studi per i propri allievi. L'indirizzo comune fu la suddivisione del corso di studi in tre cicli di due anni accessibili dopo il baccalaureato. Alla fine degli studi, era obbligatorio un periodo di praticantato alla fine del quale occorreva redigere un progetto che se ritenuto valido da una commissione, dava il titolo di architetto (diploma di laurea).\nLe UPA, divenute in seguito \"Ecoles d'architectures\", nel 2005 sono state trasformate in \"\u00c9coles nationales sup\u00e9rieures d'architecture\" (ENSA).\nLe riforme europee conseguenti al Processo di Bologna spinsero le ENSA a consolidare le loro offerte formative. Oggi in Francia, come nella quasi totalit\u00e0 delle nazioni europee, la formazione \u00e8 suddivisa in due cicli di tre e due anni:\nUn ulteriore ciclo di dottorato dopo il master, \u00e8 dedicato esclusivamente alla ricerca."}
{"id": "2302579", "revid": "125299928", "url": "https://it.wikipedia.org/wiki?curid=2302579", "title": "Aeronautica militare del Marocco", "text": "Le Forces royales air (; in tamazight: \"Adwas ujenna ageldan\"), ossia \"Regie forze aeree\", spesso abbreviate con la sigla FRA, sono l'aeronautica militare del Marocco e parte integrante delle Regie forze armate.\nStoria.\nNascita.\nLe Regie forze aeree nascono il 19 novembre 1956 con il nome di \"Aviation royale ch\u00e9rifienne\" (Regia aviazione sceriffiana). Le sue moderne basi aeree sono state ereditate da Francia, Stati Uniti d'America e Spagna. I primi acquisti per la neonata forza aerea sono stati: sei Morane-Saulnier MS.500, tre aerei da trasporto Max Holste Broussard, due Beechcraft Twin Bonanza, un de Havilland DH.114 Heron ed un elicottero Bell 47.\nNel 1961 il nome cambi\u00f2 in Forces royales air, ultimo nome utilizzato. Nello stesso periodo il Marocco ottenne dall'Unione Sovietica 12 MiG-17, 2 biposto MiG-15 \"Midget\" e 4 bombardieri Ilyushin Il-28; ricevette anche 24 aerei da addestramento Fouga Magister dalla Francia.\nIntanto la rottura con Mosca port\u00f2 il Marocco a cercare un nuovo alleato negli Stati Uniti, acquistando da essi sei aerei da combattimento Northrop F-5 e successivamente, nel 1966 altri 20 aeromobili dello stesso tipo. Per quanto riguarda gli aerei da trasporto, l'aeronautica marocchina disponeva di 10 Douglas C-47, 18 Fairchild C-119 Flying Boxcar e 6 C-130 Hercules. Disponeva inoltre di 24 elicotteri Bell UH-1 Iroquois e 12 addestratori biposto T-6 Texan.\nNegli anni novanta era in progetto l'acquisto di alcuni Dassault Mirage 2000 o F-16, ma l'operazione commerciale non venne conclusa per mancanza di fondi da parte del governo marocchino. Sembra per\u00f2 che il Marocco abbia ripreso in mano il progetto di modernizzare la propria flotta aerea, dati i contatti con la Russia per l'acquisto di alcuni aerei da combattimento MiG-29 e Su-30MKA. Nell'estate 2007 sono stati presi di nuovo in considerazione anche l'americano F-16 ed il francese Dassault Rafale, anche se il primo dei due sembra avere maggiori possibilit\u00e0 di aggiudicarsi la commessa.\nNel 2008 la RMAF avvia un programma per la modernizzazione della sua flotta aerea. 27 Dassault Mirage F1 vengono aggiornati e portati al livello del Mirage 2000-5 ad un costo stimato di $ 420 milioni.\nNel marzo 2013, \u00e8 stato confermato dalle Regie forze aeree l'acquisto di aeromobile a pilotaggio remoto dalla Francia almeno 3 Dassault / IAI Heron, oltre ai tre droni, la RMAF possiede quattro General Atomics droni Predator XP, ed altri Aeromobile a pilotaggio remoto acquistati dagli Stati Uniti.\nAl 2014 sono in corso negoziazioni per l'acquisto di diversi aeromobile: \nBattaglie/guerre.\nGuerra delle sabbie.\nNella Guerra delle sabbie le Regie forze aeree marocchine giocarono un ruolo importante. \nGuerra dei sei giorni.\nDurante la guerra dei sei giorni, uno squadrone di Northrop F-5 della Regie forze aeree, si trasfer\u00ec in Egitto e partecip\u00f2 alle missioni di pattugliamento \nGuerra del Kippur.\nDurante la guerra del Kippur, uno squadrone di Northrop F-5A (12 unit\u00e0 in versione cacciabombardiere) delle Regie forze aeree marocchine si riun\u00ec al 69\u00ba Squadrone dell'aeronautica militare egiziana a Tanta, il 19 ottobre 1973. Lo squadrone marocchino fu accompagnato da un Lockheed C-130 Hercules che trasportava pezzi di ricambio, armi e attrezzature. Al reparto vennero assegnati compiti e missioni di natura CAP, ossia, pattugliamento aereo da combattimento. Nel gennaio 1974 in una missione di ricognizione, due F-5A armati di AIM-9B e 2 cannoni Pontiac M39 da 20\u00a0mm, intercettarono due Dassault Mirage III dell'Heyl Ha'Avir, l'aeronautica militare dello Stato di Israele, ed i piloti israeliani alla vista degli F-5A decisero di allontanarsi. Preoccupati per una possibile imboscata da parte del F-4 Phantom II il centro comando dell'Al-Quwwat al-Jawwiyya al-Misriyya, l'aeronautica militare egiziana, ordin\u00f2 ai caccia marocchini di non inseguirli e di far ritorno alla base, dove vennero sostituiti con due MiG-21MF della forza aerea egiziana.\nLa guerra del Sahara Occidentale.\nAllo scoppiare della guerra del Sahara Occidentale i primi aeromobili ad essere coinvolti furono i Fouga Magister, mentre poco dopo entrarono in servizio attivo anche i Northrop F-5. All'inizio l'obiettivo fondamentale del Marocco era quello di creare una zona sicura laddove risiedevano i maggiori interessi politici ed economici marocchini, ovvero la zona compresa tra la capitale Al-Aaiun, il centro religioso di Smara e i giacimenti di fosfato di Bu-Craa.\nIl problema principale che la flotta marocchina dovette affrontare era lo scarsa autonomia di carburante dei Northrop F-5, insufficiente per realizzare missioni nel vasto fronte che si era aperto; per ovviare a questo inconveniente furono acquistati 2 Lockheed KC-130 nel 1982, mentre due Boeing.707-138B furono attrezzati per poter effettuare il rifornimento in volo, ampliando cos\u00ec notevolmente il raggio d'attacco dei Northrop F-5.\nNelle fasi iniziali del conflitto i Mirage F-1 vennero impiegati soprattutto sul confine con Libia e Algeria, che sostenevano politicamente ed economicamente il Fronte Polisario.\nAlla fine per\u00f2 le due nazioni non intervennero direttamente e cos\u00ec i Mirage F-1 vennero utilizzati per effettuare attacchi aria-terra contro Polisario.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2302580", "revid": "486946", "url": "https://it.wikipedia.org/wiki?curid=2302580", "title": "Sidao", "text": ""}
{"id": "2302582", "revid": "339392", "url": "https://it.wikipedia.org/wiki?curid=2302582", "title": "Reale aeronautica militare marocchina", "text": ""}
{"id": "2302584", "revid": "339392", "url": "https://it.wikipedia.org/wiki?curid=2302584", "title": "Force A\u00e9rienne Royale Marocaine", "text": ""}
{"id": "2302586", "revid": "339392", "url": "https://it.wikipedia.org/wiki?curid=2302586", "title": "Royal Moroccan Air Force", "text": ""}
{"id": "2302589", "revid": "1750468", "url": "https://it.wikipedia.org/wiki?curid=2302589", "title": "Durs Gr\u00fcnbein", "text": "Biografia.\nCresce a Hellerau, un sobborgo periferico di una citt\u00e0, Dresda, del cui splendore barocco erano rimaste solo le macerie. I genitori non sono iscritti al partito. La madre ha studiato chimica, il padre ingegneria aeronautica. I precoci interessi scientifici, favoriti dall\u2019ambiente familiare, entrano in un fecondo rapporto di osmosi con quelli per la poesia, accesi dalla lettura di Novalis, H\u00f6lderlin, Pound.\nInizia a scrivere poesie giovanissimo. Abbandona l\u2019idea di diventare veterinario. Si trasferisce a Berlino Est nel 1985, dopo avere assolto il servizio militare nella Nationale Volksarmee. Avendo rifiutato il servizio nella pattuglia armata di sorveglianza dei confini che aveva l\u2019obbligo di sparare su chi tentava la fuga, non gli \u00e8 concesso di iscriversi a Germanistik. Studia teatro ma interrompe gli studi alla Humboldt-Universit\u00e4t di Berlino dopo quattro semestri, deluso di non potere studiare ci\u00f2 che vorrebbe. Si avvicina ai collettivi artistici dell\u2019Accademia di Belle Arti di Dresda, lavora per le riviste, per il teatro e come aiuto nel padiglione fisico-matematico dello Zwinger.\nViene scoperto da Heiner M\u00fcller: \u00abl\u2019unica istanza nella letteratura della Germania orientale che potessi prendere sul serio \u2013 colui che aveva l\u2019orizzonte di pensiero pi\u00f9 ampio\u00bb come Durs Gr\u00fcnbein dichiara nella sua intervista a Die Zeit del 24 ottobre 2013, poco dopo il suo trasferimento a Roma. Heiner M\u00fcller gli procura l\u2019invito per la fiera del libro di Francoforte dove Durs Gr\u00fcnbein presenta \"Grauzone morgens\", il volume di liriche che lo fa conoscere internazionalmente, e tiene la sua laudatio quando nel 1995 gli viene conferito, a soli 33 anni, il massimo premio letterario tedesco, il B\u00fcchner-Preis. Subito dopo la caduta del muro, \u00abdal decisivo anno 1989\u00bb, Durs Gr\u00fcnbein intraprende una densissima serie di viaggi.\nBerlino diventa \u00ablo spazio di transito\u00bb: \u00absarebbe uguale se fosse New York\u00bb. Viaggia in Europa, nell\u2019Asia sudorientale e negli Stati Uniti, dove \u00e8 ospite dei German Departments della New York University, del Dartmouth College e della Villa Aurora a Los Angeles. Nel 1994, nella zona degli scavi di Pompei ed Ercolano, ha l\u2019esperienza epifanica descritta in \"Vulkan und Gedicht\" (\"Vulcano e poesia\"). Membro, fra l\u2019altro, dell\u2019Akademie der K\u00fcnste di Berlino, della Deutsche Akademie f\u00fcr Sprache und Dichtung e della S\u00e4chsische Akademie der K\u00fcnste, Durs Gr\u00fcnbein \u00e8 dal 2005 professore di poetica presso la Kunstakademie di D\u00fcsseldorf alla cui universit\u00e0 \u00e8 Guest Professor nel 2007-2008. Nel 2008 riceve un altro riconoscimento altissimo, l\u2019ordine Pour le m\u00e9rite per la Scienza e le Arti a Berlino: tiene la sua laudatio l\u20198 giugno 2009 Hans Magnus Enzensberger. Nel 2009 trascorre un anno a Roma come borsista di Villa Massimo.\nLe lezioni di poetica tenute a Francoforte (Frankfurter Poetikvorlesung 2009) sono pubblicate con il titolo \"Vom Stellenwert der Worte\" (\"La valenza delle parole\"). Nel 2013 il volume \"Durs Gr\u00fcnbein. A Companion\", nella serie \"Companions to Contemporary German Culture\", lo definisce \u00abGermany\u2019s most prolific, versatile, succesfull and internationally renowned contemporary poet and essayist\u00bb. Durs Gr\u00fcnbein da parte sua si dichiara semplicemente \u00abpoeta in lingua tedesca\u00bb: \u00abpoeta\u00bb, \u00abDichter\u00bb, nel senso forte del termine, comprensivo della scrittura in versi e in prosa come pure di un\u2019attivit\u00e0 di traduttore che, come scriveva Novalis, vuole \u00abrendere noto l\u2019ignoto \u2013 ignoto il noto\u00bb. Autodidatta di sterminate letture, Gr\u00fcnbein vede la poesia come \u00abcapacit\u00e0 di connettere nel modo pi\u00f9 rapido possibile ci\u00f2 che di per s\u00e9 \u00e8 distante\u00bb. Non stupisce che passi dalle traduzioni di Eschilo e Seneca ai \u00abdiari di viaggio in haiku\u00bb, \u00abforma breve-brevissima\u00bb, mediatagli da Ezra Pound, Lafcadio Hearn e Jun\u2019ichir\u014d Tanizaki.\nUn poeta doctus? Gr\u00fcnbein ha sempre rifiutato questa classificazione che misconosce il senso della sua professione di fede nella letteratura antica, \u00abl\u2019humus etimologico della nostra lingua\u00bb. \nLa critica gli riserva lodi somme e attacchi feroci, dovuti anche all\u2019imprevedibilit\u00e0 delle sue scelte. Nel suo complesso itinerario declina su molti versanti alcune costanti: la messa in guardia dai rischi della specializzazione disciplinare, una \u201cpoetica fisiologica\u201d (accostabile in ambito italiano a quella di Valerio Magrelli), il confronto con gli esiti della neurofisiologia e dei concetti e linguaggi delle hard sciences, dalla fisica quantistica alla zoologia. La sua ricchissima produzione rivela fra l\u2019altro la profondit\u00e0 del suo legame con l\u2019Italia e una personalissima idea di letteratura mondiale che lo qualifica come autenticamente cosmopolita, animato da un genuino ethos civile emerso con esemplare chiarezza nel febbraio 2015 di fronte alle dimostrazioni della Pegida.\nCome si legge nel \u00abTimes Literary Supplement\u00bb del 18 febbraio 2000, \u00abGr\u00fcnbein is a truly cosmopolitan poet\u00bb. Il punto di partenza e di approdo \u00e8 la fiducia incrollabile nella parola della \u00abpoesia\u00bb. \u00c8 questa la motivazione con cui nel 2006 gli \u00e8 stato conferito il Premio Pasolini. Nel 2018 \u00e8 apparsa la traduzione di una scelta autografa della sua saggistica per il pubblico italiano, \"I bar di Atlantide e altri saggi\", presentata su \u00abIl Sole 24 Ore\u00bb del 27 gennaio 2019 con il significativo titolo \"La poesia, prima esperienza di libert\u00e0\"."}
{"id": "2302591", "revid": "96758", "url": "https://it.wikipedia.org/wiki?curid=2302591", "title": "Clitemestra", "text": ""}
{"id": "2302593", "revid": "196390", "url": "https://it.wikipedia.org/wiki?curid=2302593", "title": "Procaina idrocloruro", "text": ""}
{"id": "2302598", "revid": "104458", "url": "https://it.wikipedia.org/wiki?curid=2302598", "title": "Coppa Europa di sci alpino 1987", "text": "La Coppa Europa di sci alpino 1987 ha visto vincere in classifica generale l'austriaco Helmut Mayer e la tedesca occidentale Christa Kinshofer, che in quegli anni gareggiava per\u00f2 per la nazionale olandese."}
{"id": "2302600", "revid": "1318658", "url": "https://it.wikipedia.org/wiki?curid=2302600", "title": "Stazione di San Dalmazzo di Tenda", "text": "La stazione di San Dalmazzo di Tenda (\"gare de Saint-Dalmas-de-Tende\"), frazione di Tenda in alta valle Roia, fu aperta il 1\u00ba giugno 1915.\nUltima stazione in territorio italiano sulla sezione nord della ferrovia Cuneo-Ventimiglia, rimase isolata dal resto della rete dopo la distruzione di ponti e gallerie da parte dei tedeschi in ritirata tra il 15 e il 26 aprile 1945.\nLa stazione rest\u00f2 di competenza delle FS fino al 15 settembre 1947 e pass\u00f2 in carico alla SNCF il giorno successivo quando l'alta valle Roia venne scorporata dalla provincia di Cuneo diventando territorio francese in forza del trattato di pace con la Francia.\nFu riaperta, dopo trentaquattro anni di inattivit\u00e0, il 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLe fasi realizzative.\nLa stazione di San Dalmazzo di Tenda venne aperta all'esercizio il 1\u00ba giugno 1915 assieme al tronco di circa Tenda\u2013Briga Marittima-San Dalmazzo di Tenda della ferrovia Cuneo-Ventimiglia.\nLa prima guerra mondiale, iniziata per l'Italia nella settimana precedente all'inaugurazione, provoc\u00f2 la sospensione dei lavori, completati al 70-80%, sul tratto di circa tra San Dalmazzo di Tenda e il confine francese e il forte ritardo della PLM (\"Paris-Lyon-M\u00e9diterran\u00e9e\") nella costruzione della parte di linea oltreconfine fece s\u00ec che San Dalmazzo di Tenda rimanesse per oltre tredici anni il capolinea provvisorio linea, che prosegu\u00ec verso Ventimiglia e Nizza soltanto il 30 ottobre 1928. Nel frattempo chi voleva recarsi a Ventimiglia trovava coincidenza con un autobus per Airole, dove si tornava sulla ferrovia.\nI fabbricati di servizio consistevano inizialmente in una baracca in legno e mattoni che fungeva da fabbricato viaggiatori e un piccolo magazzino merci. La ragione di questa situazione di provvisoriet\u00e0 \u00e8 spiegata in un articolo del dicembre 1912 sulla Rivista Tecnica delle Ferrovie Italiane:\nI suddetti accordi vennero formalizzati il 4 giugno 1914 con la firma di un \u00abprotocollo aggiuntivo alla convenzione 1904\u00bb che fissava a Breglio (\"Breil-sur-Roya\") l'unico punto di scambio tra le gestioni FS e PLM, qualifica che aveva in precedenza anche San Dalmazzo di Tenda, ma poco dopo lo scoppio della prima guerra mondiale ferm\u00f2 ogni attivit\u00e0. Con la firma di un secondo \u00abprotocollo aggiuntivo\u00bb, il 23 dicembre 1923, gli accordi vennero ulteriormente perfezionati fissando le competenze delle quattro stazioni di frontiera (San Dalmazzo di Tenda, Fontan-Saorgio, Breglio e Piena) e confermando Breglio come stazione internazionale.\nNel 1927 la Direzione Generale delle Nuove Costruzioni Ferroviarie \u00abin relazione alle nuove esigenze dell'esercizio ed all'importanza che assumer\u00e0 nell'avvenire la Cuneo-Ventimiglia alla quale si innesta la diramazione per Nizza\u00bb, decise finalmente le installazioni definitive. Tra queste spiccava un monumentale fabbricato viaggiatori in stile barocco piemontese con facciata in pietra e mattoni, due grandi pensiline e due sottopassaggi, capace di accogliere al piano terreno gli uffici e i servizi per la ferrovia, la dogana e la polizia e ai piani superiori il dormitorio per i macchinisti e il personale viaggiante e gli alloggi dei funzionari FS.\nLa stazione fu definita sproporzionata in relazione all'abitato che serviva, in particolare per l'imponente fabbricato viaggiatori ultimato nella primavera del 1929. A questo proposito Franco Collid\u00e0, giornalista e saggista che ha avuto per oltre vent'anni la responsabilit\u00e0 delle pagine cuneesi della Gazzetta del Popolo, scrive nel suo libro sulla storia della ferrovia Cuneo-Ventimiglia/Nizza pubblicato nel 1982:\nIl piazzale della stazione fu equipaggiato con la linea di contatto bifilare in occasione dell'elettrificazione in corrente alternata trifase a - delle tratte Cuneo Gesso-San Dalmazzo di Tenda e Piena-Ventimiglia, che vennero esercite a trazione elettrica a partire dal 15 maggio 1931. Per sistemare il fabbricato della sottostazione elettrica che alimentava la linea aerea fu eseguito uno sbancamento di di terreno roccioso all'estremit\u00e0 est della stazione, che fu impiegato per ampliarne ulteriormente il piazzale.\nA causa di un veto imposto dallo stato maggiore francese non fu inizialmente possibile elettrificare la tratta intermedia oltre frontiera e la stazione di San Dalmazzo di Tenda divenne sede di cambio trazione assieme a quella di Piena. Per ovviare alla mancanza della piattaforma girevole in quest'ultima, fu necessario ricorrere all'uso di locotender Gruppo 940 che non richiedevano la giratura. Superate le paure dei militari francesi, che si resero conto che una linea a trazione elettrica era molto pi\u00f9 vulnerabile di quella a vapore in caso di conflitto, l'elettrificazione col sistema trifase venne estesa alla parte mancante, che fu messa sotto tensione il 21 aprile 1935.\nLe distruzioni belliche e la cessione alla Francia.\nCon l'armistizio separato firmato l'8 settembre 1943 da Badoglio la valle Roia precipit\u00f2 progressivamente nel caos e con l'occupazione tedesca iniziarono azioni di sabotaggio e bombardamenti alleati. La sottostazione elettrica di San Dalmazzo, situata all'estremit\u00e0 orientale della stazione, fu oggetto di ripetuti bombardamenti che nel periodo dal 28 luglio al 19 agosto 1944 provocarono il danneggiamento del viadotto che fa parte integrante del piazzale della stazione, senza per\u00f2 interrompere il traffico; nello stesso periodo fu anche centrata e distrutta la rimessa del deposito locomotive. La circolazione dei treni tra Tenda e San Dalmazzo cess\u00f2 definitivamente tra novembre e dicembre 1944 a causa di ripetuti bombardamenti aerei che danneggiarono diversi manufatti, tra cui il ponte sul torrente Biogna all'estremit\u00e0 ovest della stazione. Non si trattava di danni gravi, ma non venne ritenuto conveniente ripararli per l'eccessiva vicinanza del fronte, che aveva ormai raggiunto Breglio.\nLa stazione di San Dalmazzo non sub\u00ec ulteriori danni, ma rimase completamente isolata dalla rete FS per la distruzione sistematica dei principali viadotti e gallerie della linea operata dall'esercito tedesco in ritirata tra il 15 e il 26 aprile 1945, in particolare del viadotto sul Roia a valle di Vievola e di quello situato nei pressi della centrale elettrica all'estremit\u00e0 sud dell'abitato.\nNel dopoguerra le FS intrapresero la ricostruzione della linea, raggiungendo la stazione di Vievola il 22 dicembre 1946. Era loro intenzione proseguire verso San Dalmazzo e il confine francese, ma il 10 febbraio 1947 l'ambasciatore d'Italia a Parigi Antonio Meli Lupi di Soragna firm\u00f2 il trattato di pace che prevedeva la cessione di Tenda e Briga Marittima alla Francia, circostanza che ferm\u00f2 i lavori di ripristino. In forza del suddetto trattato, alle ore 22 del 15 settembre 1947 il tricolore italiano fu ammainato dalle caserme e dagli uffici pubblici di Tenda, da cui dipendeva la frazione San Dalmazzo, e Briga Marittima, che divennero francesi dal giorno successivo. Dallo stesso giorno la stazione di San Dalmazzo di Tenda, inservibile per l'esercizio ferroviario ma con il fabbricato viaggiatori in discrete condizioni, pass\u00f2 in carico alla SNCF che la utilizz\u00f2, negli anni successivi, come colonia di vacanze per i figli dei ferrovieri francesi.\nL'abbandono e la riapertura.\nIl nuovo confine in valle Roia fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni locali in occasione del referendum che avrebbe sancito il loro passaggio alla Francia. Dopo decenni di disinteresse da parte di entrambi gli stati, la situazione si sblocc\u00f2 il 24 giugno 1970 con la firma di una convenzione italo-francese, ma per l'inizio dei lavori di ripristino del tratto in territorio transalpino fu necessario attendere il 1\u00ba febbraio 1976.\nNei mesi successivi l'impresa Balagayrie di Breglio, che ricevette l'incarico di ripulire la piattaforma dell'intera linea, si occup\u00f2 della demolizione delle pensiline metalliche e delle installazioni elettriche di trazione non asportate durante la seconda guerra mondiale.\nNel corso del 1977 venne riparato l'arco danneggiato del ponte-viadotto sulla parte est e ricostruito il ponte sul Biogna all'estremit\u00e0 ovest della stazione.\nCon la posa del nuovo binario, che raggiunse San Dalmazzo di Tenda il 20 ottobre 1978, il piazzale venne ridotto dai quindici binari originali a due binari passanti e due binari tronchi.\nAll'inizio di novembre 1978, prima che iniziasse a nevicare, le installazioni per l'assemblaggio del binario di Vievola vennero spostate a San Dalmazzo di Tenda, dove la situazione climatica era nettamente pi\u00f9 favorevole; nel nuovo cantiere vennero realizzati gli spezzoni di binario destinati all'armamento della linea tra il viadotto Scarassoui (tra San Dalmazzo di Tenda e Fontan-Saorgio) e Breglio. Per la realizzazione del fascio di binari di cantiere venne utilizzata provvisoriamente la parte a valle del piazzale della stazione, divenuto dopo la guerra campo di gioco per una scuola.\nDopo l'installazione delle apparecchiature di segnalamento e sicurezza la stazione ritorn\u00f2 in esercizio commerciale il 6 ottobre 1979.\nIl monumentale fabbricato della vecchia stazione di frontiera fu reimpiegato solo marginalmente dalla SNCF per le esigenze ferroviarie: oltre ai locali per le apparecchiature di segnalamento venne infatti utilizzata solamente una sala d'attesa, coadiuvata da un riparo esterno in muratura costruito a fianco del primo binario.\nL'incidente ferroviario del 2003.\nIl 27 gennaio 2003 verso le 11, il treno regionale Trenitalia 22957 da Cuneo a Arma di Taggia via Breglio e Ventimiglia e il treno regionale SNCF 18586 da Nizza a Tenda si scontrarono frontalmente alla progressiva chilometrica 59+245 nella galleria \u00abBiogna\u00bb, tra le stazioni di San Dalmazzo di Tenda e Fontan-Saorgio. Il bilancio dello scontro fu di due morti, il macchinista Giuseppe Bessone di Cuneo ed il capotreno Attilio Bandiera di Ventimiglia che si trovavano nella cabina di guida dell'automotrice di testa del treno italiano, quattro feriti gravi e parecchi feriti leggeri, tra cui il macchinista del treno francese che, resosi conto dell'inevitabilit\u00e0 dell'impatto imminente, riusc\u00ec a mettersi in salvo.\nAi due ferrovieri periti nell'incidente \u00e8 stata dedicata una targa apposta nella stazione di San Dalmazzo di Tenda dalle sezioni CGIL di Cuneo e Ventimiglia e dalla CGT delle Alpi Marittime.\nPer stabilire le cause dell'incidente venne istituita, come da prassi, una commissione d'inchiesta.\nRapporto della commissione d'inchiesta.\nLa commissione d'inchiesta ha appurato che l'incidente \u00e8 stato causato dall'esclusione di un dispositivo di sicurezza da parte del DCC (\"Dirigeant de la Commande Centralis\u00e9e\" \u2013 Dirigente del Comando Centralizzato) che telecomanda la tratta Limone-Ventimiglia da Breglio.\nLa dinamica dell'incidente.\nDal rapporto steso dalla commissione d'inchiesta risulta la seguente ricostruzione dei fatti.\nL'incrocio tra i treni 18586 Nizza-Tenda e 22957 Cuneo-Arma di Taggia avviene normalmente a San Dalmazzo di Tenda, con il primo fermo in stazione e il secondo che vi transita senza sosta. Il DCC, forse a causa del ritardo del 18586, giunto a Breglio 10 minuti dopo l'orario previsto, decide, del tutto legittimamente, di procedere con una sequenza diversa.\nDanni alle persone.\nIl macchinista e il capotreno del treno italiano vengono uccisi dall'impatto senza avere il tempo di lasciare la cabina di guida.\nIl macchinista del treno francese, riuscendo a lasciare la cabina di guida, viene ferito in modo leggero.\nIl \u00abcontrollore\u00bb del treno francese, che non era nell'automotrice di testa, subisce anch'egli solo ferite leggere\nTra i circa duecento viaggiatori del treno italiano, quattro riportano ferite gravi e una decina ferite leggere.\nI passeggeri del treno francese, tutti sistemati nella prima vettura, riportano solo ferite leggere.\nDanni al materiale rotabile.\nI danni subiti dalle automotrici di testa sono rilevanti. In entrambi i treni le cabine di guida vengono completamente distrutte.\nLa prima automotrice italiana viene piegata dalla pressione esercitata dal treno francese, da un lato, e dalle altre due automotrici, dall'altro. Queste ultime, che hanno subito solo danni minori, possono essere sganciate e raggiungere Cuneo con i propri mezzi. Lo stesso avviene per l'automotrice di coda francese, che pu\u00f2 rientrare a Nizza.\nI due rimorchi intermedi del treno francese sono fortemente danneggiati. Essendo veicoli pi\u00f9 leggeri sono stati sollevati dall'impatto accavallandosi parzialmente e il primo di essi, strisciando sulla volta della galleria, si \u00e8 incastrato nel secondo distruggendone completamente il compartimento bagagli.\nDanni alle infrastrutture.\nMalgrado la violenza dell'impatto, le conseguenze dell'incidente sulle infrastrutture sono state limitate dalla galleria che ha agito come una sorta di contenitore. Le pareti e la volta hanno subito solo danni superficiali, senza alcuna conseguenza oltre alla rottura dei cavi delle telecomunicazioni.\nIl binario \u00e8 stato leggermente spostato (max ) e deformato per circa . Il pietrisco della massicciata ha dovuto essere rincalzato per una decina di metri.\nDanni all'ambiente.\nMalgrado la violenza dell'impatto, i serbatoi di gasolio dei treni sono rimasti intatti. Si sono verificate solo piccole perdite dalle alimentazioni del carburante dei motori, limitando il rischio d'incendio e non provocando l'inquinamento del luogo.\nStrutture ed impianti.\nStazione su linea a semplice binario alla quota di s.l.m. dotata in origine di modeste baracche in legno e muratura a fianco del vasto piazzale\nTra il 1928 e il 1929 venne costruito un grande fabbricato viaggiatori capace di accogliere al piano terreno gli uffici e i servizi per la ferrovia, la dogana e la polizia e ai piani superiori un dormitorio per il personale di macchina e viaggiante e gli alloggi per i funzionari delle FS. Vi erano inoltre due pensiline, due sottopassaggi, un ampio magazzino doganale, un parco per il bestiame e un deposito locomotive.\nSan Dalmazzo di Tenda era anche sede di una sottostazione elettrica.\nConfigurazione del piazzale.\nIl piazzale era dotato in origine di tre binari, che vennero portati a quindici nel 1928.\nCon la riapertura al traffico della Limone-Ventimiglia (6 ottobre 1979) vennero realizzati un binario di transito, un binario d'incrocio della lunghezza utile di e due binari tronchi, di cui uno a servizio del piano caricatore e del magazzino merci.\nDeposito locomotive.\nIl deposito locomotive di San Dalmazzo di Tenda si rese necessario sia perch\u00e9 vi erano limitati alcuni treni in arrivo e partenza, sia per la sua importanza come stazione di confine. Gli impianti di trazione erano costituiti da:\nCon la riapertura della Cuneo-Ventimiglia (6 ottobre 1979) il deposito locomotive, divenuto inutile, non \u00e8 stato ripristinato.\nSottostazione elettrica.\nLa sottostazione elettrica (SSE) di San Dalmazzo di Tenda forniva l'energia di trazione per le tratte di linea:\nPer il mancato ripristino della trazione elettrica alla riapertura della Cuneo-Ventimiglia nel 1979, la SSE \u00e8 rimasta nello stato di abbandono seguito alla guerra. \u00c8 stata per\u00f2 uno dei rari fabbricati fuori uso che non sono stati demoliti durante i lavori di ricostruzione.\nImpianti di segnalamento e sicurezza.\nDalla riapertura della Cuneo-Ventimiglia (6 ottobre 1979):"}
{"id": "2302618", "revid": "357738", "url": "https://it.wikipedia.org/wiki?curid=2302618", "title": "Somatropina", "text": ""}
{"id": "2302620", "revid": "3732", "url": "https://it.wikipedia.org/wiki?curid=2302620", "title": "Testina (giornalismo)", "text": ""}
{"id": "2302622", "revid": "287204", "url": "https://it.wikipedia.org/wiki?curid=2302622", "title": "Lourdes (disambigua)", "text": ""}
{"id": "2302625", "revid": "757396", "url": "https://it.wikipedia.org/wiki?curid=2302625", "title": "Coppa della Bosnia ed Erzegovina di pallacanestro maschile", "text": "La Coppa della Mirza Deliba\u0161i\u0107 (Kup Mirza Deliba\u0161i\u0107) di pallacanestro \u00e8 un trofeo nazionale bosniaco organizzato annualmente dalla Federazione cestistica della Bosnia ed Erzegovina dal 1994. Dal 2000 vi prendono parte anche le formazioni della Repubblica Srpska."}
{"id": "2302632", "revid": "742538", "url": "https://it.wikipedia.org/wiki?curid=2302632", "title": "Viktor Vladimirovi\u010d Erofeev", "text": "Biografia.\nHa trascorso gran parte della propria infanzia a Parigi, poi \u00e8 tornato in Patria. Laureatosi nel 1970 in Letteratura e Linguistica, ha continuato tuttavia gli studi letterari e pochi anni dopo, nel 1975, ha ottenuto la cattedra di Filosofia grazie ad una tesi \"su Dostoevskij e l'Esistenzialismo francese\". \u00c8 diventato quindi critico letterario; si occupa soprattutto di \u0160estov e Donatien Alphonse Fran\u00e7ois de Sade, collaborando inizialmente con le principali riviste letterarie del Regime, poi con i vari samizdat; si dedic\u00f2, inoltre, allo studio delle opere degli autori a lui contemporanei, quali Vasilij Pavlovi\u010d Aks\u00ebnov, Andrej Georgievi\u010d Bitov, Bella Achmadulina...\nData la sua collaborazione con i dissidenti e per aver organizzato l'almanacco letterario \"Metropol\" \u00e8 stato espulso dall'Unione degli Scrittori Sovietici e le sue opere, principalmente saggi, romanzi e racconti, sono state bandite dalle stampe sino al 1988, quando Gorbaciov \u00e8 diventato Presidente; tre anni dopo la Federazione \u00e8 stata sciolta. Attualmente vive a Mosca, sua citt\u00e0 natale, e collabora periodicamente con l'emittente televisiva \"Kultura\". Nel 2001 il suo best seller Russian Beauty [(La bella di Mosca)] viene portato sul schermo in un film diretto dal regista italiano [(Cesare Ferrario)]Nosostante sia stata a prima importante coproduzione italo-russa dopo la Perestroyka, grosse divergenze artistiche tra il regista e lo scrittore non diedero al film il successo sperato. Nel 2009 ha vinto il Premio Mondello."}
{"id": "2302637", "revid": "287204", "url": "https://it.wikipedia.org/wiki?curid=2302637", "title": "Andr\u00e8 Nascimento", "text": ""}
{"id": "2302650", "revid": "339392", "url": "https://it.wikipedia.org/wiki?curid=2302650", "title": "Chefferie", "text": ""}
{"id": "2302652", "revid": "149485", "url": "https://it.wikipedia.org/wiki?curid=2302652", "title": "Viola Valli", "text": "Carriera.\nHa iniziato la carriera tra le corsie in vasca, specializzandosi subito nelle lunghe distanze dello stile libero, ma non ha avuto risultati di rilievo fino al 1997, quando a venticinque anni viene convocata in squadra per i Giochi del Mediterraneo di Bari dove ha vinto due medaglie di bronzo nei 400 e negli 800\u00a0m. L'anno dopo cambia squadra passando alla SNAM e diventando campionessa nazionale nella 4\u00d7200\u00a0m , nei 400, negli ottocento e nei 5000\u00a0m di fondo in vasca, inoltre ha vinto il titolo italiano dei 5\u00a0km fondo in acque aperte. In nazionale ha partecipato alla Coppa Latina del 1998 e del 1999. Da tale anno si dedica esclusivamente al fondo, dove ottiene i migliori risultati in carriera.\nAgli europei di Istanbul del 1999 \u00e8 andata per la prima volta sul podio, seconda nei 5\u00a0km battuta all'arrivo da Peggy B\u00fcchse. L'anno dopo ottiene il suo primo successo nel gran fondo vincendo il titolo italiano della 25\u00a0km; agli europei di Helsinki nuota nelle due distanze e nella gara pi\u00f9 lunga arriva quarta preceduta da Valeria Casprini. In autunno \u00e8 stata convocata per i primi mondiali di nuoto di fondo alle Hawaii: nel mare presso Waikiki beach ha vinto quattro medaglie, bronzo nei 5\u00a0km e argento nei 25\u00a0km individuali preceduta da Edith van Dijk; inoltre l'oro nella classifica a squadre dei 5\u00a0km con Luca Baldini e Fabio Venturini, e l'argento in quella dei 25\u00a0km con Claudio Gargaro e Fabio Fusi. Sempre ai mondiali del 2000, ad Honolulu, la classifica femminile a punti \u00e8 stata vinta dalla squadra italiana con 66 punti, davanti alla Germania (60) ed ai Paesi bassi (58).\nNel 2001 partecipa ai mondiali di Fukuoka, in Giappone, nuotando in due gare e vincendole entrambe: la 5\u00a0km davanti a Peggy B\u00fcchse e la 25\u00a0km precedendo Edith van Dijk di oltre tre minuti. Ai campionati la classifica a punti (unificata per maschi e femmine) \u00e8 stata: Russia prima con 115 punti, Italia (113) seconda e Germania (86) terza.\nIl 2002 ha avuto due eventi di rilievo, prima gli europei di Berlino a fine luglio, in cui Viola \u00e8 arrivata prima nei 5\u00a0km e in cui ha nuotato i 10\u00a0km arrivando per\u00f2 undicesima. Ai successivi mondiali di fondo, a Sharm el Sheikh, in Egitto, nella 10\u00a0km \u00e8 stata preceduta all'arrivo da Britta Kamrau di tre centesimi allo sprint: le altre gare hanno fruttato tre ori, la 5\u00a0km ancora davanti ad Edith van Dijk, la 5\u00a0km a squadre vinta con Luca Baldini e Stefano Rubaudo e la 10\u00a0km a squadre con Simone Ercoli e Fabio Venturini. L'Italia ha vinto di nuovo la classifica con 116 punti davanti a Germania (114) e Russia (105).\nInfine ai Campionati mondiali di nuoto 2003, a Barcellona, iscritta ai 5 e ai 10\u00a0km, ha vinto altri due ori contribuendo con le sue vittorie al risultato della classifica a punti che \u00e8 stato: Russia (136 punti), Germania (120), Italia (79). Ha concluso la carriera nel gennaio 2005.\nViola Valli ha indossato assieme ad altri grandi del nuoto italiano come Klaus Dibiasi, Domenico Fioravanti e Francesco Postiglione le medaglie dei XIII Campionati del Mondo di Nuoto di Roma alla presentazione ufficiale che si \u00e8 tenuta il 3 giugno 2009.\n\u00c8 stata allenata da Piero Ragazzi, Marcello Rigamonti e Dario Dragoni\nPalmar\u00e8s.\nCampionati italiani.\n11 titoli individuali e 2 in staffetta, cos\u00ec ripartiti:\n\"nd = non disputata\"\n\"questa tabella \u00e8 incompleta\"\nRiconoscimenti.\nMembro del The International Marathon Swimming Hall Of Fame (2020)"}
{"id": "2302654", "revid": "1456895", "url": "https://it.wikipedia.org/wiki?curid=2302654", "title": "Vladimir Hakobyan", "text": "Carriera.\nNel 1986 vinse il Campionato del mondo U16 all'et\u00e0 di 14 anni e nel 1988 il campionato del mondo U18. Nel 1991 vinse il campionato del mondo juniores (U20).\nNel 1991 arriv\u00f2 al match finale del campionato del mondo FIDE di Las Vegas, ma perse 2,5 - 1,5 contro Aleksandr Chalifman. Nel Campionato del mondo FIDE 2004 a Tripoli fu eliminato nei quarti di finale dall'inglese Michael Adams.\nAkopian ha partecipato, dal 1992 al 2008, a otto olimpiadi degli scacchi con l'Armenia, realizzando + 32 = 56 \u2013 6 (64,4 %). Vinse quattro medaglie d'oro (una individuale e tre di squadra), una d'argento individuale e tre di bronzo di squadra.\nNel 2007 ha vinto l'open Gibtelecom Masters di Gibilterra con 7,5 su 9.\nHa raggiunto il massimo punteggio Elo nel luglio del 2006, con 2.713 punti.\nPassa alla Federazione statunitense nel giugno 2021."}
{"id": "2302662", "revid": "1718925", "url": "https://it.wikipedia.org/wiki?curid=2302662", "title": "Monte Maggiore (Croazia)", "text": "Il Monte Maggiore (in croato U\u010dka) \u00e8 un gruppo montuoso dell'Istria nord-orientale, in Croazia, tra i comuni Lupogliano e Laurana.\nEsso segna il confine politico tra la Regione istriana e quella litoraneo-montana ed in generale domina la regione del Quarnero. Da esso nasce il fiume Arsa che, percorrendo con la sua valle l'intera Istria orientale, si conclude nel mar Adriatico.\nLa cima pi\u00f9 alta prende il nome di Vojak, dove si trova una torretta di avvistamento alta 5 metri costruita nel 1911 con cui \u00e8 possibile far spaziare il proprio campo visivo a 360 gradi, arrivando a scorgere Veglia, Lussino e Cherso. Nei giorni particolarmente tersi sono visibili anche le Prealpi venete.\nIl Monte Maggiore \u00e8 percorso dall'omonimo traforo (\"Tunel U\u010dka\"), che con una lunghezza di 5.062 metri costituisce la pi\u00f9 importante via di comunicazione tra la costa quarnerina e l'entroterra istriano.\nSulla sua sommit\u00e0 (nel comune di Laurana) \u00e8 ubicato uno dei pi\u00f9 importanti e strategici centri di trasmissione radiotelevisivi della Croazia, che grazie alla sua elevata potenza di (100 kilowatt) copre tutta l'Istria, tutto il Quarnero, Quarnerolo, e la Dalmazia settentrionale, quasi tutto il Friuli-Venezia Giulia, gran parte del Veneto, la costa della Romagna, buona parte delle Marche (dove ogni estate si verificano gravi problemi di ricezione causati proprio da frequenze isocanale), arrivando ad illuminare anche zone della Puglia.\nI segnali emanati dal Monte Maggiore di Radio Istra e Radio Pola sono captabili nettamente sul versante nord-est della Bocca Trabaria. Radio Fiume, Radio Pola e HRT-HR1 si ricevono bene nelle parti di Treviso pi\u00f9 elevate."}
{"id": "2302663", "revid": "119573069", "url": "https://it.wikipedia.org/wiki?curid=2302663", "title": "Bufotenina", "text": "La bufotenina (\"5-idrossi-N,N-dimetil-triptammina\" o pi\u00f9 semplicemente 5-HO-DMT) \u00e8 una triptamina dagli effetti psichedelici.\nLa bufotenina \u00e8 stata isolata dalle seguenti specie animali e vegetali:\nIl nome (che gli fu dato dal chimico austriaco Handovsky) deriva proprio da un genere di un rospo, il Bufo della famiglia dei bufonidae.\nPu\u00f2 essere prodotta sinteticamente dalla serotonina, attraverso una reazione di dimetilazione (infatti la formula di struttura della bufotenina differisce da quella della serotonina per la presenza di due gruppi metilici, legati ad un atomo di azoto). Toshio Hoshino fu il primo a sintetizzare la bufotenina dalla serotonina, nel 1936.\nNella cultura popolare si \u00e8 diffusa la leggenda urbana secondo cui in California sarebbe diffusa la moda di leccare i rospi del genere bufo, in modo da assumere la sostanza e l'altro alcaloide presente, il 5-MEO-DMT; in realt\u00e0 l'estrazione \u00e8 un procedimento complesso, che se effettuato in modo incauto pu\u00f2 anche uccidere l'animale, tant'\u00e8 che in alcune aree \u00e8 messo a rischio da questa pratica, tanto pi\u00f9 inutile dato che entrambe le sostanze sono ottenibili anche tramite sintesi .\nStoria.\nLa bufotenina fu per la prima volta sintetizzata a partire dalla serotonina da Toshio Hoshino e Kenya Shimodaira, nel 1935.. Solo successivamente fu isolata (e denominata) dalla pelle del rospo, dal chimico austriaco Handovsky presso l'Universit\u00e0 di Praga, mentre la struttura della bufotenina fu confermata dal laboratorio di Heinrich Wieland a Monaco.\nAlla fine degli anni Dieci, sull'onda della riscoperta in medicina degli psichedelici, anche la bufotenina \u00e8 tornata all'attenzione degli occidentali come possibile cura per dipendenze e depressione ma gli studi sono ancora in una fase molto pi\u00f9 embrionale rispetto a quelli su LSD e psilocibina."}
{"id": "2302666", "revid": "729019", "url": "https://it.wikipedia.org/wiki?curid=2302666", "title": "Tiszaderzs", "text": "Tiszaderzs \u00e8 un comune dell'Ungheria di 1.387 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302668", "revid": "729019", "url": "https://it.wikipedia.org/wiki?curid=2302668", "title": "Tiszagyenda", "text": "Tiszagyenda \u00e8 un comune dell'Ungheria di 1.077 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302672", "revid": "110157", "url": "https://it.wikipedia.org/wiki?curid=2302672", "title": "Tiszaigar", "text": "Tiszaigar \u00e8 un comune dell'Ungheria di 946 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302674", "revid": "729019", "url": "https://it.wikipedia.org/wiki?curid=2302674", "title": "Pascal Ondarts", "text": "Biografia.\nBasco di M\u00e9harin, Ondarts \u00e8 sempre stato legato a Biarritz, citt\u00e0 nella quale ha speso 17 anni di militanza come giocatore.\nIn Nazionale vanta 42 presenze con una meta; esord\u00ec nel 1986 contro la e prese parte a tutti i tornei del Cinque Nazioni tra il (vinto con il Grande Slam) e il (con un'altra vittoria, nel ).\nFu, inoltre, tra i selezionati alla prima Coppa del Mondo, nella quale la giunse fino alla finale, poi persa, contro i padroni di casa della .\nQuattro anni pi\u00f9 tardi fu presente alla in Inghilterra, nel corso della quale disput\u00f2 il suo ultimo incontro internazionale.\nDopo il ritiro ha aperto un ristorante a Biarritz, Chez Ondarts, oggi locale di successo a poca distanza dal villaggio balneare della citt\u00e0."}
{"id": "2302675", "revid": "287204", "url": "https://it.wikipedia.org/wiki?curid=2302675", "title": "Good (album)", "text": ""}
{"id": "2302676", "revid": "104458", "url": "https://it.wikipedia.org/wiki?curid=2302676", "title": "Coppa Europa di sci alpino 1986", "text": "La Coppa Europa di sci alpino 1986 ha visto vincere in classifica generale gli austriaco Rudolf Nierlich e Manuela R\u00fcf.\nA partire da questa edizione sono state introdotte gare di supergigante."}
{"id": "2302678", "revid": "287204", "url": "https://it.wikipedia.org/wiki?curid=2302678", "title": "Colleferro Scalo", "text": "Colleferro Scalo \u00e8 una localit\u00e0 del Lazio, frazione del comune di Colleferro, in provincia di Roma, cos\u00ec chiamata poich\u00e9 proprio in questa frazione \u00e8 ubicato lo scalo ferroviario della citt\u00e0.\nPu\u00f2 vantare di essere stato il primo insediamento moderno della citt\u00e0 (con il precedente nome di \"Segni Scalo\", sorto in quella parte di territorio che originariamente faceva parte del comune di Valmontone), formatosi nella seconda met\u00e0 dell'Ottocento.\nMonumenti e luoghi d'interesse.\nChiesa di San Gioacchino.\nLa chiesa di San Gioacchino \u00e8 situata di fronte all\u2019Ex Zuccherificio della Soc. Valsacco.\nI lavori per la costruzione sono iniziati nel 1898 dopo la richiesta, con firme di circa 360 abitanti dello Scalo, al vescovo di Segni Pancrazio Giorgi con il contributo di papa Leone XIII di 20-25.000 lire. L\u2019area fu donata dalla famiglia dei Doria e un ultimo ausilio economico fu offerto dal conte Ludovico Pecci e dalla Soc. Valsacco, che si occup\u00f2 della realizzazione della struttura. A causa del fallimento della societ\u00e0, la costruzione fu arrestata fino a che non fu ripresa e condotta a termine nel 1925 dall'impresa Rocchi.\nSan Gioacchino dipendeva dalla chiesa di Santa Maria Assunta di Valmontone, ma dal 1924 fu unita alla cappellania di Colleferro. Nel 1949 divenne parrocchia autonoma con un proprio sacerdote.\nLa chiesa ha la forma di un ottagono, inscritto in una \"croce greca\", che \u00e8 molto visibile sia al suo esterno sia al suo interno. Inoltre, la sua figura geometrica non ha solamente un significato architettonico ma anche religioso. Infatti otto sono le beatitudini nel Vangelo di Matteo e l'ottavo \u00e8 il giorno della resurrezione del Signore.\nL'edificio \u00e8 caratterizzato dall'armonia e dall'equilibrio delle linee e dei volumi. Lo stile \u00e8 prettamente romanico con tratti gotici visibili nelle nervature e nel contrasto accentuato dei chiaroscuri. Inoltre, \u00e8 caratterizzata da archi a tutto sesto e masse murarie solide e compatte. L'abside semicircolare, con la sua calotta semisferica, oggi \u00e8 visibile solo dall'esterno poich\u00e9 internamente \u00e8 stato ricavato uno spazio per la sagrestia. \nInfrastrutture e trasporti.\nColleferro Scalo \u00e8 servita dalla stazione di Colleferro-Segni-Paliano. Una targa commemorativa nella sala d'aspetto rievoca una tappa qui fatta da Gabriele D'Annunzio il 2 aprile 1889.\nNella frazione \u00e8 presente anche il casello autostradale di Colleferro sulla autostrada A1.\nCultura.\nEventi.\nNel quartiere in cui si trova la chiesa, si celebravano due feste religiose con cadenza annuale: Sant'Antonio Abate e San Gioacchino. Quest\u2019ultima ricorreva ogni 26 luglio ed era molto sentita dagli abitanti del quartiere che si riunivano per ammirare fuochi artificiali e per assistere a concerti bandistici e lirici. Molto sentita era la processione e la solenne messa.\nBibliografia.\nFonti utilizzate per la realizzazione del profilo della Chiesa di San Gioacchino:"}
{"id": "2302679", "revid": "767487", "url": "https://it.wikipedia.org/wiki?curid=2302679", "title": "Tiszainoka", "text": "Tiszainoka \u00e8 un comune dell'Ungheria di 446 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302685", "revid": "729019", "url": "https://it.wikipedia.org/wiki?curid=2302685", "title": "Tiszajen\u0151", "text": "Tiszajen\u0151 \u00e8 un comune dell'Ungheria di 1.648 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302688", "revid": "1005847", "url": "https://it.wikipedia.org/wiki?curid=2302688", "title": "Elezioni europee del 2009 in Spagna", "text": "Le elezioni europee del 2009 in Spagna si sono tenute il 7 giugno."}
{"id": "2302690", "revid": "767487", "url": "https://it.wikipedia.org/wiki?curid=2302690", "title": "Tiszak\u00fcrt", "text": "Tiszak\u00fcrt \u00e8 un comune dell'Ungheria di 1.414 abitanti (dati 2010). \u00c8 situato nella provincia di J\u00e1sz-Nagykun-Szolnok."}
{"id": "2302691", "revid": "110157", "url": "https://it.wikipedia.org/wiki?curid=2302691", "title": "Tisza\u00f6rs", "text": "Tisza\u00f6rs \u00e8 un comune dell'Ungheria di 1.525 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302692", "revid": "729019", "url": "https://it.wikipedia.org/wiki?curid=2302692", "title": "Norddeutscher Lloyd", "text": "La Norddeutscher Lloyd (abbreviato in NDL) (in inglese \"North German Lloyd\") \u00e8 stata una compagnia armatrice tedesca.\nStoria.\nLa compagnia \u00e8 stata fondata a Brema il 20 febbraio 1857 da Hermann Henrich Meier e Eduard Cr\u00fcsemann. Tra la fine del XIX e dell'inizio del XX secolo \u00e8 stata una delle principali compagnie di navigazione del mondo, soprattutto sulle rotte transatlantiche, grazie alle sue navi SS Europa e SS Bremen, vincitrici del Nastro Azzurro.\nIl 1\u00ba settembre del 1970 la Norddeutsche Lloyd si fuse con la grande rivale HAPAG di Amburgo, per costituire la Hapag-Lloyd AG."}
{"id": "2302694", "revid": "104458", "url": "https://it.wikipedia.org/wiki?curid=2302694", "title": "Coppa Europa di sci alpino 1985", "text": "La Coppa Europa di sci alpino 1985 ha visto vincere in classifica generale lo svizzero Luc Genolet e l'austriaca Karin Buder."}
{"id": "2302696", "revid": "110157", "url": "https://it.wikipedia.org/wiki?curid=2302696", "title": "Tiszap\u00fcsp\u00f6ki", "text": "Tiszap\u00fcsp\u00f6ki \u00e8 un comune dell'Ungheria di 2.130 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302698", "revid": "767487", "url": "https://it.wikipedia.org/wiki?curid=2302698", "title": "Tiszaroff", "text": "Tiszaroff \u00e8 un comune dell'Ungheria di 1.905 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302702", "revid": "62004", "url": "https://it.wikipedia.org/wiki?curid=2302702", "title": "Dejan Brdjovic", "text": ""}
{"id": "2302704", "revid": "767487", "url": "https://it.wikipedia.org/wiki?curid=2302704", "title": "Tiszasas", "text": "Tiszasas \u00e8 un comune dell'Ungheria di 1.100 abitanti (dati 2001). \u00c8 situato nella provincia di J\u00e1sz-Nagykun-Szolnok, copre un'area di 28.79 km\u00b2."}
{"id": "2302706", "revid": "869733", "url": "https://it.wikipedia.org/wiki?curid=2302706", "title": "Undiscovered", "text": ""}
{"id": "2302710", "revid": "767487", "url": "https://it.wikipedia.org/wiki?curid=2302710", "title": "Tiszaszentimre", "text": "Tiszaszentimre \u00e8 un comune dell'Ungheria di 2.378 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302712", "revid": "767487", "url": "https://it.wikipedia.org/wiki?curid=2302712", "title": "Tiszasz\u0151l\u0151s", "text": "Tiszasz\u0151l\u0151s \u00e8 un comune dell'Ungheria di 1.730 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302713", "revid": "121398438", "url": "https://it.wikipedia.org/wiki?curid=2302713", "title": "Quarto Chilometro", "text": " \n \nQuarto Chilometro, \u00e8 una piccola localit\u00e0 del Lazio, frazione del comune di Colleferro, in citt\u00e0 metropolitana di Roma.\nSituata vicinissima al confine tra il comune di Colleferro e quello di Artena, deriva il suo nome dal fatto che si trova a una distanza di 4\u00a0km sia da Artena sia da Colleferro.\nDi natura rurale e situato sulla Strada statale 600 dir Ariana ex Statale \"\"Ariana\", ora \"Strada Provinciale \"Ariana\" (SP 600dir), meglio conosciuta come \"Via Latina\"\"."}
{"id": "2302715", "revid": "1573940", "url": "https://it.wikipedia.org/wiki?curid=2302715", "title": "Macrovipera mauritanica", "text": "La vipera della Mauritania (Macrovipera mauritanica ()) \u00e8 un serpente appartenente alla famiglia dei Viperidi (sottofamiglia Viperinae).\nDescrizione.\nGrossa vipera con colore di fondo giallo sabbia o bruno, macchie pi\u00f9 scure rotondeggianti distribuite lungo il dorso. Il ventre \u00e8 crema bianco e la testa appare di forma molto triangolare.\nPu\u00f2 raggiungere e superare i 150\u00a0cm di lunghezza con il tronco largo fino a 7\u00a0cm.\nBiologia.\nGli accoppiamenti si hanno ad aprile e le femmine partoriscono verso la fine di agosto\nSi nutre di piccoli roditori e nidacei, \u00e8 una vipera molto timida ma che non esita ad attaccare durante il periodo riproduttivo o se molestata ed \u00e8 molto pericolosa per l'uomo. Il veleno di questa specie - come anche nella maggior parte dei viperidi - presenta una violenta azione emotossica ed emolitica.\nDistribuzione e habitat.\nIl suo areale comprende: Marocco, Algeria costiera e subcostiera e Tunisia settentrionale ed \u00e8 facile incontrare questo serpente nei pendii assolati delle steppe sabbiose e rocciose.\nStato di conservazione.\nQuesta specie \u00e8 classificata come \"Near Threatened\" (NT) secondo la Red List of Threatened Species della IUCN. Essa \u00e8 stata classificata in questo modo in quanto si trova in uno stato di declino (ma ad un tasso di meno del 30% su dieci anni) a causa della persecuzione a cui \u00e8 soggetta, della mortalit\u00e0 accidentale e dell'eccesso di caccia, e pertanto la situazione \u00e8 molto vicina alla condizione di \"Vulnerable\"."}
{"id": "2302716", "revid": "767487", "url": "https://it.wikipedia.org/wiki?curid=2302716", "title": "Tiszateny\u0151", "text": "Tiszateny\u0151 \u00e8 un comune dell'Ungheria di 1.857 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302718", "revid": "767487", "url": "https://it.wikipedia.org/wiki?curid=2302718", "title": "Tiszav\u00e1rkony", "text": "Tiszav\u00e1rkony \u00e8 un comune dell'Ungheria di 1.563 abitanti (dati 2010). \u00c8 situato nella provincia di J\u00e1sz-Nagykun-Szolnok."}
{"id": "2302719", "revid": "647919", "url": "https://it.wikipedia.org/wiki?curid=2302719", "title": "Astral Weeks Live at Holliwood Bowl (album)", "text": ""}
{"id": "2302720", "revid": "180559", "url": "https://it.wikipedia.org/wiki?curid=2302720", "title": "Segni Scalo", "text": ""}
{"id": "2302721", "revid": "729019", "url": "https://it.wikipedia.org/wiki?curid=2302721", "title": "Tomajmonostora", "text": "Tomajmonostora \u00e8 un comune dell'Ungheria di 753 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302722", "revid": "23019416", "url": "https://it.wikipedia.org/wiki?curid=2302722", "title": "Girne", "text": ""}
{"id": "2302723", "revid": "1543377", "url": "https://it.wikipedia.org/wiki?curid=2302723", "title": "Oca\u00f1a (Colombia)", "text": "Oca\u00f1a \u00e8 un comune della Colombia, facente parte del dipartimento di Norte de Santander del quale costituisce la seconda citt\u00e0 per popolazione residente. Fu un importante centro nel processo di indipendenza della Colombia condotto da Sim\u00f3n Bol\u00edvar e da Santander.\nStoria.\nLa citt\u00e0 fu fondata da Francisco Fern\u00e1ndez de Contreras nel 1570 e nel 1576 occup\u00f2 l'attuale posizione.\nIl 9 aprile 1828 vi si riun\u00ec la Convenzione Nazionale per discutere l'organizzazione politica ed amministrativa della Repubblica.\nGeografia e Clima.\nOca\u00f1a \u00e8 sita nella zona orientale delle Ande ed \u00e8 circondata da vette che raggiungono i 2.600 m s.l.m. Dista da Bogot\u00e0 circa 610\u00a0km e 210 da C\u00facuta. La temperatura media a Oca\u00f1a \u00e8 di 22\u00a0\u00b0C, con minimi mai inferiori ad 8\u00a0\u00b0C e superiori a 25\u00a0\u00b0C. Le precipitazioni in\u00a0mm/anno variano da 1.000 a 2.000. Il periodo delle precipitazioni maggiori va da agosto a novembre compresi.\nEconomia.\nLe attivit\u00e0 economiche principali sono l'agricoltura, l'allevamento, il commercio, e l'industria estrattiva relativa all'argento, rame e metalli ferrosi.\nLa citt\u00e0 \u00e8 servita da aeroporto denominato \"Aguas Claras\" e sito a 9\u00a0km a nord-est della citt\u00e0."}
{"id": "2302729", "revid": "104458", "url": "https://it.wikipedia.org/wiki?curid=2302729", "title": "Coppa Europa di sci alpino 1984", "text": "La Coppa Europa di sci alpino 1984 ha visto vincere in classifica generale gli austriaci Dietmar K\u00f6hlbichler e Anita Wachter."}
{"id": "2302730", "revid": "380453", "url": "https://it.wikipedia.org/wiki?curid=2302730", "title": "Dante Guimar\u00e3es Amaral", "text": ""}
{"id": "2302731", "revid": "767487", "url": "https://it.wikipedia.org/wiki?curid=2302731", "title": "T\u00f3szeg", "text": "T\u00f3szeg \u00e8 un comune dell'Ungheria di 4.649 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302734", "revid": "183976", "url": "https://it.wikipedia.org/wiki?curid=2302734", "title": "Heidi Zeller", "text": ""}
{"id": "2302735", "revid": "729019", "url": "https://it.wikipedia.org/wiki?curid=2302735", "title": "Vezseny", "text": "Vezseny \u00e8 un comune dell'Ungheria di 696 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302736", "revid": "767487", "url": "https://it.wikipedia.org/wiki?curid=2302736", "title": "Julia Stegner", "text": "Carriera.\nJulia Stegner comincia a lavorare come modella da bambina, ma ottiene un vero contratto soltanto a 15 anni, quando viene notata da un agente all'oktoberfest. Grazie a quest'occasione, la Stegner viene fotografata per l'azienda di abbigliamento londinese Tilla Lindig. A questo punto della propria carriera la modella si trasferisce a Parigi.\nLa sua prima esperienza importante \u00e8 la copertina della rivista \"Elle\". Nei mesi successivi la Stegner aprir\u00e0 le sfilate del 2003 di Yves Saint Laurent. Nello stesso anno inoltre lavorer\u00e0 con i marchi Strenesse e Sportmax ed apparir\u00e0 sulle edizioni francesi, italiane, giapponesi e tedesche della rivista \"Vogue\".\nNel 2004, la Stegner ha lavorato nelle campagne pubblicitarie di C\u00e9line, Yves Saint Laurent, Dolce &amp; Gabbana, Ralph Lauren e Dior. \u00c8 anche stata la testimonial di Hugo Boss per diverse stagioni. Nel 2005 \u00e8 stata la testimonial di Chlo\u00e9, ed ha sfilato per Anna Sui, Lanvin, Gucci, Versace e Valentino. \u00c8 inoltre apparsa sulle passerelle di Victoria's Secret dal 2005, al 2011.\nNel 2005 \u00e8 stata la protagonista del prestigioso calendario Pirelli.\nNel 2008 \u00e8 diventata il nuovo volto di Maybelline e Gianfranco Ferr\u00e9, e nel 2009 \u00e8 stata scelta come protagonista delle pubblicit\u00e0 televisiva della Mercedes Benz."}
{"id": "2302738", "revid": "110157", "url": "https://it.wikipedia.org/wiki?curid=2302738", "title": "Zagyvar\u00e9kas", "text": "Zagyvar\u00e9kas \u00e8 un comune dell'Ungheria di 3.784 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2302744", "revid": "104458", "url": "https://it.wikipedia.org/wiki?curid=2302744", "title": "Coppa Europa di sci alpino 1983", "text": "La Coppa Europa di sci alpino 1983 ha visto vincere in classifica generale lo statunitense Bill Johnson e la svizzera Christine von Gr\u00fcnigen."}
{"id": "2302746", "revid": "124789732", "url": "https://it.wikipedia.org/wiki?curid=2302746", "title": "Alan Jackson", "text": "Ha inciso dodici album in studio e diverse compilation, tutti con etichetta Arista Nashville. Pi\u00f9 di cinquanta dei suoi singoli hanno raggiunto la Top 30 nelle classifiche stilate da Billboard, mentre venticinque hanno raggiunto la posizione numero uno. In carriera fu insignito di molteplici premi. Jackson \u00e8 anche un membro del Grand Ole Opry e nel 2001 \u00e8 entrato a far parte della Georgia Music Hall of Fame.\nBiografia.\nInfanzia.\nJackson \u00e8 nato a Newnan (Georgia) da Eugene Jackson e Ruth Musick ed ha quattro sorelle pi\u00f9 anziane. Come molti giovani, Jackson ascoltava musica gospel. Grazie ad un suo amico che lo ha avvicinato alla musica di Gene Watson, John Anderson e Hank Williams Jr., terminati gli studi, ha iniziato a suonare.\nCarriera.\nTrasferitosi con la moglie a Nashville, in Tennessee, Jackson ottenne un lavoro con The Nashville Network (TNN). Il suo primo album \u00e8 stato \"New Traditional\", pubblicato nel 1987 dall'Americana Records. Includeva i brani \"W. Lee O'Daniel And The Light Crust Dough Boys\", \"They Call Me A Playboy\", \"Just Forget It, Son\" e \"Merle and George\".\nIl suo secondo album, ma primo ufficialmente, fu \"Here in the Real World\", pubblicato dall'Arista Records nel 1989. Ebbe un notevole successo come \"A Lot About Livin' (And a Little 'bout Love)\" pubblicato nel 1992. Nello stesso anno vennero pubblicati tre singoli coideati da Jackson e Randy Travis e pubblicati nell'album \"High Lonesome \" di quest'ultimo: \"Forever Together\", \"Better Class of Losers\" e \"I'd Surrender All\". Invece, il singolo \"She's Got the Rhythm (And I Got the Blues)\" co-ideato da Travis/Jackson fu pubblicato nell'album \"A Lot About Livin' (And a Little 'bout Love)\".\nNel 1994 Jackson lasci\u00f2 la sua societ\u00e0 di gestione, \u201dTen Ten Management\u201d, che aveva supervisionato la sua carriera fino a quel punto, per passare a \"Gary Overton\".\n\u00c8 stato in questo periodo che Jackson ha iniziato a conquistare fama anche per la sua abilit\u00e0 di scrittura dei testi. Altri artisti statunitensi hanno co-ideato delle opere con Jackson. Alcuni tra essi sono Clay Walker (\"If I Could Make a Living\"), Chely Wright (\"Till I Was Loved By You\") e Faith Hill (\"I Can't Do That Anymore\").\n\"Alan Jackson: The Greatest Hits Collection\" \u00e8 stata pubblicata il 24 ottobre 1995. Il disco contiene 17 canzoni, e la canzone \"Home\" dal suo secondo album che non \u00e8 mai stato pubblicato come singolo.\nDopo il cambiamento tendente alla musica Rock/Pop intrapreso dalla musica country nel 2000, lui e George Strait criticarono apertamente ci\u00f2 nel brano \"Murder on Music Row\". Il testo del brano dice \"qualcuno ha ucciso la musica country, le Steel Guitars sono sparite, non si sentono pi\u00f9 i violini suonare, coperti dai suoni assordanti di batteria e chitarre elettriche rock che ti sbattono in faccia\". Music Row \u00e8 il distretto di Nashville dove si concentrano la maggior parte delle case discografiche e pseudonimo di Music Business. La canzone ha suscitato polemiche nella \"MusicCityUSA\" (La Citt\u00e0 della Musica) pseudonimo di Nashville (Tennessee). Il brano \u00e8 contenuto nell'album di George Strait \"Latest Greatest Hits\" del 2000. Il duo \u00e8 stato invitato ad aprire il 2000 Accademia di Country Music Awards (ACMAs) con una performance di musica. Dopo gli attentati dell'11 settembre 2001, Jackson scrive \"Where were you (when the world stopped turning)\" come un tributo. La canzone \u00e8 diventata un successo e in breve lo ha riportato sotto la luce dei riflettori.\nJackson ha pubblicato un album Natalizio, dal titolo \"Let It Be Christmas\", il 22 ottobre 2002.\nJeannie Kendall lo ha contattato per fare un duetto, e ha suggerito la canzone \"Timeless e Vero Amore\" (2003).\nNei primi mesi del 2006, Jackson ha pubblicato il suo primo album di musica gospel \"Precious Memories\". Ha inciso l'album su richiesta di sua madre, alla quale piaceva la musica religiosa.\nSempre nel 2006, pubblica l'album \"Like Red On A Rose\". A differenza dei suoi precedenti album, \"Like Red On A Rose\" \u00e8 stato prodotto da Alison Krauss. Pur essendo catalogato come \"country\" o \"bluegrass\", \"Like Red On A Rose\" tende pi\u00f9 al jazz e al blues, tanto da indurre molti suoi fan a credere che Jackson avesse abbandonato il suo tradizionale stile Country.\nTuttavia nell'album successivo, \"Good Time\", \u00e8 ritornato al suono country tradizionale. L'album \u00e8 stato pubblicato il 4 marzo 2008. Il primo singolo, \"Small Town Southern Man\", \u00e8 stato pubblicato in radio il 19 novembre.\n\"Good Time\", \"Country Boy\" e \"Sissy's Song\" sono stati pubblicati anche come singoli. \"Sissy's Song\" \u00e8 dedicata ad un'amica di lunga data della famiglia Jackson (Leslie \"Sissy\" Fitzgerald), che aveva lavorato nella loro casa ogni giorno. Fitzgerald \u00e8 rimasta vittima di un incidente in moto a met\u00e0 del 2007.\nNel 2010 \u00e8 stato pubblicato l'album \"Freight Train\". Questo \u00e8 il primo album di Jackson a non aver prodotto singoli nella Top 10.\nSempre nel 2010, in occasione della chiusura del suo contratto discografico con la casa discografica Arista Nashville, pubblica la compilation \"34 Numbers One\", che include una cover, un singolo e un brano inediti di Jackson.\nIl 5 giugno 2012 \u00e8 stato pubblicato l'album \"Thirty Miles West\".\nNel 2013 Jackson sperimenta le sonorit\u00e0 del bluegrass e della old time music in \"The Bluegrass Album\" senza per\u00f2 discostarsi dal solito stile country nashvilliano.\nIl 17 giugno 2015 \u00e8 stato pubblicato l'album \"Angels and Alcohol\" contenente 10 nuove tracce.\nPremi e riconoscimenti.\nNel 1989 \u00e8 stato nominato, per un totale di sei Country Music Association Awards (CMAS).\nInoltre \u00e8 stato nominato per quattro CMAS 1994, compresi \"Entertainer of the Year\".\nJackson \u00e8 diventato un membro del Grand Ole Opry nel 1991.\nJackson \u00e8 stato il pi\u00f9 nominato artista alla 29\u00aa annuale TNN / Music City News Awards che \u00e8 stato trasmesso dal 5 giugno al Grand Ole Opry House. Le sue sei nomination includevano migliore animatore, artista maschile, la collaborazione vocale, l'album, singoli e video (due nomination in questa categoria).\nNel 2002, CMAS, \u00e8 di Jackson il record del maggior numero di candidature in un solo anno, dieci, passando da molti la canzone \"Where were you\". Essa gli ha anche fatto ottenere il secondo posto per il maggior numero di candidature in carriera dopo George Strait. \"Where were you\" \u00e8 stato anche nominato per il Grammy come \"Song of the Year\" (canzone dell'anno). Della canzone \u00e8 stata anche successivamente realizzata una parodia nell'episodio di South Park \"Una scala per il cielo\".\nAl 2003 Accademia di Country Music Awards, Jackson ha vinto Album of the Year e Video of the Year per il video di \"Drive (Per Daddy Gene)\".\nJackson \u00e8 entrato nella Georgia Music Hall of Fame il 22 ottobre 2001 ad Atlanta.\nUno dei concerti pi\u00f9 famosi di Jackson, da cui \u00e8 stato tratto un album live, \u00e8 sicuramente quello del 2009 in cui ha partecipato all'AquaPalooza svoltosi presso il Lake Martin in Alabama. All'esibizione, con palco affacciato direttamente sull'acqua ed accessibile unicamente con imbarcazione, parteciparono circa 35,000 persone con 4,000 barche.\nDiscografia.\nAlbum Studio\nRaccolte\nAlbum Live\nAlbum natalizi\nAlbum Gospel\nAlbum di cover"}
{"id": "2302751", "revid": "767487", "url": "https://it.wikipedia.org/wiki?curid=2302751", "title": "\u00c1cstesz\u00e9r", "text": "\u00c1cstesz\u00e9r \u00e8 un comune dell'Ungheria di 768 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2302752", "revid": "287204", "url": "https://it.wikipedia.org/wiki?curid=2302752", "title": "Chiesa polacco-cattolica del Canada", "text": "La chiesa polacco-cattolica del Canada ( Polish-Catholic Church of Canada) \u00e8 stata tra il 2005 e il 2009 una delle chiese vetero-cattoliche etniche polacche (\"polacco-cattoliche\") presenti in Canada. Il capo della Chiesa in Canada \u00e8 Zbigniew Kozar.\nStoria.\nIntorno al 1880 venne fondata in Nord America la Chiesa cattolica nazionale polacca, per servire i cattolici di lingua polacca in contrapposizione alle parrocchie create dal clero irlandese e tedesco. Nel 1907 il primo vescovo polacco-cattolico fu consacrato dall'Arcivescovo di Utrecht, e la Chiesa cattolica nazionale polacca rimase membro dell'Unione di Utrecht fino al 2004, quando fu espulsa per l'impossibilit\u00e0 di trovare un punto di accordo sulla questione dell'ordinazione femminile.\nNel 2004 i fedeli ed il clero della parrocchia della Cattedrale di San Giovanni Battista di Toronto chiesero di essere riammessi nell'Unione di Utrecht. La Conferenza episcopale vetero-cattolica internazionale decise che la cattedrale sarebbe stata posta sotto la diretta giurisdizione dell'Arcivescovo di Utrecht, creando cos\u00ec un contenzioso sulla propriet\u00e0 della parrocchia polacco-cattolica di San Giovanni di Toronto tra la Chiesa polacco-cattolica del Canada, e la Chiesa cattolica nazionale polacca. Pur rimanendo nominalmente Cattedrale della Chiesa cattolica nazionale polacca, la Chiesa di San Giovanni \u00e8 al momento ancora nelle mani della Chiesa polacco-cattolica del Canada, mentre i membri della Chiesa madre celebrano i loro servizi in un edificio di propriet\u00e0 della Chiesa unita del Canada. Nel 2005 l'Unione di Utrecht ha deciso che la parrocchia sarebbe stata riconosciuta come parrocchia dell'Unione e che la competenza dell'amministrazione spirituale ordinaria sarebbe stata assegnata al locale vescovo anglicano (attualmente Colin Johnson), nonostante fosse al contempo assegnato l'incarico di supervisore ad un vescovo dell'Unione.\nNel mese di maggio 2009 la Chiesa polacco-cattolica del Canada \u00e8 uscita dall'Unione di Utrecht, tornando a far parte della Chiesa cattolica nazionale polacca.\nLa dottrina della Chiesa polacco-cattolica del Canada.\nLa dottrina di questa Chiesa \u00e8 la stessa delle altre Chiese dell'Unione di Utrecht, con lievi differenze. A differenza delle altre Chiese, infatti, prevede l'obbligo di confessione privata fino all'et\u00e0 di 18 anni, mentre i fedeli maggiorenni possono accedere al perdono dei peccati durante la Messa. I riti si tengono in lingua inglese e polacca."}
{"id": "2302755", "revid": "118593940", "url": "https://it.wikipedia.org/wiki?curid=2302755", "title": "Il risveglio dell'abisso", "text": "Il risveglio dell'abisso (\"The Kraken Wakes\") \u00e8 un romanzo di fantascienza del 1953 dello scrittore britannico John Wyndham. \nStoria editoriale.\nFu pubblicato nel Regno Unito nel luglio 1953 con il titolo di \"The Kraken Wakes\" e negli Stati Uniti come \"Out of the Deeps\".\nIn Italia il romanzo fu pubblicato nel febbraio 1954 nel numero 35 della collana I romanzi di Urania, con copertina di Kurt Caesar. L'opera ha avuto altre edizioni in Italiano, nel maggio 1964 nella collana \"I capolavori di Urania\", con copertina di Karel Thole) e nel dicembre 1978 nel numero 21 della collana Classici Fantascienza della Mondadori, sempre con copertina di Karel Thole.\nTrama.\nDurante una crociera nei pressi delle Azzorre i coniugi Michael e Phyllis Watson, due giornalisti inglesi in viaggio di nozze, assistono a uno stranissimo fenomeno: una serie di velocissime sfere luminose provenienti dallo spazio precipitano in mare poco lontano dalla loro nave. Michael trasmette all'emittente radiofonica per cui lavora un resoconto dell'avvenuto. Tornati in patria, dalle lettere pervenute in redazione e dai colloqui avuti con un pilota della Royal Air Force, i due si rendono conto che il fenomeno era gi\u00e0 avvenuto in molte altre parti del mondo. I due giornalisti accantonano l'evento come inspiegabile ma vengono successivamente contattati dalle Forze Armate inglesi in cerca di informazioni sui fenomeni; dai militari apprendono che gli avvistamenti continuano a susseguirsi numerosissimi e si concentrano in prossimit\u00e0 di fosse oceaniche. I tentativi di esplorare le profondit\u00e0 marine con l'impiego di batiscafi hanno tragici esiti. Dopo qualche tempo il mondo assiste all'improvviso affondamento di navi transoceaniche in navigazione nei pressi delle fosse marine, luogo degli avvistamenti.\nL'ipotesi che qualcosa si annidi nelle profondit\u00e0 spinge le grandi potenze a sganciare delle bombe atomiche di profondit\u00e0, tuttavia senza apparenti risultati concreti. Le comunicazioni marittime subiscono un grosso danno poich\u00e9 la navigazione in alto mare deve avvenire lontano dalle fosse oceaniche.\nDopo qualche tempo le isole caraibiche vengono assalite da ordigni sorti dal mare; gli abitanti vengono uccisi o rapiti. I due protagonisti, inviati su una di tali isole dalla loro emittente radiofonica per un reportage, assistono impotenti alla strage degli abitanti catturati da una sorta di gigantesche meduse gelatinose, inglobati all'interno di esse e trasportati nelle profondit\u00e0 marine. Gli assalti si susseguono in numerose parti del mondo fino a quando i governi non riescono ad organizzare delle difese costiere ottimali. Le gigantesche macchine aliene, che inizialmente si sospetta essere esse stesse mostri extraterrestri, non appena colpite con granate o bombe, nonostante la corazza metallica di cui sono ricoperte, esplodono violentemente a causa dell'enorme pressione presente al loro interno.\nSegue un periodo di relativa calma e nonostante un famoso scienziato, il Professore Bocker, tenti di mettere in guardia i Governi da possibili nuovi attacchi da parte degli alieni, l'opinione pubblica sembra essersi adattata a convivere con la minaccia. L'anno successivo il mondo si accorge che il livello dell'acqua si sta sollevando lentamente; i mostri abissali riescono ora a sciogliere le calotte polari.\nL'umanit\u00e0, costretta ad abbandonare le zone costiere, privata dei mezzi di sostentamento e delle vie di comunicazione a causa dell'allagamento di vastissime aree di territorio, sottoposta a nuove incursioni delle macchine aliene precipita irrimediabilmente nel caos. I coniugi Watson, dopo aver a lungo continuato a trasmettere notizie dalla loro stazione radio, oramai provati dalle avverse condizioni, scappano da una Londra ormai deserta e in preda all'anarchia. I due riescono a raggiungere la loro casa di vacanza in Cornovaglia ove sopravvivono grazie a una scorta di viveri predisposta dalla previdente Phyllis.\nDopo pochi drammatici anni il Giappone scopre che gli ultrasuoni sono armi in grado di disintegrare questi mostri sottomarini e, con l'aiuto di altre nazioni, d\u00e0 inizio ad una efficace controffensiva contro gli alieni utilizzando delle innovative \"bombe ultrasoniche\". I due coniugi inaspettatamente vengono contattati dal Governo inglese, su segnalazione dello stesso Bocker, per far parte di un comitato di ricostruzione. Il romanzo si conclude con la speranza di una rinascita, nonostante la popolazione mondiale si sia ridotta a un ottavo di quella originaria, sterminata da malattie, catastrofi naturali, insurrezioni e attacchi alieni."}
{"id": "2302757", "revid": "287204", "url": "https://it.wikipedia.org/wiki?curid=2302757", "title": "Primrose", "text": ""}
{"id": "2302758", "revid": "287204", "url": "https://it.wikipedia.org/wiki?curid=2302758", "title": "Seveso (disambigua)", "text": "\u00c8 inoltre il cognome di:"}
{"id": "2302759", "revid": "110157", "url": "https://it.wikipedia.org/wiki?curid=2302759", "title": "Vom Bordstein bis zur Skyline", "text": "Vom Bordstein bis zur Skyline \u00e8 l'album d'esordio da solista del rapper berlinese Bushido. L'album \u00e8 uscito l'11 luglio del 2003 attraverso la Label indipendente \"Aggro Berlin\".\nDal 30 settembre del 2005 il disco non pu\u00f2 pi\u00f9 essere venduto ai minorenni. Il motivo lo ha dato la Bundespr\u00fcfstelle f\u00fcr jugendgef\u00e4hrdende Medien o semplicemente abbreviato BPjM che in Germania si occupa delle censure multimediali, che in questo caso comprende il controllo di discriminazione e misoginia.\nContenuto.\n\"Vom Bordstein bis zur Skyline\" \u00e8 considerato in Germania insieme al disco \"Carlo, Cokxxx, Nutten\" uno dei album pi\u00f9 influenti del Gangsta rap tedesco. Per molti fan addirittura viene considerato il miglior album che \"Bushido\" abbia mai pubblicato nella sua intera carriera.\nProduzione.\nIl disco \u00e8 stato prodotto, come gi\u00e0 avvenuto nel caso dell'album \"Carlo, Cokxxx, Nutten\", interamente da Bushido, di cui alcune tracce con la collaborazione di DJ Ilan.\nSuccesso e singoli.\n\u00c8 stato il primo album che nella Label \"Aggro Berlin\" \u00e8 riuscito ad ottenere una posizione nella Media Control Charts ovvero 88\u00ba posto.\nI singoli estratti dal disco sono \"Bei Nacht\" e \"Gemein wie 10\". Entrambi per\u00f2 non si classificarono sopra i Top 100 nella \"Media Control Charts\"."}
{"id": "2302768", "revid": "599", "url": "https://it.wikipedia.org/wiki?curid=2302768", "title": "Otto Neugebauer", "text": ""}
{"id": "2302772", "revid": "91533", "url": "https://it.wikipedia.org/wiki?curid=2302772", "title": "Cento chiodi", "text": ""}
{"id": "2302773", "revid": "834", "url": "https://it.wikipedia.org/wiki?curid=2302773", "title": "Mos Def &amp; Talib Kweli - Are Black Star", "text": ""}
{"id": "2302775", "revid": "228587", "url": "https://it.wikipedia.org/wiki?curid=2302775", "title": "Black Star", "text": "Black Star (\"stella nera\" in inglese) pu\u00f2 riferirsi a:"}
{"id": "2302778", "revid": "101707702", "url": "https://it.wikipedia.org/wiki?curid=2302778", "title": "Cristeros", "text": ""}
{"id": "2302780", "revid": "399", "url": "https://it.wikipedia.org/wiki?curid=2302780", "title": "Rr\u00ebshen", "text": "Rr\u00ebshen \u00e8 una frazione del comune di Mirdizia in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Fan, Ka\u00e7inar, Kthell\u00eb, Orosh, Rubik e Selit\u00eb a costituire la municipalit\u00e0 di Mirdizia.\nLa citt\u00e0 \u00e8 sede vescovile.\nSituata a Nord dell'Albania in montagna, \u00e8 una regione incantevole priva di fabbriche e piena di torrenti e di montagne da esplorare, la maggior parte dei suoi cittadini sono agricoltori e pastori, Rreshen \u00e8 una delle poche citt\u00e0 in Albania dove sono di religione Cristiana Cattolica perch\u00e9 quando ci fu' la guerra i Turchi non riuscirono a invaderla poich\u00e9 si trova in una zona montuosa infatti non sono presenti moschee.\nIn centro a Reshen potete trovare una chiesa, un ospedale e alcuni piccoli negozietti locali, inoltre \u00e8 presente una Conad (per noi Italiani),un ospedale, una farmacia, un distretto di polizia molto efficiente e alcuni bar e alberghi veramente belli.\nInoltrandosi tra i sentieri di montagna potete trovare ristoranti tipici dispersi nella natura dove puoi mangiare carne (biologica), bjrek formaggio fatto in casa e altre specialit\u00e0 Albanesi a prezzi veramente irrisori (4 persone 25 euro).\nA Reshen parlano un po' di Italiano e i suoi cittadini sono molto cordiali,infatti una regola che ogni buon Albanese deve rispettare \u00e8 l'ospitalit\u00e0, in Albania qualsiasi persona di qualsiasi nazionalit\u00e0 verr\u00e0 accolta e rispettata secondo le loro usanze.\nnella regione di Mirdita ci sono delle usanze e delle ricorrenze leggermente diverse dal resto dell'Albania. \nLa moneta usata \u00e8 il Lek, in albania il costo della vita \u00e8 molto basso infatti uno stipendio medio alto \u00e8 di 300-400 euro al mese, un caff\u00e8 al bar costa 0.15 lek cio\u00e8 neanche 10 centesimi, un pacchetto di Marlboro costa 2.50 euro, per\u00f2 se comprate cibi di importazione il prezzo cambia drasticamente una Red Bull pu\u00f2 costare anche 5-6 euro, un pacco di pasta 2.50 euro, un sugo pronto Ragu' Barilla 3-4 euro che dobbiamo convertire in lek.\ni piatti tipici sono: carne, formaggio pomodori e cetrioli, le bevande pi\u00f9 diffuse sono Birra Amstel e Rak\u00ec ( distillato di uva fatto in casa), caf\u00e8 Turco e tanta frutta e verdura.\nle usanze:\nuna ragazza Albanese di buona famiglia fino al compimento del suoi 18 anni non pu\u00f2 andare via di casa ma deve prima trovare il marito che sposer\u00e0 al compimento del diciottesimo anno e poi potr\u00e0 andare a vivere a casa sua con suo marito.\nle donne in Albania sono la figura pi\u00f9 importante perch\u00e9 mantengono la casa gli animali e l'orto, i figli i nipoti e le suocere, quando diventano pi\u00f9 anziane indossano un copricapo nero con delle trecce finte e una gonna lunga nera. una pensione in Albania mediamente \u00e8 di 100 euro "}
{"id": "2302781", "revid": "305248", "url": "https://it.wikipedia.org/wiki?curid=2302781", "title": "Banca Popolare dell'Etruria e del Lazio", "text": "La Banca Popolare dell'Etruria e del Lazio S.C., o brevemente Banca Etruria, \u00e8 stata una banca popolare dal forte presidio territoriale nel Centro Italia, con sede ad Arezzo e con una base azionaria di oltre 62.000 soci.\nCon decreto del 22 novembre 2015 \u00e8 stata posta in liquidazione coatta amministrativa insieme ad altre tre banche della stessa dimensione medio-piccola. Dal giorno successivo alla messa in liquidazione \u00e8 stata rifondata attraverso una cessione a favore di una \"banca ponte\", denominata Nuova Banca dell'Etruria e del Lazio S.p.A. in breve Nuova Banca Etruria, che ne ha proseguito l'attivit\u00e0 grazie all'eliminazione delle sofferenze e a una ricapitalizzazione. La bad bank che residua dall'operazione avr\u00e0 un'esistenza la cui durata sar\u00e0 legata al tempo necessario a vendere o realizzare le sofferenze della vecchia banca. Il nuovo istituto bancario non \u00e8 pi\u00f9 una banca popolare.\nIl 10 maggio 2017 si \u00e8 perfezionata la cessione a Unione di Banche Italiane S.p.A. (UBI Banca) di \"Nuova Banca dell'Etruria e del Lazio S.p.A.\"\nConseguentemente con provvedimenti della Banca d'Italia \u00e8 stata dichiarata la cessazione della qualifica di \"ente ponte\" dell'intermediario che prosegue l'attivit\u00e0 nell'ambito del Gruppo UBI.\nStoria.\nLe origini della Banca Popolare dell'Etruria e del Lazio risalgono al 5 gennaio 1882 quando venne fondata la Banca Mutua Popolare Aretina da parte di esponenti della massoneria toscana.\nSuccessivamente l'istituto assorbe altri istituti bancari delle zone vicine a quella di Arezzo, tra cui nel 1938 la Banca Popolare di Sansepolcro che era stata fondata nel 1888.\nNel 1971 la Banca Mutua Popolare Aretina aggrega la Popolare Senese e la Banca Popolare della Provincia di Livorno, dando vita alla \"Banca Popolare dell'Etruria\".\nVengono incorporate Banca Popolare di Montepulciano (nel 1972), Banca Popolare di Cagli (nel 1982) e Banca Popolare di Gualdo Tadino (nel 1987).\nIl 31 dicembre 1988 dalla fusione fra la \"Banca Popolare dell'Etruria\" e la \"Banca Popolare dell'Alto Lazio\" nasce la Banca Popolare dell'Etruria e del Lazio, banca che getta le basi per un ulteriore sviluppo in Italia Centrale con un'espansione della rete commerciale in Lazio, Abruzzo, Toscana, Umbria e Marche, fino a Milano.\nNel 1990 avviene l'incorporazione della Banca Cooperativa di Capraia Montelupo e Vitolini.\nIl titolo Banca Popolare dell'Etruria e del Lazio viene quotato alla Borsa Italiana nel 1998.\nNel 1999 viene inaugurato il Centro Direzionale in via Calamandrei ad Arezzo\nNel 2001 viene registrato il marchio commerciale. Il 2 aprile dello stesso anno il titolo entra nell'indice FTSE Italia STAR della Borsa Italiana.\nBanca Etruria acquisisce nel 2006 la Banca Federico Del Vecchio, storica banca privata fiorentina.\nL'Assemblea straordinaria dei soci approva nel 2008 Banca Etruria come nuovo nome commerciale del gruppo. Nel luglio dello stesso anno entra nel gruppo anche Banca Lecchese.\nNel 2012 vengono incorporate ConEtruria S.p.A. ed Etruria Leasing S.p.A..\nIl 13 dicembre 2013 la banca emette un comunicato al mercato nel quale si comunica che l'istituto \u00e8 alla ricerca di un gruppo bancario di \"elevato standing\" con cui definire un processo di integrazione e/o aggregazione su indicazione della Banca d'Italia.\nL'11 agosto 2014 il Consiglio di Amministrazione conferisce mandato al presidente Lorenzo Rosi di definire modalit\u00e0 e adempimenti che possano condurre in un futuro prossimo alla trasformazione della Banca in societ\u00e0 per azioni.\nL'insolvenza.\nAi sensi dell'art. 70, comma 1, lett. B) e dell'art. 98 del Testo Unico Bancario la Banca dell'Etruria \u00e8 stata commissariata dal Ministero dell'Economia e delle Finanze, con Decreto n. 45 del 10 febbraio 2015, su proposta dalla Banca d'Italia. La proposta di amministrazione straordinaria \u00e8 stata formulata a seguito delle risultanze degli accertamenti ispettivi avviati dalla Banca d'Italia che hanno fatto emergere gravi perdite del patrimonio. Le perdite, dovute alle consistenti rettifiche sul portafoglio crediti, consistono in un passivo di 526 milioni di euro, in crediti deteriorati per 2,8 miliardi di euro (due miliardi di sofferenze e 800 milioni di incagli) e per il Core Tier1 (parametro richiesto dagli accordi di Basilea sul funzionamento del sistema bancario internazionale) sceso al 5,9%, al di sotto dei limiti minimi prudenziali richiesti. Al termine delle contrattazioni del giorno successivo Borsa Italiana sospende il titolo che non verr\u00e0 pi\u00f9 riammesso alle negoziazioni.\nIl decreto-legge 183/2015.\nIl 22 novembre 2015 il Consiglio dei ministri approva il decreto-legge n. 183, che, su proposta della Banca d'Italia, ha disposto la risoluzione dell'istituto come da normativa BRRD (Bank Recovery and Resolution Directive) recepita appena 6 giorni prima con il D.Lgs 180/2015 del 16 novembre. La risoluzione prevede, quale strumento per l'assorbimento delle perdite, il ricorso all'azzeramento totale del valore degli strumenti di investimento pi\u00f9 rischiosi, le azioni e le obbligazioni subordinate, entrambe forme d'investimento esposte per loro natura al rischio d'impresa.\nI commissari sono decaduti il 22 novembre in seguito alla cessione della vecchia banca, posta in liquidazione coatta amministrativa, a favore della nuova (cosiddetta \"Bridge Bank\", \"banca ponte\") denominata Nuova Banca dell'Etruria e del Lazio S.p.A. che ne ha assorbito i diritti, le attivit\u00e0 e le passivit\u00e0 positive, con esclusione delle passivit\u00e0 subordinate, e ha iniziato ad operare il 23 novembre, dopo essere stata autorizzata dalla Banca d'Italia il giorno precedente. Banca d'Italia ne aveva anche nominato il Consiglio di Amministrazione, presieduto da Roberto Nicastro.\nInvece i prestiti in sofferenza che residuano dopo l'assorbimento delle perdite dalle azioni e dalle obbligazioni subordinate sono confluiti in una bad bank unica, priva di licenza bancaria, assieme a quelli di Banca delle Marche, Cassa di Risparmio di Ferrara e Cassa di Risparmio della Provincia di Chieti che hanno avuto analogo epilogo. La bad bank cercher\u00e0 di collocare sul mercato gli asset a operatori specializzati, avendo ricevuto in carico questi crediti al valore attuale dopo una pesante svalutazione dei valori iscritti a libro contabile. Anche la nuova banca sar\u00e0 comunque collocata sul mercato a un prezzo che si ipotizza maggiore della capitalizzazione effettuata dal fondo nazionale di risoluzione, ammontante a 442 milioni di euro, . Al Fondo di risoluzione partecipano tutti gli istituti italiani che sono stati chiamati a versarvi le quote anticipate dei primi 3 anni per concludere l'operazione del controvalore di circa 3,6 miliardi di euro, di cui nessuno proveniente dallo Stato.\nPerfezionamento della cessione a UBI Banca.\nIl 10 maggio 2017 si \u00e8 perfezionata la cessione a Unione di Banche Italiane S.p.A. (UBI Banca) di \"Nuova Banca dell'Etruria e del Lazio S.p.A.\"\nConseguentemente con provvedimenti della Banca d'Italia \u00e8 stata dichiarata la cessazione della qualifica di \"ente ponte\" dell'intermediario che prosegue l'attivit\u00e0 nell'ambito del Gruppo UBI.\nTerritorio, arte e cultura (fino al 2015).\nFondazione Ivan Bruschi.\nLa Fondazione ha ampliato le sue attivit\u00e0 espositive e socio-educative nei nuovi locali dell'adiacente Palazzo della Fonte, distrutto durante la Seconda Guerra Mondiale e ricostruito grazie a Banca Etruria nel 2014.\nAttivit\u00e0 editoriali.\nIl legame dell'istituto con il territorio si concretizza anche in attivit\u00e0 editoriali che comprendono riviste, volumi e newsletter di settore, con contributi delle pi\u00f9 autorevoli firme del giornalismo, dell'economia e della cultura. \nAccadEtruria.\nLa banca si occupa anche di formazione tecnica. A questo scopo ha dato vita ad AccadEtruria, l'Accademia della Formazione che offre occasioni di approfondimento e di formazione tecnica rivolta non solo ai dipendenti, ma anche agli imprenditori del territorio. A tale scopo organizza periodicamente eventi e iniziative.\nSponsorizzazioni sportive.\nBanca Etruria \u00e8 sponsor della squadra del Baseball Softball Club Arezzo.\nNuova Banca Etruria.\nIl 10 maggio 2017 si \u00e8 perfezionata la cessione a Unione di Banche Italiane S.p.A. (UBI Banca) di Nuova Banca dell'Etruria e del Lazio S.p.A., che prosegue l'attivit\u00e0 nell'ambito del Gruppo UBI.\nIl Consiglio di Amministrazione \u00e8 composto da:\nLa presidente del collegio sindacale \u00e8 Albina Candian.\nNuova Banca dell'Etruria e del Lazio S.p.A. \u00e8 stata ridenominata in Banca Tirrenica S.p.A.\nIn data 27 novembre 2017 Banca Tirrenica S.p.A. \u00e8 stata fusa per incorporazione in UBI Banca S.p.A. insieme a Banca Federico Del Vecchio S.p.A.\nSociet\u00e0.\nNell'ambito della cessione di Nuova Banca Etruria a UBI Banca sono attive le seguenti societ\u00e0:"}
{"id": "2302787", "revid": "1305772", "url": "https://it.wikipedia.org/wiki?curid=2302787", "title": "Merciless", "text": ""}
{"id": "2302790", "revid": "125885261", "url": "https://it.wikipedia.org/wiki?curid=2302790", "title": "Rubik (Albania)", "text": "Rubik \u00e8 una frazione del comune di Mirdizia in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Fan, Ka\u00e7inar, Kthell\u00eb, Orosh, Rr\u00ebshen e Selit\u00eb a costituire la municipalit\u00e0 di Mirdizia."}
{"id": "2302793", "revid": "1005847", "url": "https://it.wikipedia.org/wiki?curid=2302793", "title": "Elezioni europee del 2009 in Repubblica Ceca", "text": "Le elezioni europee del 2009 in Repubblica Ceca si sono tenute il 7 giugno."}
{"id": "2302797", "revid": "2021774", "url": "https://it.wikipedia.org/wiki?curid=2302797", "title": "Fan (Albania)", "text": "Fan \u00e8 una frazione del comune di Mirdizia in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ka\u00e7inar, Kthell\u00eb, Orosh, Rr\u00ebshen, Rubik e Selit\u00eb a costituire la municipalit\u00e0 di Mirdizia.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2302811", "revid": "1573940", "url": "https://it.wikipedia.org/wiki?curid=2302811", "title": "Micrathena brevipes", "text": "Micrathena brevipes () \u00e8 un ragno appartenente alla famiglia Araneidae.\nDistribuzione.\nLa specie \u00e8 stata reperita in diverse localit\u00e0 della regione compresa fra il Messico e Panama\nTassonomia.\nAl 2013 non sono note sottospecie e dal 1985 non sono stati esaminati nuovi esemplari."}
{"id": "2302814", "revid": "1305772", "url": "https://it.wikipedia.org/wiki?curid=2302814", "title": "Bastards", "text": ""}
{"id": "2302817", "revid": "1305772", "url": "https://it.wikipedia.org/wiki?curid=2302817", "title": "Kiss of Death", "text": "Kiss of Death (\"bacio della morte\" in lingua inglese) pu\u00f2 riferirsi a:\nInformatica.\nKiss of Death della pubblicit\u00e0 positiva \u2013 Verso la fine degli anni '90, quando ancora non si erano potute integrare le architetture dei sistemi al boom di internet e la sua diffusione, capitava che un nuovo servizio su un sito venisse menzionato in articoli di giornali specializzati e questo veniva improvvisamente subissato di richieste andando cos\u00ec in crash e diventando inaccessibile per giorni!"}
{"id": "2302818", "revid": "110157", "url": "https://it.wikipedia.org/wiki?curid=2302818", "title": "King of KingZ", "text": "King of KingZ \u00e8 il secondo demotape del rapper berlinese Bushido, all'anagrafe \"Anis Mohamed Youssef Ferchichi\". Il demo \u00e8 uscito originariamente in formato di Musicassetta nel 2001 attraverso la Label indipendente \"I Luv Money Records\". Nel 2003 poi \u00e8 uscito per la prima volta in formato di CD attraverso la Label indipendente \"Aggro Berlin\". Infine \u00e8 stato ripubblicato tramite la Label indipendente \"ersguterjunge\", di propriet\u00e0 dello stesso \"Bushido\".\nProduzione.\nL'album \u00e8 stato prodotto interamente da Bushido e DJ Ilan\nSuccesso.\nDopo che il demo \u00e8 stato ripubblicato nel 2005 tramite la Label indipendente \"ersguterjunge\", \u00e8 arrivato al 55\u00ba posto nella Media Control Charts."}
{"id": "2302820", "revid": "1305772", "url": "https://it.wikipedia.org/wiki?curid=2302820", "title": "Il bacio della morte", "text": ""}
{"id": "2302822", "revid": "1568601", "url": "https://it.wikipedia.org/wiki?curid=2302822", "title": "Vulcano Arenal", "text": "Il vulcano Arenal (1.670 - in spagnolo \"volc\u00e1n Arenal\") \u00e8 uno stratovulcano andesitico nel nord-ovest della Costa Rica, a circa 90 km nord-est di San Jos\u00e9, nella provincia di Alajuela. \u00c8 il pi\u00f9 attivo vulcano della Costa Rica e fa parte dell'Arco vulcanico dell'America centrale.\nLa sommit\u00e0 venne scalata per la prima volta nel 1937, quando il vulcano era ritenuto spento.\nIl 29 luglio del 1968, dopo un forte terremoto il vulcano ha iniziato a eruttare dopo circa 400 anni di silenzio e da allora \u00e8 sempre rimasto molto attivo. Le pendici del vulcano ospitano delle terme, delle bellissime variet\u00e0 di flora tropicale e piante uniche. L'acqua calda sulfurea fuoriesce in molteplici rivoli intorno alle pendici dell'intero vulcano, che \u00e8 visitato dai turisti di tutto il mondo."}
{"id": "2302827", "revid": "287204", "url": "https://it.wikipedia.org/wiki?curid=2302827", "title": "Overkill (EP)", "text": ""}
{"id": "2302830", "revid": "287204", "url": "https://it.wikipedia.org/wiki?curid=2302830", "title": "Overkill (album)", "text": ""}
{"id": "2302834", "revid": "287204", "url": "https://it.wikipedia.org/wiki?curid=2302834", "title": "Rohraband", "text": " \nRohraband \u00e8 una suddivisione dell'India, classificata come \"census town\", di 4.284 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 38' 60 N e 86\u00b0 28' 60 E e ha un'altitudine di 141 .\nSociet\u00e0.\nEvoluzione demografica.\nAl censimento del 2001 la popolazione di Rohraband assommava a 4.284 persone, delle quali 2.330 maschi e 1.954 femmine. I bambini di et\u00e0 inferiore o uguale ai sei anni assommavano a 543, dei quali 300 maschi e 243 femmine. Infine, coloro che erano in grado di saper almeno leggere e scrivere erano 2.651, dei quali 1.715 maschi e 936 femmine."}
{"id": "2302845", "revid": "1543377", "url": "https://it.wikipedia.org/wiki?curid=2302845", "title": "Parry O'Brien", "text": "Gareggi\u00f2 in quattro Olimpiadi estive, vincendo due medaglie d'oro (1952, 1956) e una medaglia d'argento (1960). Alla sua ultima gara olimpica (1964) si classific\u00f2 quarto.\nBiografia.\nEra uno sportivo molto attivo a livello scolastico: giocando nella forte squadra di football americano della Santa Monica High School, vinse un campionato e una borsa di studio per la University of Southern California. Si dedic\u00f2 per\u00f2 presto al getto del peso.\nNei primi anni cinquanta svilupp\u00f2 un nuovo metodo di lancio per questa disciplina. Il Los Angeles Times lo descrisse cos\u00ec:\nUtilizzando questo metodo fu in grado di abbattere il record del mondo per 17 volte. Divenne il primo atleta a gettare il peso di 16 libbre a pi\u00f9 di 60 piedi di distanza, e vinse 116 gare consecutive. Questo metodo \u00e8 diventato noto come \"metodo O'Brien\" o \"tecnica dorsale.\" Detenne il record del mondo dal 1953 al 1959. Nel corso della sua carriera vinse 18 campionati della National Amateur Athletic Union, 17 nel getto del peso e uno nel lancio del disco. Vinse consecutivamente nove titoli nazionali indoor e otto outdoor, di cui cinque consecutivamente.\nFu il secondo pesista a vincere due titoli olimpici consecutivi, dopo Ralph Rose, che lo fece nel 1904 e nel 1908. Nei Giochi olimpici 1960 vinse l'argento, mentre ai Giochi 1964 a Tokyo, dopo essere stato il portabandiera della squadra olimpica degli Stati Uniti alla cerimonia di apertura, si classific\u00f2 quarto. Venne introdotto nella National Track &amp; Field Hall of Fame nel 1974, nella U.S. Olympic Hall of Fame nel 1984 e nel USC's Athletic Hall of Fame nel 1994.\nDa atleta, oltre a sviluppare la nuova tecnica per il getto del peso, realizz\u00f2 nastri motivazionali per se stesso e fece esperimenti con lo Yoga. La rivista Time, in una copertina storica pubblicata la settimana prima delle Olimpiadi di Melbourne (nel 1956), rilev\u00f2: \u00abNessuno \u00e8 stato pi\u00f9 efficace di O'Brien a combinare ci\u00f2 che egli chiama \"MA\" (atteggiamento mentale) e \"SP\" (attitudine fisica)\u00bb.\nA carriera terminata ha lavorato nel settore bancario. \u00c8 deceduto il 21 aprile 2007, colto da infarto durante una competizione di nuoto per la Southern Pacific Masters Association nella piscina del circolo natatorio di Santa Clarita, California. Aveva 75 anni."}
{"id": "2302847", "revid": "574302", "url": "https://it.wikipedia.org/wiki?curid=2302847", "title": "Chicago Film Critics Association Awards 1992", "text": "La cerimonia di premiazione della 5\u00aa edizione dei Chicago Film Critics Association Awards si \u00e8 tenuta il 4 marzo 1993 al Pump Room di Chicago, Illinois, per premiare i migliori film distribuiti negli Stati Uniti nel corso del 1992 secondo la Chicago Film Critics Association (CFCA). \nI film pi\u00f9 premiati sono stati \"Malcolm X\" e \"I protagonisti\", con due vittorie ciascuno.\nVincitori e candidati.\nI vincitori sono indicati in grassetto, a seguire gli altri candidati in ordine alfabetico:"}
{"id": "2302851", "revid": "1543377", "url": "https://it.wikipedia.org/wiki?curid=2302851", "title": "Cladonia ochrochlora", "text": "Cladonia ochrochlora Fl\u00f6rke (1828), \u00e8 una specie di lichene appartenente alla famiglia Cladoniaceae, dell'ordine Lecanorales.\nIl nome proprio \u00e8 composto dal greco \"ochr\u00f2s\", che significa \"pallido, giallastro\", e \"chlor\u00f2s\", cio\u00e8 \"verde-giallognolo, verdeggiante, verde\" ad indicarne il colore.\nDescrizione.\nIn questa specie sono caratteristici i podezi di colore dal verdognolo al verde-giallastro, alti fino a 7 centimetri; spesso alcuni di loro mostrano coppe di piccole dimensioni con apoteci di colore bruno. I podezi nella parte superiore sono coperti da soredi di consistenza farinosa, inferiormante sono ricoperti da cortex.\nIl fotobionte \u00e8 principalmente un'alga verde delle Trentepohlia.\nDistribuzione e habitat.\nQuesta specie ha gli stessi adattamenti di \"C. coniocraea\", della quale alcuni autori ritengono sia un sinonimo. Si pu\u00f2 definire caratteristica della regione olartica, ed \u00e8 stata rinvenuta in una grande quantit\u00e0 di substrati, da suoli a legni marcescenti, da prati aperti a luoghi ombreggiati. Predilige un pH del substrato con valori intermedi fra molto acido e subneutro fino a subneutro puro. Il bisogno di umidit\u00e0 spazia da igrofitico a mesofitico.\nLa specie \u00e8 pressoch\u00e9 cosmopolita, ed \u00e8 stata rinvenuta nelle seguenti localit\u00e0:\nIn Italia \u00e8 fra le specie di Cladonia pi\u00f9 diffuse:\nTassonomia.\nQuesta specie, che secondo alcuni autori sarebbe sinonimo di C. coniocraea, \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2302864", "revid": "1305772", "url": "https://it.wikipedia.org/wiki?curid=2302864", "title": "Taddeo Luigi Dal Verme", "text": "Biografia.\nNacque a Piacenza il 16 febbraio 1641 e venne battezzato il giorno seguente. Era figlio di Giovanni Maria Dal Verme, conte di Sanguinetto, e di Ottavia Meli-Lupi di Soragna, marchesa di Soragna. Era inoltre nipote del cardinale Savio Mellini ed era imparentato con i cardinali Girolamo Farnese e Mario Alberizzi.\nDopo aver frequentato l'universit\u00e0 La Sapienza di Roma, ottenne qui il dottorato \"in utroque iure\" il 26 gennaio 1688. Aveva gi\u00e0 ricevendo la tonsura nel 1650 quando aveva appena nove anni, ed aveva rinunciato al diritto di primogenitura nel 1664 con l'intento di farsi sacerdote. Recatosi a Roma in quello stesso anno, accompagn\u00f2 come segretario Mario Alberici, nunzio apostolico a Vienna.\nOrdinato sacerdote, divenne prefetto del palazzo episcopale di Fano. Pur avendo declinato diverse volte la promozione episcopale alla sede di quella stessa citt\u00e0 che gli era stata ripetutamente proposta dal Duca di Parma, non pot\u00e9 opporsi al volere di papa Innocenzo XI che lo costrinse a prendere possesso di quella sede episcopale, eleggendolo il 20 dicembre 1688.\nCreato cardinale presbitero nel concistoro del 12 dicembre 1695 ricevette una speciale dispensa a questa carica dal momento che aveva suo zio nel Sacro Collegio dei Cardinali. Il 2 gennaio 1696 ricevette la porpora ed il titolo di Sant'Alessio. Trasferito alla sede di Imola da quella stessa data, partecip\u00f2 al conclave del 1700 che elesse papa Clemente XI.\nFu promosso alla sede vescovile di Ferrara il 14 marzo 1702.\nMor\u00ec in citt\u00e0 il 12 gennaio 1717. Fu esposto alla pubblica venerazione nella cattedrale ferrarese e sepolto assieme agli altri vescovi di quella sede.\nGenealogia episcopale.\nLa genealogia episcopale \u00e8:"}
{"id": "2302866", "revid": "1494169", "url": "https://it.wikipedia.org/wiki?curid=2302866", "title": "Punta Nera", "text": ""}
{"id": "2302871", "revid": "180559", "url": "https://it.wikipedia.org/wiki?curid=2302871", "title": "Nueva Poblacion y Fuerte de Floridablanca", "text": "Floridablanca, noto anche col nome completo di Nueva Poblacion y Fuerte de Floridablanca, fu un insediamento spagnolo stabilito nei pressi della baia di San Juli\u00e1n nel 1780, ed abbandonato quattro anni dopo. Attualmente questo villaggio \u00e8 un sito archeologico situato nella provincia argentina di Santa Cruz.\nStoria.\nUn piccolo villaggio chiamato \"Nueva Colonia y Fuerte de Floridablanca\" fu fondato nel corso della colonizzazione della costa atlantica della Patagonia. Questa esplorazione era stata ordinata da Carlo III, re di Spagna nel XVIII secolo.\nA Floridablanca furono sperimentate le nuove idee illuministiche spagnole. I concetti di agricoltura e famiglia furono le basi della colonia. L'agricoltura era la principale fonte di sostentamento. Le famiglie erano l'unit\u00e0 fondamentale della societ\u00e0 agricola, e gli elementi necessari al loro mantenimento erano stabiliti dalla corona (alloggi, cibo, sanit\u00e0, terra, sementi e mezzi agricoli).\nStoria archeologica.\nFloridablanca \u00e8 stata l'oggetto del progetto di ricerca noto come \"Archaeology and History at the Spanish colony of Floridablanca (Patagonia, 18th century)\", guidato da M.X. Senatore dell'Instituto Multidisciplinario de Historia y Ciencias Humanas, CONICET ed Universidad de Buenos Aires, Argentina."}
{"id": "2302873", "revid": "110157", "url": "https://it.wikipedia.org/wiki?curid=2302873", "title": "Staatsfeind Nr. 1", "text": "Staatsfeind Nr. 1 \u00e8 il terzo album da solista del rapper berlinese Bushido. L'album \u00e8 uscito il 4 novembre del 2005 attraverso la Label indipendente \"ersguterjunge\" ed \u00e8 il secondo disco di \"Bushido\" pubblicato dopo la separazione con la Label indipendente Aggro Berlin.\nContenuto.\nL'album contiene molte featuring tra le quali J.R. Writer, rapper statunitense.\nProduzione.\nAnche su questo disco, come gi\u00e0 su \"Electro Ghetto\", hanno contribuito molti produttori: Beatlefield, Bushido, Sti, Rizbo, Decay, e Kingsize.\nSuccesso e singoli.\nIl disco \u00e8 arrivato al 4\u00ba posto nella Media Control Charts e per 18 settimane \u00e8 riuscito a mantenersi sopra i Top 100 in Germania.\nDopo \"Electro Ghetto\", anche \"Staatsfeind Nr. 1\" \u00e8 stato premiato con un disco d\u00b4oro per essersi venduto in Germania oltre 100.000 volte.\nIl singoli estratti dal disco sono \"Endgegner\" (GER numero 13) e \"Augenblick\" (GER numero 17)."}
{"id": "2302879", "revid": "574302", "url": "https://it.wikipedia.org/wiki?curid=2302879", "title": "Chicago Film Critics Association Awards 1993", "text": "La cerimonia di premiazione della 6\u00aa edizione dei Chicago Film Critics Association Awards si \u00e8 tenuta il 7 febbraio 1994 a Chicago, Illinois, per premiare i migliori film distribuiti negli Stati Uniti nel corso del 1993 secondo la Chicago Film Critics Association (CFCA). \n\"Schindler's List - La lista di Schindler\" \u00e8 stato il film pi\u00f9 premiato, vincendo sei statuette tra cui quella per il miglior film. \nA partire da questa edizione \u00e8 stata introdotta la categoria per la miglior colonna sonora originale.\nVincitori e candidati.\nI vincitori sono indicati in grassetto, a seguire gli altri candidati in ordine alfabetico:"}
{"id": "2302897", "revid": "1543377", "url": "https://it.wikipedia.org/wiki?curid=2302897", "title": "Shirin (regina sasanide)", "text": "Biografia.\nDue cronache siriache definiscono Shirin (in Persiano \u0634\u064a\u0631\u064a\u0646) un'\"aramea\", identificando la sua patria con la regione nota con il nome di \"Beth Aramaie\" nelle fonti siriache. La tradizione secondo cui fosse di origini armene sembrerebbe avere origini pi\u00f9 tarde. Secondo lo storico bizantino Teofilatto Simocatta, Shirin era di discendenza romana (cio\u00e8 bizantina), ma su questo particolare non concorda lo storico armeno Sebeo, secondo cui Shirin proveniva dal Kh\u016bzest\u0101n ed era solo una delle tanti mogli di Cosroe II. Le fonti comunque concordano che Shirin fosse di religione cristiana. La \"Storia Ecclesiastica\" di Evagrio Scolastico riporta una lettera di Cosroe II indirizzata al santuario di San Sergio a Resafa in cui tuttavia Shirin viene chiamata \"Sira\"; in tale lettera Cosroe II afferma di aver sposato Shirin per amore, violando peraltro la legge persiana che impediva di avere una moglie cristiana; nella lettera, datata 593, il monarca persiano chiede l'intercessione del santo affinch\u00e9 Shirin possa avere presto dei figli, cosa che poi effettivamente avvenne.\nNella rivoluzione che segu\u00ec la morte del padre di Cosroe, Ormisda IV, il generale Bahram Chobin usurp\u00f2 il trono. Shirin fugg\u00ec con Cosroe in Siria, dove vissero sotto la protezione dell'imperatore bizantino Maurizio. Nel 591, Cosroe, con il sostegno dell'esercito bizantino, riusc\u00ec a rovesciare l'usurpatore e a riprendersi il trono, e Shirin divenne la regina. Ella us\u00f2 la sua influenza per proteggere la minoranza cristiana in Persia, ma la situazione politica richiedeva che lo facesse con discrezione. Secondo la \"Cronaca di Seert\" (redatta nel IX secolo), \u00abCosroe, per gratitudine nei confronti di Maurizio, ordin\u00f2 di ricostruire le chiese e di onorare i cristiani; egli costru\u00ec due chiese per Maria [l'altra sua moglie cristiana] e una grande chiesa e un castello nella regione di Beth Lashpar per sua moglie Shirin l'aramea\u00bb. Secondo Sebeo, Shirin costru\u00ec una chiesa e un monastero nei pressi del palazzo reale, e vi insedi\u00f2 sacerdoti e diaconi, assegnando loro stipendi di corte e denaro per l'abbigliamento. Sebeo afferma che Shirin \u00abpredicava coraggiosamente a testa alta il vangelo del Regno a corte, e nessuno dei grandi magi osava aprire bocca per dire qualcosa - piccola o grande - riguardo ai Cristiani; tuttavia, con il passare del tempo e con l'approssimarsi della sua fine, molti dei magi convertitisi al Cristianesimo subirono il martirio in diversi luoghi\u00bb. Inizialmente apparteneva alla Chiesa d'Oriente, i cosiddetti Nestoriani, ma successivamente divenne una seguace della chiesa miafisita di Antiochia, ora nota come Chiesa ortodossa siriaca. Dopo la conquista di Gerusalemme nel 614, nel corso della guerra romano-persiana del 602-628, i Persiani trafugarono la Vera Croce di Ges\u00f9 e la portarono nella loro capitale Ctesifonte, dove fu la stessa Shirin a portare la croce nel suo palazzo.\nLeggende e influenze nella letteratura.\nLetteratura persiana.\nAncora dopo secoli dalla sua morte Shirin divenne una importante eroina nella letteratura persiana, nonch\u00e9 modello di amante e moglie fedele. Ella appare nella \"Shahnameh\" e nel romanzo \"Cosroe e Shirin\" di Nizami Ganjavi (1141-1209), e viene citata in molte altre opere. La sua storia, cos\u00ec come elaborata nella letteratura, presenta pochi o nessun legame agli eventi storici noti della sua vita, anche se la sua adesione al cristianesimo e le difficolt\u00e0 conseguenti all'assassinio di suo marito rimangono parte della storia, insieme all'esilio di Cosroe antecedente al suo ritorno al trono. Dopo il loro primo incontro accidentale, nel corso del quale Cosroe era inizialmente inconsapevole della sua identit\u00e0, la loro relazione incontra una serie di alti e bassi, con la coppia spesso separata dalle circostanze contingenti, parte che occupa la maggior parte del racconto. Dopo che Cosroe viene ucciso da suo figlio, quest'ultimo richiede che Shirin lo sposi, e per evitarlo ella commette il suicidio.\nLa leggenda di Cesara.\nLe cronache latine (come il \"Chronicon\" dello storico franco Fredegario e la \"Historia Langobardorum\" dello storico longobardo Paolo Diacono) parlano di una regina sasanide di religione cristiana di nome Cesara, probabilmente da identificare con Shirin, una delle mogli di Cosroe II. Fredegario colloca la vicenda di Cesara nel 588, quando regnava ancora sul trono persiano Ormisda IV, tuttavia chiama il re persiano \"Anaulfo\", nome tipicamente germanico e non certo persiano; \u00e8 possibile che \"Anaulfo\" sia la corruzione del nome persiano originale. Oggi si ritiene che \"Anaulfo\" vada identificato con Cosroe II.\nNel 588 Cesara, desiderando convertirsi al cristianesimo, lasci\u00f2 la Persia con un seguito di quattro fanciulli e di altrettante fanciulle per recarsi a Costantinopoli, dove venne accolta favorevolmente dal patriarca di Costantinopoli Giovanni, a cui chiese insistentemente di essere battezzata. Fu accolta favorevolmente anche dall'Imperatore romano d'Oriente (bizantino) Maurizio, e alcuni giorni dopo ricevette il battesimo: fu l'Imperatrice stessa a lavarla dal sacro fonte battesimale. Il re dei Persiani (Anaulfo secondo il \"Chronicon\") mand\u00f2 degli ambasciatori a Costantinopoli per riavere indietro la moglie. Ma l'Imperatore di Bisanzio, ignaro che la donna battezzata fosse la regina dei Persiani, rispose: \u00abDella regina che cercate non sappiamo nulla, eccetto che \u00e8 venuta qui una donna in veste privata\u00bb. Gli ambasciatori chiesero di vederla, e quando riconobbero la loro regina, si prostrarono ai suoi piedi e le comunicarono reverentemente che il marito la voleva con s\u00e9 in Persia. Ella cos\u00ec rispose:\nGli ambasciatori ritornarono in Persia riferendo al loro re le parole della regina. Il re allora invi\u00f2 un'ambasceria presso l'Imperatore Maurizio, chiedendo che il patriarca di Costantinopoli Giovanni fosse inviato ad Antiochia per battezzarlo. Fu ad Antiochia (secondo Paolo Diacono, invece, a Costantinopoli) che il re persiano, insieme al suo seguito di 60.000 uomini, fu battezzato, convertendosi al cristianesimo; il re persiano si riprese la moglie, tornando in Persia con molti doni. Fredegario afferma che per merito dell'Imperatore Maurizio tutti i Persiani furono battezzati e convertiti al culto di Cristo con grande celerit\u00e0.\nPaolo Diacono inserisce la narrazione della vicenda di Cesara subito dopo aver riferito dell'ascesa sul trono bizantino di Costante II (641-668), scrivendo che avvenne \"circa in questo tempo\". Paolo Diacono dunque data la vicenda di Cesara a circa met\u00e0 del VII secolo, mentre l'Impero sasanide stava collassando sotto i colpi dell'invasione degli Arabi musulmani. La leggenda fu poi ripresa nel XV secolo dallo storico Platina, il quale nella sua \"Vita dei Papi\", inserisce la vicenda di Cesara nella biografia di Papa Vitaliano, datandola all'anno 683 e riprendendola verosimilmente da Paolo Diacono. Collocando la vicenda di Cesara all'epoca in cui la Persia era gi\u00e0 stata sottomessa dagli Arabi, il Platina asser\u00ec che la conversione dei Persiani al Cristianesimo fosse avvenuta dopo la conquista islamica della Persia. Nel 1490 il vescovo di Cesena cit\u00f2 la vicenda di Cesara come prova che l'Asia, Persia compresa, era un tempo territorio cristiano, nel tentativo di convincere Papa Innocenzo VIII a indire una nuova crociata contro gli Infedeli Ottomani.\nI primi dubbi sulla veridicit\u00e0 della storia vennero posti nel 1504 dall'umanista Marcantonio Sabellico, il quale obiett\u00f2 che nel 683 la Persia era gi\u00e0 stata sottomessa dagli Arabi e dunque non vi potevano certo essere re e regine persiane indipendenti. Sabellico sugger\u00ec dunque o che la vicenda di Cesara fosse stata collocata nel secolo sbagliato oppure che Cesara non fosse persiana ma di un'altra popolazione, come Unni o Mongoli. Il Muratori la riteneva una favola popolare a cui diedero credito Fredegario e Paolo Diacono. Oggi si ritiene che la leggenda fu ispirata dalla figura di Shirin, una delle mogli di Cosroe II, la cui fede cristiana \u00e8 attestata anche da fonti bizantine e armene. La conversione dell'intero popolo persiano al Cristianesimo probabilmente \u00e8 una distorsione della tolleranza mostrata da Cosroe II nei confronti dei Cristiani attestata da Teofilatto Simocatta, il quale afferma che, dopo la deposizione dell'usurpatore Bahram Chobin con il sostegno militare bizantino, Cosroe II, \u00abconfessando che il Cristo venerato e onorato presso i Romani \u00e8 il Dio pi\u00f9 grande di tutti, ripudi\u00f2 la sua precedente religione\u00bb. Secondo il \"Chronicon\" di Fredegario il marito di Cesara si chiamava Anaulfo, una possibile corruzione del nome persiano di Cosroe II, Parviz, oppure di Anosharwan (il nome persiano di Cosroe I).\nBibliografia.\nFonti primarie\nFonti moderne"}
{"id": "2302898", "revid": "287204", "url": "https://it.wikipedia.org/wiki?curid=2302898", "title": "Cristina Acidini", "text": "Biografia.\nLaureata in storia dell'arte all'Universit\u00e0 di Firenze nel 1977, ha ricevuto una borsa di studio dalla Fondazione di Studi di Storia dell'Arte Roberto Longhi ed \u00e8 stata Visiting Professor all'Universit\u00e0 SUNY Plattsburgh di New York.\nDal 1982 \u00e8 entrata nell'organico del Ministero per i beni e le attivit\u00e0 culturali e dal 1991 al 1999 \u00e8 stata Soprintendente Vicaria alla Soprintendenza per i Beni Artistici e Storici di Firenze. Dal 2000 ha ricoperto l'incarico di Soprintendente dell'Opificio delle Pietre Dure. Quando Antonio Paolucci \u00e8 stato chiamato a dirigere i Musei Vaticani \u00e8 stata scelta per prendere il suo posto come Soprintendente del Polo Museale di Firenze, una soprintendenza speciale riorganizzata nel 2014. Nel dicembre 2010 ha assunto, \"ad interim\", la carica di Soprintendente dell'Opificio delle Pietre Dure, che ha mantenuto fino al 20 febbraio 2012, quando l'incarico \u00e8 stato affidato a Marco Ciatti, gi\u00e0 direttore del laboratorio di restauro dello stesso istituto.\nSi \u00e8 resa responsabile di restauri di grande importanza e ha curato numerose mostre in Italia e all'estero. Ha scritto moltissimi saggi sulla storia dell'arte e ha pubblicato due romanzi. Questi rapporti molto stretti con le maggiori case editrici del settore arte, sono stati espressi anche in frequenti partecipazioni a convegni.\n\u00c8 stata coinvolta, come proponente dell'acquisizione da parte dello Stato, nella vicenda del cosiddetto Crocifisso Gallino, a seguito della quale \u00e8 stata inquisita dalla Corte dei Conti per incauto acquisto. successivamente assolta nel settembre 2013 e poi nuovamente sottoposta a processo, per appello della Procura contabile del Lazio (19 dicembre 2013).\nIl 22 settembre 2014 si \u00e8 dimessa dalla carica di soprintendente di Firenze, in seguito alla riforma della sua soprintendenza voluto dal ministro Dario Franceschini; pochi giorni dopo veniva anche indagata (e poi assolta) per abuso d'ufficio, per l'appalto di servizi ad alcune ditte\nRiconoscimenti.\n\u00c8 Presidente in carica dell'Accademia delle arti del disegno di Firenze, Eisenhower Fellow a Philadelphia, membro del SACI (Studio Art Centers International Florence) Board of Trustees, Dama dell'Ordine Equestre del Santo Sepolcro Gerosolimitano, Commendatore dell'Ordine del Merito della Repubblica Italiana, Cavaliere dell'Ordine delle Arti e delle Lettere della Repubblica Francese, Membro del Consiglio Scientifico del Museo di Storia Naturale di Firenze. \u00c8 stata insignita del premio \"Beata Beatrix\" a Pescara, dell'Accademia delle Muse a Firenze, del Premio \"L'Italia che ci onora\", del \u201cPremio AIDDA (Ass. Imprenditrici e Donne Dirigenti d'Azienda), dell'Award del National Museum Women in the Arts di Washington D.C., del Salomone d'Oro, in occasione degli 80 anni dell'Universit\u00e0 degli Studi di Firenze e del Premio Il Bel San Giovanni. Il 25 marzo 2016 le \u00e8 stato conferito il Premio delle Arti dei Fiorentini nel Mondo, edizione 2015, per la categoria Arti Letterarie."}
{"id": "2302899", "revid": "767487", "url": "https://it.wikipedia.org/wiki?curid=2302899", "title": "Giovanni Ferrari (scultore)", "text": "Nato dallo scalpellino Gaetano e da Domenica Tedesco, fu l'ultimo dei \"Torretti\", nota dinastia di scultori comprendente il prozio Giuseppe Torretto e lo zio Giuseppe Bernardi. Nel 1755 si trasfer\u00ec a Venezia presso quest'ultimo e, alla sua morte (1774), ne eredit\u00f2 lo studio.\nIl Ferrari si preoccup\u00f2 inizialmente di terminare alcune opere del predecessore, aiutato, tra gli altri, da Antonio Canova, che lavorava nella bottega sin dal 1768. Ma gi\u00e0 nel 1777 chiuse lo studio e intraprese un lungo viaggio che lo vide operare ora a Mantova, poi a Modena, quindi a Bologna. Dal 1779 fu a Roma dove, come emerge nei quaderni del Canova, lavor\u00f2 prima presso Lorenzo Cardelli e poi sotto Francesco Antonio Franzoni. Torn\u00f2 quindi a Venezia dove fino al 1796 realizz\u00f2 ventidue delle statue del Prato della Valle di Padova.\nPer il teatro La Fenice (inaugurato nel 1792) realizz\u00f2 due statue (\"Melpomene\" e \"Tersicore\") della facciata e, secondo Giannantonio Moschini, i bassorilievi degli interni (dopo l'incendio del 1837 ne rimangono due). Poco dopo realizz\u00f2 il monumento ad Angelo Emo (oggi conservato nella chiesa di San Biagio), che i critici considerano il suo capolavoro.\nSempre il Moschini ricorda che il Ferrari, in collaborazione con Francesco Androsi, sistem\u00f2 il museo degli Obizzi presso il castello del Catajo e quello dei Grimani a Venezia. Nel 1804 venne nominato \"deputato al nuovo piano\" dell'Accademia di Venezia. Forse da questo momento cominci\u00f2 a lavorare per la famiglia Savorgnan (il conte Giulio era definito \"mio mecenate\" dallo scultore). In seguito il rapporto con questi ultimi si fece difficoltoso per i mancati pagamenti che portarono il Ferrari a rivolgersi ai tribunali.\nIl figlio Gaetano (? - 1847) fu pure uno scultore affermato."}
{"id": "2302900", "revid": "36426", "url": "https://it.wikipedia.org/wiki?curid=2302900", "title": "Cristina Acidini Luchinat", "text": ""}
{"id": "2302901", "revid": "124987671", "url": "https://it.wikipedia.org/wiki?curid=2302901", "title": "3\u00aa edizione dei Satellite Awards", "text": "La terza edizione dei Satellite Award si \u00e8 tenuta il 17 febbraio 1999."}
{"id": "2302904", "revid": "297745", "url": "https://it.wikipedia.org/wiki?curid=2302904", "title": "Giovanni Torretti", "text": ""}
{"id": "2302908", "revid": "574302", "url": "https://it.wikipedia.org/wiki?curid=2302908", "title": "Chicago Film Critics Association Awards 1994", "text": "La cerimonia di premiazione della 7\u00aa edizione dei Chicago Film Critics Association Awards si \u00e8 tenuta il 13 marzo 1995 a Chicago, Illinois, per premiare i migliori film distribuiti negli Stati Uniti nel corso del 1994 secondo la Chicago Film Critics Association (CFCA). \nIl documentario \"Hoop Dreams\" \u00e8 risultato il miglior film.\nVincitori e candidati.\nI vincitori sono indicati in grassetto, con a seguire gli altri candidati in ordine alfabetico:"}
{"id": "2302909", "revid": "131358", "url": "https://it.wikipedia.org/wiki?curid=2302909", "title": "Nikolay Mihaylov", "text": ""}
{"id": "2302919", "revid": "36426", "url": "https://it.wikipedia.org/wiki?curid=2302919", "title": "Guerra dei fiori", "text": "Guerra dei fiori o guerra floreale (nahuatl: x\u014dchiy\u0101\u014dy\u014dtl) \u00e8 il nome dato alle battaglie combattute tra la Triplice alleanza azteca ed alcuni nemici, soprattutto le Citt\u00e0-Stato di Tlaxcala, Huexotzinco, Atlixco e Cholula.\nStoria.\nNel suo \"Codice Dur\u00e1n\", Diego Dur\u00e1n afferma che le guerre dei fiori erano decise dal Cihuacoatl azteco, Tlacaelel, a causa di una grande carestia occorsa durante il regno di Motecuhzoma I, risolvibile solo tramite sacrifici umani. Il risultato fu la stipula di un trattato firmato tra gli altepetl di Tenochtitl\u00e1n (la capitale azteca), Texcoco, Tlaxcala ed Huexotzingo per confrontarsi in battaglie rituali col solo scopo di produrre vittime da sacrificare. Un'altra fonte, il famoso storico Chimalpahin, cita una precedente guerra dei fiori tra i Mexica ed i Chalca.\nLa cronaca del XVI secolo intitolata \"Storia di Tlaxcala\", scritta dall'abitante locale Diego Mu\u00f1oz Camargo, contiene la leggenda di un potente guerriero Tlaxcalteca chiamato Tlahui\u00e7ole che fu catturato, ma a causa della sua fama di guerriero fu liberato per farlo combattere di fianco agli Aztechi contro i Tarasco di Michoacan. Ricevette tutti gli onori, ma invece di tornare a Tlaxcala scelse di essere sacrificato. Ci furono otto giorni di celebrazioni in suo onore, e poi lui stesso uccise otto guerrieri. Ancora insisteva per essere sacrificato, e combatt\u00e9 ferendo altri 20 uomini prima di essere sconfitto e sacrificato.\nControversie.\nL'esatta natura delle guerre dei fiori non \u00e8 ben precisa, ed esistono numerose differenti interpretazioni del concetto che ne sta alla base. Una popolare idea vorrebbe che le guerre dei fiori fossero una specie di guerra istituzionalizzata in cui due stati nemici pianificavano battaglie al fine di recuperare prigionieri per i riti religiosi che prevedevano sacrifici umani. Un secondo motivo sarebbe stato quello di allenare alla guerra i giovani uomini, e permettere la mobilit\u00e0 sociale di coloro che, partendo dai ceti bassi, facevano carriera militare. Questa idea si basa su citazioni dei primi cronici e sulle lettere di Cort\u00e9s. Recentemente questa interpretazione \u00e8 stata messa in dubbio da studiosi quali Nigel Davies e Ross Hassig, secondo i quali \"il mutuale accordo\" delle guerre dei fiori \u00e8 dubbio, mentre sarebbero in effetti guerre a bassa intensit\u00e0, ovvero un tentativo azteco di stancare i Tlaxcalteca prima di conquistarli. \nNonostante Hassig suggerisca che le interpretazioni fatte sulle guerre dei fiori siano esagerate, accetta il fatto che i prigionieri fossero veramente sacrificati. L'idea di Hassig \u00e8 che i prigionieri non erano i soli a venir sacrificati; venivano usati solo in alcuni riti aztechi, e comunque non nella cerimonia di ostentazione del 1487 dedicata al Templo Mayor di Tenochtitl\u00e1n.\nI guerrieri aztechi venivano addestrati a preferire la cattura dei nemici in battaglia piuttosto che la loro uccisione. Questa cosa \u00e8 stata anche citata come ulteriore motivo della sconfitta della loro civilt\u00e0 da parte degli europei. Stupendo gli Aztechi, i conquistadores europei cercavano di uccidere i nemici in battaglia. Questa ipotesi \u00e8 stata fortemente avversata da Matthew Restall che riteneva chiaro che i popoli precolombiani si adattarono velocemente alla tecnica europea, opponendo agli spagnoli una fiera resistenza."}
{"id": "2302921", "revid": "287204", "url": "https://it.wikipedia.org/wiki?curid=2302921", "title": "Fratelli Chiodo", "text": "i Fratelli Chiodo (in lingua inglese \"The Chiodo Brothers\"), sono un trio artistico di effettisti, registi e produttori cinematografici statunitensi originari del Bronx, New York. \nBiografia.\nCharles, Stephen e Edward Chiodo nascono nel Bronx e dopo aver intrapreso strade diverse (Charles, il pi\u00f9 vecchio, frequenta il Pratt Institute, Stephen, premiato al festival di Cannes come miglior regista giovane nel 1976, il Rochester Institute of Technology, e Edward, il pi\u00f9 giovane, la Hofstra University a Hempstead, dove studia film e comunicazione), si ritrovano per formare una loro compagnia di effetti speciali e animazione, attraverso la quale finanziano il loro primo - e tuttora unico - lungometraggio da registi, \"Killer Klowns from Outer Space\".\nParallelamente svolgono l'attivit\u00e0 di produttori (\"Land of the Lost\") e realizzatori di effetti speciali o brevi inserti animati per lavori come \"Critters, gli extraroditori\", \"\", \"I Simpson\" e \"A cena con un cretino\".\nNonostante vengano accreditati sotto l'etichetta di \"Chiodo Bros.\", i tre hanno ruoli diversi all'interno del gruppo: Charles, illustratore e designer, \u00e8 a capo della direzione artistica di tutti i progetti per i quali vengono chiamati, dagli storyboard all'aspetto visivo, fino alle scelte di design; Stephen svolge solitamente il ruolo di sceneggiatore, regista e produttore, mentre Edward si occupa degli aspetti burocratici della compagnia, svolgendo il ruolo di produttore esecutivo.\nLa band post-hardcore Chiodos deve il proprio nome ai tre fratelli, come omaggio alle loro opere."}
{"id": "2302922", "revid": "481666", "url": "https://it.wikipedia.org/wiki?curid=2302922", "title": "Norman Kerry", "text": "Biografia.\nDi origine tedesca, nato Arnold Kaiser a Rochester nello stato di New York il 16 giugno 1894, cambi\u00f2 il suo nome in Norman Kerry nel corso della prima guerra mondiale.\nKerry inizi\u00f2 a lavorare come commesso in famiglia dedita al commercio di pellicce di New York, ma ritenendo di non aver attitudine per questo tipo di lavoro, lasci\u00f2 tutto e divenne un agente teatrale. Nel 1916, incontr\u00f2 Rodolfo Valentino, e i due divennero ben presto amici stringendo una relazione e fu proprio Kerry a consigliare all'italiano di provare a cimentarsi nella giovane industria del cinema.\nKerry recit\u00f2 la sua prima parte nel film \"L'allegra favola di Black Burke\" nel 1916, regia di Allan Dwan, con Douglas Fairbanks, ma divenne popolare nel 1923 interpretando una parte nel film, \"Il gobbo di Notre Dame\".\nKerry continu\u00f2 a comparire in diversi film e al fianco delle principali attrici del momento, tra cui Lillian Gish in \"Annie Laurie\" del 1927 e Joan Crawford.\nKerry non fu cos\u00ec fortunato anche nella sua vita personale in quanto si spos\u00f2 tre volte. Con l'avvento del cinema sonoro non ebbe il successo sperato, e dalla met\u00e0 degli anni \u201830, le sue apparizioni cinematografiche furono scarse. Ormai uomo maturo, Kerry dimostr\u00f2 la sua propensione all'avventura arruolandosi nella Legione straniera francese e ritorn\u00f2 negli Stati Uniti solamente nel 1940, quando la Francia fu invasa dall'esercito nazista di Hitler.\nNorman Kerry mor\u00ec a Los Angeles il 12 gennaio 1956 all'et\u00e0 di 61 anni, vittima d'una malattia del fegato."}
{"id": "2302923", "revid": "1226", "url": "https://it.wikipedia.org/wiki?curid=2302923", "title": "Storie di fantasmi di un antiquario", "text": "Storie di fantasmi di un antiquario (\"Ghost Stories of an Antiquary\") \u00e8 una antologia di storie di fantasmi di M. R. James, pubblicata nel 1904; alcuni dei racconti erano gi\u00e0 apparsi su riviste. Alcune edizioni successive con questo titolo contengono sia la collezione originale sia la prosecuzione, \"Altre storie di fantasmi\" (\"More Ghost Stories\", 1911), combinate in un solo volume.\nMontague Rhodes James (1862\u20131936) fu uno studioso di storia medievale; Prevosto del King's College (Cambridge). Scrisse molte delle sue storie di fantasmi perch\u00e9 fossero lette a voce alta secondo la lunga tradizione dei racconti di fantasmi della Vigilia di Natale. Le sue storie sono spesso ambientate in paesaggi rurali, con un tranquillo protagonista erudito, coinvolto nelle attivit\u00e0 di forze soprannaturali. I dettagli orrorifici non sono quasi mai espliciti, poich\u00e9 le storie si affidano ad un quieto paesaggio bucolico per enfatizzare l'orrore delle intrusioni dall'altro mondo."}
{"id": "2302926", "revid": "729019", "url": "https://it.wikipedia.org/wiki?curid=2302926", "title": "Stazione di Airole", "text": "La stazione di Airole \u00e8 una fermata ferroviaria posta sulla linea Cuneo-Ventimiglia a servizio dell'omonimo comune.\nStoria.\nL'originaria stazione di Airole venne realizzata nel 1914, quale capolinea nord della linea che da Ventimiglia avrebbe dovuto ricongiungersi con Cuneo attraverso il territorio francese.\nDal 1928, anno di apertura della tratta francese Tenda-Airole, l'impianto perse parte della sua importanza quale localit\u00e0 di interscambio fra i servizi ferroviari e le diligenze; per tale ragione il fabbricato viaggiatori, di dimensioni significative e tutt'oggi esistente, risult\u00f2 sottoutilizzato.\nL'impianto venne definitivamente chiuso al servizio viaggiatori nel 1944 in conseguenza degli eventi bellici che portarono all'interruzione della ferrovia Cuneo - Ventimiglia.\nRiattivata la linea nel 1979, la stazione venne trasformata in posto di movimento (progressiva chilometrica 11+959), mentre per il servizio viaggiatori fu inaugurata una fermata, posta 586\u00a0m ad est dalla precedente, in direzione Ventimiglia.\nStrutture e impianti.\nIl nuovo impianto \u00e8 dotato di una semplice fabbricato d'attesa, si trova fra due gallerie ed \u00e8 di conseguenza dotato di marciapiedi di dimensioni ridotte, sufficienti tuttavia ad accogliere i treni di materiale leggero che svolgono servizio regionale sulla linea. La nuova posizione, peraltro, consente di servire in maniera pi\u00f9 agevole il pur modesto centro abitato di Airole.\nRFI classifica la fermata nella categoria \"bronze\"."}
{"id": "2302933", "revid": "144796", "url": "https://it.wikipedia.org/wiki?curid=2302933", "title": "Luigi Cuttica di Cassine", "text": "Biografia.\nLuigi Cuttica di Cassine, nato il 5 marzo 1861, era figlio di Cesare (1831-1871), X marchese di Cassine, e della nobildonna Giulia del Pozzo (1838-1900). La nobilt\u00e0 della famiglia Cuttica risaliva al XIV secolo. I suoi membri godevano dei titoli di conti di Quargnento, marchesi di Cassine e signori di Revigliasco. Stemma: leone rosso rampante. Il loro palazzo di Alessandria, costruito nella prima met\u00e0 del XVIII secolo, fu sede di un raffinato salotto mondano.\nNel 1888 Luigi Cuttica di Cassine spos\u00f2 Maura Ponti, fu Francesco, gi\u00e0 vedova dal 1885 del marchese Claudio Dal Pozzo (figlio del marchese Bonifazio del Pozzo di Annone e di Virginia Visconti d'Aragona, dei marchesi di Invorio) e cugina del noto imprenditore lombardo del settore cotoniero Andrea Ponti.\nLuigi si fregiava dei titoli di XIII marchese di Cassine e di VII conte di Quargnento.\nFu tra i primi soci effettivi della Societ\u00e0 Italiana per le Scienze Naturali e del Museo civico di storia naturale (Milano), di cui era Presidente il Senatore del regno d\u2019Italia Edoardo Porro e vice presidente l'Ing. Francesco Salmojraghi.\nInsieme ai Senatori del Regno d\u2019Italia Ettore Ponti e Giuseppe Colombo il 18 aprile 1901 entr\u00f2 a far parte, come consigliere, del Consiglio di Amministrazione della neocostituita Societ\u00e0 Anonima Meccanica Lombarda con sede sociale a Milano, stabilimento in Monza e deposito a Napoli, che un decennio dopo avr\u00e0 la licenza di costruire gli aeroplani modello \"Aviatik\" impiegati nella guerra italo-turca."}
{"id": "2302935", "revid": "1745361", "url": "https://it.wikipedia.org/wiki?curid=2302935", "title": "Aedona", "text": "Aedona () \u00e8 un personaggio della mitologia greca. Fu regina di Tebe.\nGenealogia.\nFiglia di Pandareo e di Armotoe, fu sposa di Zeto (re di Tebe) e madre di Itilo e di Neis (oppure di quest'ultimo fu matrigna).\nMitologia.\nLa disputa con Niobe.\nGelosa del fatto che la cognata Niobe avesse dato ad Anfione sei figli maschi e sei femmine, mentre lei aveva partorito solo un maschio, si apprest\u00f2 ad ucciderle il primogenito, cos\u00ec nottetempo si rec\u00f2 nella camera dove dormivano i figli di entrambe le donne e nel buio confuse i letti finendo con l'uccidere il proprio figlio. \nZeus commosso dal pianto di Aedone, decise di trasformarla in un usignolo che secondo la leggenda \u00e8 l'uccello che piange durante la notte.\nAltre versioni.\nSecondo un'altra versione del mito, Aedone spos\u00f2 Politecno, un artigiano di Colofone. Un giorno la coppia si vant\u00f2 di essere superiore alle divinit\u00e0 e per questo la Discordia venne inviata per punirli. Quindi istigati da lei decisero di cimentarsi in due lavori differenti, la costruzione di una sedia lui e il ricamo un abito lei, e chi dei due avesse terminato il lavoro per primo avrebbe dovuto offrire al vincitore una propria serva. Vinse Aedona (con l'aiuto di Hera) e cos\u00ec Politecno decise di vendicarsi. \nAnd\u00f2 dal padre di Aedona e, dicendo che sua moglie desiderasse vedere la sorella Chelidona, ottenne il permesso di portarla con s\u00e9, poi la stupr\u00f2, la vest\u00ec con un abito da schiava e le ordin\u00f2 di tacere prima di consegnarla alla moglie e gliela consegn\u00f2 come premio promesso. Dopo qualche tempo Chelidona, si lament\u00f2 del proprio destino, mentre credeva di non essere ascoltata ma fu sentita invece da Aedona, e cos\u00ec le due sorelle cospirarono una vendetta contro Politecno che consistette nell'uccisione di Itilo per poi servirne le sue carni nel pasto del marito, che le mangi\u00f2. \nUn vicino lo avvert\u00ec del misfatto e subito si mise all'inseguimento delle due donne che si erano rifugiate dal loro padre ma venne fermato, venne arrestato dagli uomini di questo e poi legato e cosparso di miele prima di essere disteso su un prato e lasciato in bal\u00eca degli insetti. \nAedona, colta da piet\u00e0 per il marito cerc\u00f2 di aiutarlo ma i parenti della donna vollero ucciderla a sua volta, cos\u00ec Zeus intervenne e li trasform\u00f2.\nChelidona divenne una rondine, Pandareo un'aquila marina, Armotoe un alcione e Politecno un picchio verde."}
{"id": "2302940", "revid": "287204", "url": "https://it.wikipedia.org/wiki?curid=2302940", "title": "Giuseppe Bernardi", "text": "Biografia.\nFiglio di Sebastiano e di Cecilia Torretto, sorella dello scultore Giuseppe Torretto, eredit\u00f2 dallo zio lo studio di Pagnano, in cui si form\u00f2 Antonio Canova, che sicuramente apprese quella morbidezza chiaroscurale di tono settecentesco tipica dell'arte di Bernardi. Visto il talento dell'allievo, il Bernardi-Torretto acconsent\u00ec a portarlo con s\u00e9 nell'altra bottega, a Venezia. Quest'ultima fu poi ereditata dal nipote Giovanni Ferrari. Tra le sue opere spiccano le statue del parco di Villa Manin di Passariano (Udine) e di Prato della Valle a Padova."}
{"id": "2302942", "revid": "729019", "url": "https://it.wikipedia.org/wiki?curid=2302942", "title": "Edward Mannock", "text": "Pilota da caccia della Royal Flying Corps, poi della Royal Air Force, ricevette numerose decorazioni prima di essere abbattuto nel cielo di Lillers in uno scontro aereo. Con 73 abbattimenti accreditati Mannock detiene il primato del pilota britannico pi\u00f9 vittorioso.\nDal 31 marzo 1917 era nel No. 40 Squadron di Aire vicino a Lens (Francia) sui Nieuport 17 e poi Nieuport 23 e poi comanda il No. 74 Squadron sui Royal Aircraft Factory S.E.5 e dal 5 luglio 1918 il No. 85 Squadron.\nLe sue spoglie riposano nell'Arras Flying Services Memorial, parte del cimitero Faubourg-d'Amiens nella citt\u00e0 di Arras."}
{"id": "2302946", "revid": "309819", "url": "https://it.wikipedia.org/wiki?curid=2302946", "title": "Peronospora schleideni", "text": ""}
{"id": "2302950", "revid": "1154737", "url": "https://it.wikipedia.org/wiki?curid=2302950", "title": "Pointe des Cerces", "text": "La Pointe des Cerces (3.097\u00a0 - in italiano \"Punta dei Cerces\") \u00e8 una montagna delle Alpi del Moncenisio (nelle Alpi Cozie). \nGeografia.\nLa montagna si trova nel dipartimento francese della Savoia.\nIl massiccio alpino che si trova attorno alla montagna viene talvolta chiamato Massiccio dei Cerces. La prominenza topografica della Pointe des Cerces \u00e8 di 485 m. \nGeologia.\nLa montagna \u00e8 costituita da rocce risalenti al cretaceo superiore. La zona sommitale della Pointe des Cerces prevalgono marmi ed occupa la parte centrale di una piega sinclinale nota come \"synclinal des Cerces\", orientata in senso nord-sud.\nAccesso alla vetta.\nEstivo.\nSi pu\u00f2 salire sulla vetta partendo da \"Les Mottets\" (frazione di Valloire) e passando per il \"colle des Cerces\". Si pu\u00f2 anche salire da \"Chalets de Laval\", in comune di N\u00e9vache.\nInvernale.\nLa traversata invernale in senso nord-sud della Pointe des Cerces \u00e8 considerata una escursione scialpinistica bellissima ma piuttosto difficile. "}
{"id": "2302955", "revid": "834", "url": "https://it.wikipedia.org/wiki?curid=2302955", "title": "Monad of Creation", "text": ""}
{"id": "2302957", "revid": "331269", "url": "https://it.wikipedia.org/wiki?curid=2302957", "title": "Zucche", "text": ""}
{"id": "2302958", "revid": "481666", "url": "https://it.wikipedia.org/wiki?curid=2302958", "title": "Mr. Big", "text": ""}
{"id": "2302961", "revid": "287204", "url": "https://it.wikipedia.org/wiki?curid=2302961", "title": "Mr. Big (album)", "text": ""}
{"id": "2302962", "revid": "178920", "url": "https://it.wikipedia.org/wiki?curid=2302962", "title": "Brisingr (spada)", "text": ""}
{"id": "2302963", "revid": "838137", "url": "https://it.wikipedia.org/wiki?curid=2302963", "title": "Johann Eberhard Nidhard", "text": "Biografia.\nNato al Castello di Falkenstein l'8 dicembre 1607, presso Hofkirchen im M\u00fchlkreis (Alta Austria), discendeva da una famiglia nobile locale. Il suo cognome viene talvolta indicato nelle varianti Nithard, Nidhardus, Neidarth, Neidhardt, Ne\u00fcthardt o Neidthardt.\nAncora giovane decise di intraprendere la carriera ecclesiastica ed il 6 ottobre 1631 entr\u00f2 a far parte della Compagnia di Ges\u00f9 a Vienna, venendo nominato sacerdote poco dopo. Fu nominato professore di filosofia, etica, diritto canonico, teologia dogmatica e arte del dibattito all'Universit\u00e0 di Graz. L'Imperatore Ferdinando III lo rese precettore dei suoi figli Leopoldo e Marianna. Quando quest'ultima nel 1649 spos\u00f2 suo zio materno, re Filippo IV di Spagna, Nithard l'accompagn\u00f2 come confessore personale, accedendo cos\u00ec alla Corte di Spagna. Quando nel 1665 Filippo IV mor\u00ec, il suo figlio e successore, Carlo II, aveva solo quattro anni, cos\u00ec Marianna assunse la reggenza. Nel 1666 la Regina madre nomin\u00f2 Nithard grande inquisitore o inquisitore generale, il che lo fece automaticamente entrare nel Consiglio di Reggenza, di cui il grande inquisitore faceva parte \"ex officio\", ossia di diritto. In breve tempo, Nithard ne divenne il presidente e in tal modo divent\u00f2 \"valido\" o primo ministro di Spagna. La scelta del prelato austriaco non fu gradita all'aristocrazia spagnola, che mal sopportava il potere di cui godeva a Corte Nithard, ostilit\u00e0 acuita dal fatto che la sua nomina non era stata approvata da papa Alessandro VII, n\u00e9 soprattutto da Don Giovanni d'Austria, di cui la nomina di Nithard aveva comportato la sostanziale estromissione da Corte, per di pi\u00f9 contro le disposizioni di Filippo IV.\nNithard eredit\u00f2 una Spagna gi\u00e0 in decadenza da decenni, un declino accentuato sicuramente dalla guerra di restaurazione portoghese, che dal 1640 assorbiva ingenti risorse umane e finanziarie. Il conflitto termin\u00f2 nel 1668 con il Trattato di Lisbona e a svantaggio della Spagna: in cambio di Ceuta, quest'ultima perdeva il Portogallo, che non solo ridiventava in tal modo indipendente, ma riacquisiva anche i suoi possedimenti, come il Brasile e le piazzeforti commerciali indiane e indocinesi.\nNithard, che aveva stipulato il duro Trattato, fu sempre pi\u00f9 bersagliato nell'ambiente di Corte e Don Giovanni d'Austria continu\u00f2 con maggior vigore a tramare contro di lui.\nInoltre nel 1667 era scoppiata la guerra di Devoluzione contro Luigi XIV di Francia per il possesso delle Fiandre, cui il Re Sole agognava. La Spagna riusc\u00ec a evitare una sconfitta solo grazie all'aiuto di Inghilterra, Svezia e Province Unite, potenze decise a evitare l'espansionismo francese. Col Trattato di Aquisgrana del 1668 si chiuse anche questo conflitto, che per\u00f2, insieme a quello portoghese, era stato finanziato con un aumento della pressione fiscale a danno delle classi meno abbienti, che si unirono quindi alla nobilt\u00e0 nel malcontento.\nDon Giovanni d'Austria sfrutt\u00f2 la situazione e con una sollevazione militare marci\u00f2 nel 1669 su Madrid, ingiungendo alla Regina madre di congedare Nithard, come infatti avvenne.\nIl suo posto fu assunto dal marchese di Villasierra, Fernando de Valenzuela. Scrisse, dopo l'esperienza di governo in Spagna, le sue memorie difensive.\nDeclin\u00f2 alla promozione al cardinalato molte volte, venendo nominato ambasciatore del Regno di Spagna presso la Santa Sede dal febbraio 1669. Eletto vescovo di Agrigento, non prese mai possesso di questa sede episcopale.\nEletto arcivescovo titolare di Edessa di Osroene il 16 novembre 1671, venne consacrato il 24 gennaio 1672 nella chiesa del Ges\u00f9 di Roma per mano del cardinale Federico Sforza, vescovo di Tivoli, assistito da Giacomo Altoviti, patriarca titolare di Antiochia, e da Egidio Colonna, patriarca titolare di Gerusalemme.\nCreato cardinale e riservato \"in pectore\" nel concistoro del 24 agosto 1671, venne pubblicato ufficialmente il 16 maggio 1672, ricevendo il titolo di San Bartolomeo all'Isola l'8 agosto di quello stesso anno. Nel 1676 prese parte al conclave che elesse papa Innocenzo XI, evento dopo il quale opt\u00f2 per il titolo di Santa Croce in Gerusalemme dal 25 settembre 1679.\nMor\u00ec a Roma il 1\u00ba febbraio 1681, alle 23.00, nella sua residenza del collegio del Santissimo Nome di Ges\u00f9. La sua salma venne esposta nella chiesa del Ges\u00f9 di Roma, dove i funerali ebbero luogo il 4 febbraio e dove venne sepolto, nella stessa tomba del cardinale Juan de Lugo.\nGenealogia episcopale.\nLa genealogia episcopale \u00e8:"}
{"id": "2302964", "revid": "24443", "url": "https://it.wikipedia.org/wiki?curid=2302964", "title": "Cerces", "text": ""}
{"id": "2302967", "revid": "1573940", "url": "https://it.wikipedia.org/wiki?curid=2302967", "title": "Kolae", "text": "Il Kolae (Thai: \u0e40\u0e23\u0e37\u0e2d\u0e01\u0e2d\u0e41\u0e25\u0e30) \u00e8 una piccola barca da pesca utilizzata nelle provincie meridionali della Thailandia. La sua lunghezza varia tra i 10 e i 12,5 metri. Nel Kolae la prua e la poppa sono pi\u00f9 alte della parte centrale e questo rende unico l'aspetto dell'imbarcazione.\nOgni barca \u00e8 decorata con una combinazione di elementi che provengono dalla Malaysia, Giava e Thai. Vengono pertanto rappresentati animali quali scimmie, serpenti oppure elementi quali teste di uccelli che appartengono alla mitologia di queste regioni. Tra queste vengono spesso dipinte sulla prua il \"Burong Si-ngo\" o \"Singhapaksi\", una potente creatura dal corpo di leone con testa di un uccello con grandi zanne e artigli che tiene un pesce nel becco. Queste pitture sono considerate \"arte all'opera\" in quanto oltre a rappresentare un capolavoro che naviga sono dei veri strumenti di lavoro e vengono utilizzate tutti i giorni dai pescatori.\nLa loro diffusione \u00e8 vastissima tanto che si dice che un abitante di un villaggio Bang Nara senza il Kolae \u00e8 come una persona senza i vestiti."}
{"id": "2302968", "revid": "834", "url": "https://it.wikipedia.org/wiki?curid=2302968", "title": "Mister Big", "text": ""}
{"id": "2302969", "revid": "21880", "url": "https://it.wikipedia.org/wiki?curid=2302969", "title": "Frinidi", "text": ""}
{"id": "2302970", "revid": "767487", "url": "https://it.wikipedia.org/wiki?curid=2302970", "title": "Lago Arenal", "text": "Il lago Arenal \u00e8 un lago artificiale della Costa Rica, situato nel nord-ovest del paese ai piedi del vulcano che porta lo stesso nome, nella provincia di Guanacaste. La diga \u00e8 stata costruita nel 1974, attualmente copre il 70% del bisogno di corrente elettrica del paese."}
{"id": "2302976", "revid": "1305772", "url": "https://it.wikipedia.org/wiki?curid=2302976", "title": "Raw Like Sushi", "text": "Raw Like Sushi (\"crudo come il sushi\" in lingua inglese) pu\u00f2 riferirsi a:"}
{"id": "2302977", "revid": "23023184", "url": "https://it.wikipedia.org/wiki?curid=2302977", "title": "Infermieri", "text": ""}
{"id": "2302986", "revid": "21880", "url": "https://it.wikipedia.org/wiki?curid=2302986", "title": "Amblipigi", "text": ""}
{"id": "2302988", "revid": "574302", "url": "https://it.wikipedia.org/wiki?curid=2302988", "title": "Chicago Film Critics Association Awards 1995", "text": "La cerimonia di premiazione della 8\u00aa edizione dei Chicago Film Critics Association Awards si \u00e8 tenuta l'11 marzo 1996 all'auditorium Park West di Chicago, Illinois, per premiare i migliori film distribuiti negli Stati Uniti nel corso del 1995 secondo la Chicago Film Critics Association (CFCA). \nGli attori Bonnie Hunt e George Wendt hanno presentato la serata. Le candidature sono state annunciate il 15 gennaio 1996: il film pi\u00f9 candidato \u00e8 stato \"Apollo 13\", sei volte in totale. \"Gli intrighi del potere - Nixon\", \"I soliti sospetti\" e \"Via da Las Vegas\" hanno ricevuto ciascuno due premi, mentre \"Apollo 13\" ha vinto quello per il miglior film.\nVincitori e candidati.\nI vincitori sono indicati in grassetto, con a seguire gli altri candidati in ordine alfabetico:"}
{"id": "2302992", "revid": "110157", "url": "https://it.wikipedia.org/wiki?curid=2302992", "title": "Making Love (album)", "text": "Making Love \u00e8 il terzo album di studio del gruppo indie rock statunitense Atom and His Package pubblicato il 22 giugno 1999 da No Idea Records e comprendente B-sides, EP e rarit\u00e0."}
{"id": "2302993", "revid": "33689", "url": "https://it.wikipedia.org/wiki?curid=2302993", "title": "L'album del canonico Alberico", "text": "L'album del canonico Alberico (\"Canon Alberic's Scrap-Book\") \u00e8 il primo racconto della prima collezione di storie di fantasmi pubblicata da M. R. James, \"Storie di fantasmi di un antiquario\" (\"Ghost Stories of an Antiquary\"). Il libro apparve nel 1904, ma \"L'album del canonico Alberico\" era stato scritto nel 1894 e pubblicato subito dopo sulla \"National Review\".\nTrama.\nLa storia presenta un'ambientazione dettagliata e realistica nella piccola e decrepita citt\u00e0 cattedrale di Saint-Bertrand-de-Comminges, ai piedi dei Pirenei nel sud della Francia.\nUn turista inglese trascorre un giorno a fotografare gli interni della cattedrale e viene incoraggiato dal sagrestano a comprare uno strano manoscritto. Questo, egli afferma, \u00e8 stato creato tanto tempo prima, facendo a pezzi i volumi della vecchia biblioteca della cattedrale, dal canonico Alberico de Maul\u00e9on (un personaggio di fantasia, ritenuto un discendente collaterale del realmente esistente vescovo del XVI secolo Jean de Maul\u00e9on). Il canonico, appare dalle parole del sagrestano, non ha mai mollato la presa sul volume che ha creato.\nOpere derivate.\nLa storia ha ispirato una composizione musicale di Kaikhosru Shapurji Sorabji, \"St Bertrand de Comminges: \"Rideva nella Torre\"\", eseguita per la prima volta nel 1985 da Yonty Solomon."}
{"id": "2302998", "revid": "76963", "url": "https://it.wikipedia.org/wiki?curid=2302998", "title": "David Del Tredici", "text": "Biografia.\nItaloamericano nato in California, debutt\u00f2 come pianista a 17 anni con la San Francisco Symphony Orchestra, in seguito frequent\u00f2 l'Universit\u00e0 di Berkeley, dove si laure\u00f2 in musicologia nel 1964;\nsi perfezion\u00f2 poi a Princeton, studiando con Earl Kim, Seymour Shifrin e Roger Sessions.\nPrese ispirazione dal personaggio di Alice dei libri di Lewis Carroll per comporre alcuni pezzi sinfonico-vocali,\ncome \"An Alice Symphony\" (1969), \"Final Alice\" (1976), diretta da Georg Solti con Barbara Hendricks a Chicago, \"Illustrated Alice\" (sempre 1976), la cui prima esecuzione assoluta fu diretta da Seiji Ozawa nel War Memorial Opera House di San Francisco, e \"Child Alice\" (1980-81).\nPer le sue composizioni ha tratto spunto spesso dalla letteratura - da Bram Stoker a James Joyce, passando per \nAllen Ginsberg, Thom Gunn e Federico Garc\u00eda Lorca - dalle vicende personali e dalla proprie esperienze omosessuali.\nAnche se la sua formazione giovanile si bas\u00f2 sulla tecnica seriale, Del Tredici si serv\u00ec sempre della scrittura tonale ed \u00e8 considerato uno dei massimi compositori neoromantici.\nTra i suoi allievi si annoverano John Adams e Tison Street."}
{"id": "2303003", "revid": "599013", "url": "https://it.wikipedia.org/wiki?curid=2303003", "title": "Chiesa di Santa Maria di Ronzano", "text": "La chiesa di Santa Maria di Ronzano sorge isolata sopra ad un colle della valle Mavone, in localit\u00e0 Ronzano, nel comune abruzzese di Castel Castagna, in provincia di Teramo. L'edificio appartenne al complesso monastico abbaziale dell'ordine dei benedettini che qui ebbero anche il convento, ormai scomparso, ed inclusa nel 1902 nell'elenco dei Monumenti nazionali italiani. L'abbazia \u00e8 inserita in un itinerario turistico religioso denominato \"Valle delle Abbazie\".\nStoria.\nLa scrittura documentale pi\u00f9 antica che cita questa chiesa \u00e8 un rescritto papale redatto ad Anagni sotto il pontificato di papa Lucio III, datato 21 gennaio 1184. Il papa rivolgendosi ad Oderisio, vescovo di Penne, in lite con Senebaldo, abate di San Quirico, e Giuditta presso Antrodoco, confermava la validit\u00e0 della sentenza del 22 dicembre 1183, composta \u00ab\"pro bono pacis de assensu utriusque partis\"\u00bb, che sanciva i diritti sulle prepositure di Santa Maria di Ronzano, San Giovanni ad insulam ed altre chiese.\nL'esatta data della costruzione della fabbrica \u00e8 sconosciuta. Ferdinando Bologna, nei DAT, la colloca tra il 1170 e i primi anni del 1180 rilevando che l'interno della chiesa custodisce, nel lacunoso contesto epigrafico posto tra la parte inferiore dell'abside e la sua calotta, la data letta come 1171, interpretata anche come 1181 da Emile Bertaux o 1281 da altri storici.Bologna adduce un secondo elemento come prova del periodo di elevazione dell'edificio rilevando la presenza del bassorilievo inserito nell'alzata di uno dei gradini che accedono alla zona absidale di sinistra. Il manufatto mostra scolpito un quadrupede animale simbolico. Si tratta di un elemento erratico di reimpiego databile fra il X e l'XI secolo, idoneo a testimoniare che vi fosse stata qualche opera nello stesso sito anteriore alla sentenza del dicembre 1183 e al documento di Lucio III.\nArchitettura.\nLo stile architettonico della chiesa \u00e8 caratterizzato da una chiara impronta di stile romanico pugliese che si ritrova nell'impostazione delle finestrature, negli archi ciechi della zona del presbiterio e nella pianta che, sebbene internamente racchiuda tre absidi semicircolari, esternamente appare rettilinea. Queste caratteristiche accomunano la fabbrica di Ronzano alle chiese pugliesi della cattedrale di Bitonto, del duomo di San Corrado a Molfetta e della basilica di San Nicola a Bari.\nLa facciata.\nIl prospetto, tripartito a spioventi, \u00e8 stato alzato utilizzando laterizi lisci, lasciati a vista, disposti a taglio, ordinati uniformemente e pietre chiare, squadrate, poste in corrispondenza del movimento degli archi interni e delle mura del perimetro. La facciata \u00e8 aperta da tre portali, due monofore ed un rosone ormai privo della raggiera, ma che conserva la sua cornice.\nL'esterno.\nI muri esterni dei fianchi della chiesa sono anch'essi costituiti da mattoni e conci di pietra, dove questi ultimi sono stati accostati ed ordinati per generare forme di decoro che rispettano lo stesso succedersi delle archeggiature interne.Le linee chiare della pietra, che emergono dal rosso laterizio, disegnano un'ossatura che incornicia archi ciechi tra lesene su entrambe le porzioni longitudinali e sulla parete presbiteriale, dove si raccordano ai quattro archi ciechi e alla grande monofora che si apre al centro dell'abside.L'intero tessuto murario presenta finestrature di monofore, alcune a fessura, altre di media grandezza delimitate da transenne decorate con motivi a tralcio e la pi\u00f9 grande della zona dell'abside. Questa ha dimensioni maggiori rispetto a tutte le altre, si apre tra due colonnine poggianti su mensole e sovrastate da capitelli decorati a palmette. Il suo contorno \u00e8 incorniciato da una fascia scolpita con frutta e fiori ed ha il vano sbarrato dalla sua transenna lapidea traforata e lavorata a scacchiera.\nAl di sopra del tetto della parete di fondo trova la sua collocazione il campanile a vela realizzato, anche questo, in mattoni e pietra.\nL'interno.\nL'invaso ha un'armonica struttura longitudinale, quasi rettangolare. Il suo spazio \u00e8 ripartito in tre ampie navate, con quella centrale di altezza maggiore. Ogni navata \u00e8 composta di tre valichi, sorretti da pilastri croceiformi, e termina con un'abside di modesta profondit\u00e0. La porzione d'interno dove insistono le navate ha una copertura a capriate, mentre la zona del presbiterio \u00e8 chiusa da tre volte a crociera.\nAffreschi.\nIl catino absidale contiene un ciclo d'affreschi medievali su cui la critica storico-artistica ancora dibatte: sono variamente datati 1181 o 1281, in base all'interpretazione che viene data dell'iscrizione dipinta che corre alla base della calotta absidale. Nella calotta absidale \u00e8 rappresentato \"Cristo benedicente\" all'interno di una mandorla, attorniato da quattro angeli in volo: nella mano sinistra tiene un disco su cui \u00e8 scritto EGO SUM LUX MUNDI o altrimenti EGO SO(L)LUS MUNDI. Nel primo registro della parete absidale sono rappresentati i dodici apostoli, con al centro la rappresentazione dell\"'Annunciazione\", con la Vergine Maria e l'arcangelo Gabriele, rispettivamente alla destra e alla sinistra della finestra. Nel secondo registro iniziano le scene relative all'infanzia di Cristo: la prima scena a sinistra mostra la \"Visitazione\" della Vergine Maria a sant'Elisabetta; segue la \"Nativit\u00e0 di Ges\u00f9\", con il Bambino doppiamente rappresentato. Al centro della parete e immediatamente sotto la finestrella, \u00e8 rappresentata \"l'Adorazione dei re Magi\", con la Madonna seduta in trono e il Bambino Ges\u00f9 in braccio: le figure dei Magi sono completamente scomparse e rimane solo una parte del cavallo riccamente agghindato. Segue la scena della \"Fuga in Egitto\", con la Madonna seduta sul somaro insieme al Bambino e S. Giuseppe li guida, tenendo sulle spalle un bastone con appeso un fagotto e un barilotto, e indossa il pileus cornutus, il berretto a punta utilizzato nel XIII secolo come elemento distintivo per gli ebrei. Nell'ultima scena del secondo registro \u00e8 raffigurata la \"Strage degli innocenti\" e in molti l'hanno collegata alla scena sottostante, l'ultima del terzo registro, variamente interpretata come le pie donne al sepolcro o le madri piangenti degli innocenti.\nSul terso registro sono rappresentate le scene relative alla Passione di Cristo: la prima raffigura il \"Bacio di Giuda e la cattura di Cristo\" operata da una moltitudine di soldati vestiti con l'armatura; segue \"Cristo davanti a Pilato\", portato da un soldato; la flagellazione di Cristo, con ai lati due soldati forniti di scudiscio e bastone; al centro del registro \u00e8 la \"Crocifissione\", in parte scomparsa, ma si riesce ancora ad ammirare la figura di Longino a sinistra con la lancia e la figura dell'altro soldato con il secchiello dell'aceto. Segue la \"Richiesta del corpo di Cristo\" a Pilato da parte della Madonna e di san Pietro; poi la \"Deposizione nel sepolcro\", e l'ultima scena gi\u00e0 sopra menzionata."}
{"id": "2303004", "revid": "110157", "url": "https://it.wikipedia.org/wiki?curid=2303004", "title": "Redefining Music", "text": "Redefining Music \u00e8 il quarto album di studio del gruppo indie rock statunitense Atom and His Package, pubblicato il 3 aprile 2001 da Hopeless Records."}
{"id": "2303006", "revid": "838137", "url": "https://it.wikipedia.org/wiki?curid=2303006", "title": "Giacomo Corradi", "text": "Biografia.\nNato nel 1602 a Ferrara, frequent\u00f2 successivamente l'universit\u00e0 di quella citt\u00e0, ove ottenne il dottorato \"in utroque iure\". Divenuto in seguito professore dello stesso ateneo, pratic\u00f2 anche l'attivit\u00e0 di avvocato e riscosse molti successi, venendo invitato personalmente da Urbano VIII a Roma come auditore del tribunale della Sacra Rota.\nA Roma venne ordinato sacerdote e intraprese la carriera ecclesiastica, giungendo al cardinalato il 19 febbraio 1652. Ricevette il titolo di Santa Maria in Traspontina il 12 marzo di quello stesso anno.\nEletto vescovo di Jesi il 21 aprile 1653, venne consacrato il 1\u00ba maggio di quello stesso anno al Palazzo del Quirinale a Roma dal cardinale Fabio Chigi, vescovo di Imola, assistito da Annibale Bentivoglio, arcivescovo titolare di Tebe e da Giovanni Battista Scanaroli, vescovo titolare di Sidone. Partecip\u00f2 al conclave del 1655 che elesse a pontefice Alessandro VII, divenendo datario di Sua Santit\u00e0 il 10 aprile 1655. Lasciato l'incarico alla propria sede episcopale il 24 aprile 1656, fu camerlengo del Collegio cardinalizio dal 15 gennaio 1663 al 14 gennaio 1664.\nMor\u00ec il 17 gennaio 1666, alle 6.00 di mattino, a Villa Mattei presso la basilica di Santa Maria in Domnica di Roma. La sua salma venne esposta alla pubblica venerazione e poi sepolta nella sua chiesa titolare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2303008", "revid": "19933", "url": "https://it.wikipedia.org/wiki?curid=2303008", "title": "Guerra floreale", "text": ""}
{"id": "2303012", "revid": "287204", "url": "https://it.wikipedia.org/wiki?curid=2303012", "title": "Rajmahal", "text": " \nRajmahal \u00e8 una citt\u00e0 dell'India di 17.974 abitanti, situata nel distretto di Sahibganj, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 02' 56 N e 87\u00b0 50' 17 E.\nSociet\u00e0.\nEvoluzione demografica.\nAl censimento del 2001 la popolazione di Rajmahal assommava a 17.974 persone, delle quali 9.400 maschi e 8.574 femmine. I bambini di et\u00e0 inferiore o uguale ai sei anni assommavano a 3.381, dei quali 1.703 maschi e 1.678 femmine. Infine, coloro che erano in grado di saper almeno leggere e scrivere erano 8.543, dei quali 5.186 maschi e 3.357 femmine."}
{"id": "2303019", "revid": "287204", "url": "https://it.wikipedia.org/wiki?curid=2303019", "title": "Religara", "text": " \nReligara (nota anche come Pachhiari) \u00e8 una suddivisione dell'India, classificata come \"census town\", di 7.470 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 32' 12 N e 86\u00b0 41' 26 E.\nSociet\u00e0.\nEvoluzione demografica.\nAl censimento del 2001 la popolazione di Religara assommava a 7.470 persone, delle quali 3.954 maschi e 3.516 femmine. I bambini di et\u00e0 inferiore o uguale ai sei anni assommavano a 1.027, dei quali 535 maschi e 492 femmine. Infine, coloro che erano in grado di saper almeno leggere e scrivere erano 4.523, dei quali 2.728 maschi e 1.795 femmine."}
{"id": "2303020", "revid": "729019", "url": "https://it.wikipedia.org/wiki?curid=2303020", "title": "Fiat Tipo 5", "text": "La Fiat Tipo 5 \u00e8 un'autovettura di lusso costruita dalla Fiat dal 1910 al 1916. \u00c8 stata anche conosciuta come \"Fiat 50-60 HP\".\nMontava un motore con quattro cilindri da 9017 cm\u00b3 di cilindrata (130 x 170 mm) erogante una potenza di 75 cv che faceva raggiungere alla vettura la velocit\u00e0 massima di 100 km/h. L'accensione era a magnete e la trasmissione era a giunto cardanico.\nLa \"Tipo 5\" \u00e8 stata una vettura di gran lusso appartenente ad un'alta gamma e sostitu\u00ec la Fiat 50 HP.\nSar\u00e0 la prima vettura ad adottare nel 1914 la vetratura curva per il parabrezza ed il lunotto posteriore. A partire dal 1915 l'impianto elettrico a 12 V sar\u00e0 di serie."}
{"id": "2303023", "revid": "22475", "url": "https://it.wikipedia.org/wiki?curid=2303023", "title": "XBRL", "text": "XBRL (acronimo di eXtensible Business Reporting Language) \u00e8 un linguaggio basato su XML utilizzato principalmente per la comunicazione e lo scambio elettronico di informazioni contabili e finanziarie.\nTramite un insieme di metadati definiti in una tassonomia, XBRL permette di specificare tutte le voci necessarie alla creazione di uno specifico documento contabile.\nIn sostanza un documento XBRL \u00e8 un file dove i dati vengono etichettati con una codifica che ne definisce il tipo di voce, selezionata tra quelle presenti nella tassonomia, e poi riporta la definizione o il valore del dato, come ad esempio il periodo di riferimento, il nominativo dell'azienda, la valuta di conto utilizzata, il valore contabile.\nAd esempio un bilancio emesso in formato XBRL sar\u00e0 stato standardizzato secondo il modello XBRL stesso e conterr\u00e0 pertanto una codifica specifica per ogni valore o informazione presente nel documento stesso in modo da permettere una immediata analisi, verifica o rielaborazione dello stesso.\nLo standard XBRL \u00e8 gestito da un consorzio internazionale che raggruppa pi\u00f9 di 300 organizzazioni diverse. Questo consorzio si occupa di definire e pubblicare le varie tassonomie e i vari legami tra queste.\nStruttura del documento XBRL.\nNell'uso tipico, XBRL \u00e8 costituito da \"un'istanza XBRL\", contenente principalmente i fatti aziendali segnalati, e una raccolta di tassonomie denominata Discoverable Taxonomy Set (DTS), che definiscono i metadati di questi fatti, come il significato dei fatti e il modo in cui si relazionano tra loro. XBRL utilizza gli standard XML Schema, XLink e XPointer.\nIstanza XBRL.\nL'istanza XBRL inizia con l'elemento radice &lt;xbrl&gt;. Potrebbe esserci pi\u00f9 di un'istanza XBRL incorporata in un documento XML pi\u00f9 grande. L'istanza Xbrl \u00e8 anche conosciuta come file XBRL. L'istanza XBRL stessa contiene le seguenti informazioni:\nNella progettazione di XBRL, a tutti i fatti dell'articolo deve essere assegnato un contesto.\nTassonomia XBRL.\nUna tassonomia XBRL \u00e8 una raccolta di schemi di tassonomia e basi di collegamento. Uno schema di tassonomia \u00e8 un documento (file) di schema XML. I linkbase sono documenti XML (file) che seguono la specifica XLink. Lo schema deve infine estendere il documento dello schema dell'istanza XBRL e in genere estendere altri schemi XBRL pubblicati sul sito Web xbrl.org.\nModuli XBRL.\nXBRL International ha emesso un impegno di stabilit\u00e0 in relazione alla specifica XBRL 2.1 di base. Oltre a tale specifica, continua il lavoro sullo sviluppo di moduli XBRL che definiscono nuove funzionalit\u00e0 compatibili:\nEstensibilit\u00e0.\nOltre alla creazione di moduli aggiuntivi, XBRL International supporta diversi metodi per continuare l'espansione della funzionalit\u00e0 XBRL condivisa:\niXBRL.\niXBRL (Inline XBRL) \u00e8 uno sviluppo di XBRL in cui i metadati XBRL sono incorporati in un documento HTML, come ad esempio un report. Richiede che il documento HTML sia ben formato ma non specifica altrimenti il formato XML richiesto. In genere, iXBRL viene implementato all'interno di documenti HTML, che vengono visualizzati o stampati dai browser Web senza rivelare i metadati XBRL all'interno del documento. La specifica, tuttavia, fornisce uno schema normativo che richiede che qualsiasi documento iXBRL valido per schema sia in formato XHTML.\nLa maggior parte dei rapporti finanziari iXBRL vengono prodotti in due modi:\nImpatto sull'informativa finanziaria nell'Unione europea.\nIl 18 dicembre 2017 l'Autorit\u00e0 europea degli strumenti finanziari e dei mercati ha pubblicato la bozza finale degli standard tecnici di regolamentazione (RTS) che definisce il nuovo formato elettronico unico europeo (ESEF). In base alla bozza di regolamento, a partire dal 2020, le relazioni finanziarie contenenti il bilancio consolidato IFRS devono essere etichettate con i tag XBRL.\nEsempio di XBRL.\nQuesto \u00e8 un esempio di file di istanza dell'istruzione IFRS (International Financial Reporting Standards) di una societ\u00e0 olandese fittizia:\n&lt;? xml version = \"1.0\" encoding = \"UTF-8\"?&gt;\n&lt;xbrli: xbrl \nxmlns: ifrs-gp = \"http://xbrl.iasb.org/int/fr/ifrs/gp/2005-05-15\" \nxmlns: iso4217 = \"http://www.xbrl.org/ 2003 / iso4217 \" \nxmlns: xbrli = \" http://www.xbrl.org/2003/instance \" \nxmlns: xbrll = \" http://www.xbrl.org/2003/linkbase \" \nxmlns: xlink = \" http: / /www.w3.org/1999/xlink \" &gt;\n &lt;xbrll: schemaRef xbrll: href = \"http://www.org.com/xbrl/taxonomy\" xlink: type = \"simple\" /&gt; \n &lt;ifrs-gp: OtherOperatingIncomeTotalFinancialInstitutions contextRef = \"J2004\" decimals \n = \"0\" unitRef = \"EUR\" &gt; 38679000000 &lt;/ ifrs-gp: OtherOperatingIncomeTotalFinancialInstitutions&gt; \n &lt;ifrs-gp: OtherAdministrativeExpenses contextRef = \"J2004\" decimals \n = \"0\" unitRef = \"EUR\" &gt; 35996000000 &lt;/ ifrs-gp: OtherAdministrative -Expenses&gt; \n &lt;ifrsOtherOperatingExpenses contextRef = \"J2004\" decimals \n = \"0\" unitRef = \"EUR\" &gt; 870000000 &lt;/ ifrs-gp: OtherOperatingExpenses&gt;\n &lt;ifrs-gp: OtherOperatingIncomeTotalByNature contextRef = \"J2004\" decimals \n = \"0\" unitRef = \"EUR\" &gt; 10430000000 &lt;/ ifrs-gp: OtherOperatingIncomeTotalByNature&gt; \n &lt;xbrli: context id = \"BJ2004\" &gt; \n &lt;xbrli: entity&gt; \n &lt;xbrli schema = \"www.iqinfo.com/xbrl\" &gt; ACME &lt;/ xbrli: identifier&gt; \n &lt;/ xbrli: entity&gt; \n &lt;xbrli: period&gt; \n &lt;xbrli: instant&gt; 2004-01-01 &lt;/ xbrli: instant&gt; \n &lt;/ xbrli: periodo&gt; \n &lt;/ xbrli: context&gt; \n &lt;xbrli: context id = \"EJ2004 \" &gt; \n &lt;xbrli: entity&gt; \n &lt;xbrli: identificatore schema = \"www.iqinfo.com/xbrl\" &gt; ACME &lt;/ xbrli: identifier&gt; \n &lt;/ xbrli: entity&gt; \n &lt;xbrli: period&gt; \n &lt;xbrli: instant&gt; 2004-12-31 &lt;/ xbrli: instant&gt; \n &lt;/ xbrli: period&gt; \n &lt;/ xbrli: context&gt; \n &lt;xbrli: context id = \"J2004\" &gt; \n &lt;xbrli: entity&gt; \n &lt;xbrli: identifier scheme = \"www.iqinfo.com/xbrl\" &gt; ACME &lt;/ xbrli: identifier&gt; \n &lt;/ xbrli: entity&gt; \n &lt;xbrli: period&gt; \n &lt;xbrli: startDate&gt; 2004-01-01 &lt;/ xbrli: startDate&gt; \n &lt;xbrli: endDate&gt; 2004-12-31 &lt;/ xbrli:endDate&gt; \n &lt;/ xbrli: period&gt; \n &lt;/ xbrli: context&gt; \n &lt;xbrli: unit id = \"EUR\" &gt; \n &lt;xbrli: measure&gt; iso4217: EUR &lt;/ xbrli: measure&gt; \n &lt;/ xbrli: unit&gt; \n&lt;/ xbrli: xbrl&gt;"}
{"id": "2303030", "revid": "768068", "url": "https://it.wikipedia.org/wiki?curid=2303030", "title": "Carete di Lindo", "text": "Carete fu l'autore di una delle sette meraviglie del mondo, il \"Colosso di Rodi\", una statua colossale in bronzo del dio solare Elio, eretto in posizione verticale e portante forse una raggiera intorno alla testa e una fiaccola innalzata da un braccio. La statua bronzea era alta trentadue metri e i lavori per la sua costruzione durarono oltre dodici anni. Fu edificata per commemorare la vittoria rodiese contro gli invasori macedoni del 305 a.C., comandati da Demetrio I, figlio di Antigono I Monoftalmo, generale di Alessandro Magno. Un terremoto avvenuto nel 228 a.C. la fece crollare (Plinio, \"Nat. hist.\", XXXIV, 41); non venne pi\u00f9 restaurata, forse per un veto religioso, e quando gli arabi nel VII secolo occuparono l'isola ne rinvennero i frammenti al suolo.\nA Carete \u00e8 anche attribuita una testa colossale che fu portata a Roma e dedicata da Publio Cornelio Lentulo Spintere sul Campidoglio, nel 57 a.C. (\"Nat. hist.\", XXXIV, 44)."}
{"id": "2303031", "revid": "729019", "url": "https://it.wikipedia.org/wiki?curid=2303031", "title": "B\u00e9b", "text": "B\u00e9b \u00e8 un comune dell'Ungheria di 248 abitanti (dati 2001). \u00c8 situato nella provincia di Veszpr\u00e9m."}
{"id": "2303034", "revid": "123799588", "url": "https://it.wikipedia.org/wiki?curid=2303034", "title": "La gatta (romanzo)", "text": "La gatta \u00e8 un romanzo breve di Colette apparso a puntate sul settimanale \"Marianne, grande settimanale letterario illustrato\" nel 1933 e poi, lo stesso anno, pubblicato in volume a Parigi per la casa editrice Grasset.\nTrama.\nAlain \u00e8 il giovane e viziato figlio unico di una ricca famiglia borghese con affari nel commercio di sete. Cresciuto in una vecchia villa a Neuilly circondata da un ampio e rigoglioso giardino, Alain ama sopra ogni cosa la sua gatta Saha, una bellissima certosina dai riflessi argentei, con la quale ha un rapporto di tipo simbiotico, tanto da confidarsi mentalmente con lei attraverso un \"mormorio telepatico\". \nA una settimana dal giorno delle sue nozze con Camille, una graziosa ragazza dai gusti moderni e amante delle auto sportive, Alain appare turbato all'idea di lasciare la sua casa - il suo regno d'infanzia - le sue consolidate abitudini di figlio unico e, soprattutto, Saha. \nIn attesa che, nella villa di Alain, giungano a termine i lavori di costruzione della loro dimora coniugale, dopo le nozze la coppia va ad abitare a Parigi, al nono piano di una palazzina, nel piccolo e moderno appartamento di un loro amico partito per una crociera. Fin dal mattino dopo la loro prima notte di nozze, Alain \u00e8 stupito e contrariato dalla disinvoltura di Camille che, senza pudore, si mostra nuda, davanti a lui, in giro per la stanza. \nA giugno, un mese dopo il matrimonio, Saha mostra chiari segni di deperimento causati dalla lontananza dal suo padrone, e cos\u00ec, in attesa di ritornare a Neuilly a lavori conclusi, Alain decide di portare la gatta ad abitare con s\u00e9 e Camille. Ma gi\u00e0 a fine mese il rapporto fra la Alain e Camille si complica, Alain prova ripugnanza all'idea di far posto nella sua casa natale alla moglie, che per lui \u00e8 come un'estranea, e Camille comincia a nutrire forti sentimenti di gelosia e rivalit\u00e0 nei confronti della gatta. \nL'insofferenza e l'inimicizia fra i coniugi cresce di pari passo con quella fra Camille e Saha, fino a quando, una sera di luglio, Camille, sola in casa e in preda all'esasperazione, spinge la gatta gi\u00f9 dal balcone. Convinta di averla uccisa, Camille rimane sorpresa quando, aperta la porta al marito, lo vede con in braccio la gatta, sotto choc ma ancora viva (un provvidenziale tendone aveva attutito il colpo). Alain non sospetta della moglie, crede in un incidente, ma, da un gesto di repulsione violento della gatta quando Camille prova a toccarla, capisce che la moglie ha cercato di ucciderla. Scoperta la verit\u00e0, Alain lascia la moglie e fa precipitosamente ritorno, con Saha, nella sua casa di Neuilly. L'indomani Camille, giunta a Neuilly per discutere con Alain sul da farsi, apprende la sua intenzione di separarsi da lei, almeno per un po', in attesa che i tempi siano maturi per una decisione definitiva. \nIl romanzo si conclude con Saha che, accanto ad Alain, segue con sguardo vigile l'uscita di Camille dal vialetto della villa. \nAdattamenti cinematografici.\n1952: \"Invidia\" (quinto episodio del film \"I sette peccati capitali\"), regia di Roberto Rossellini."}
{"id": "2303037", "revid": "175425", "url": "https://it.wikipedia.org/wiki?curid=2303037", "title": "Club Atl\u00e9tico Arsenal", "text": ""}
{"id": "2303042", "revid": "12064", "url": "https://it.wikipedia.org/wiki?curid=2303042", "title": "Francesco Maria Domined\u00f2", "text": "Biografia.\nNipote di Salvatore Majorana-Calatabiano e cugino di Ettore Majorana, \u00e8 stato professore ordinario di diritto commerciale e di diritto della navigazione nelle Universit\u00e0 di Siena e di Roma La Sapienza.\n\u00c8 stato deputato all'Assemblea Costituente, e deputato alla Camera nella I, II e III legislatura, ed al Senato nella IV legislatura.\n\u00c8 stato inoltre Sottosegretario di Stato agli affari esteri nel VI Governo De Gasperi con delega per gli italiani all'estero, nel VII Governo De Gasperi con delega per l'emigrazione, e nel VIII Governo De Gasperi. Ha ricoperto lo stesso incarico anche nel Governo Pella, nel I Governo Fanfani e nel Governo Scelba. Con il III Governo Fanfani \u00e8 stato nominato Sottosegretario di Stato alla Giustizia, e nel IV Governo Fanfani ha ricoperto l'incarico di Sottosegretario di Stato alla Marina mercantile, diventando Ministro dello stesso Dicastero con il I Governo Leone."}
{"id": "2303043", "revid": "63727", "url": "https://it.wikipedia.org/wiki?curid=2303043", "title": "Mercedes 10/25 PS", "text": ""}
{"id": "2303045", "revid": "729019", "url": "https://it.wikipedia.org/wiki?curid=2303045", "title": "B\u00e9k\u00e1s", "text": "B\u00e9k\u00e1s \u00e8 un comune dell'Ungheria di 221 abitanti (dati 2001). \u00c8 situato nella provincia di Veszpr\u00e9m."}
{"id": "2303047", "revid": "126257", "url": "https://it.wikipedia.org/wiki?curid=2303047", "title": "Fiat 5", "text": ""}
{"id": "2303050", "revid": "767487", "url": "https://it.wikipedia.org/wiki?curid=2303050", "title": "Bodorfa", "text": "Bodorfa \u00e8 un comune dell'Ungheria di 140 abitanti (dati 2001). \u00c8 situato nella provincia di Veszpr\u00e9m."}
{"id": "2303053", "revid": "287204", "url": "https://it.wikipedia.org/wiki?curid=2303053", "title": "Ljubinko Drulovic", "text": ""}
{"id": "2303054", "revid": "767487", "url": "https://it.wikipedia.org/wiki?curid=2303054", "title": "A Society of People Named Elihu", "text": "A Society of People Named Elihu \u00e8 il secondo album di studio del gruppo indie rock statunitense Atom and His Package, pubblicato nell'ottobre 1997 da Mountain Records.\nNel marzo 1999 fu pubblicato anche in LP dall'etichetta tedesca X-Mist Records."}
{"id": "2303056", "revid": "663330", "url": "https://it.wikipedia.org/wiki?curid=2303056", "title": "Marco Quaglia", "text": "Biografia.\n\u00c8 nato da padre italiano e madre inglese.\nDiplomatosi presso l\"'Accademia Nazionale d'Arte Drammatica\" \"Silvio D'Amico\", lavora in teatro, cinema e soprattutto in televisione, diventando popolare presso il grande pubblico per la partecipazione ad alcune stagioni della serie tv, poi diventata soap opera, \"Incantesimo\", in cui ha il ruolo di \"Massimo Nardi\".\nTra gli altri suoi lavori, ricordiamo i film \"Benzina\", regia di Monica Stambrini, e \"Il pi\u00f9 bel giorno della mia vita\", regia di Cristina Comencinientrambi del 2001, e la serie tv \"Le stagioni del cuore\" (2004), regia di Antonio Luigi Grimaldi, in onda su Canale 5."}
{"id": "2303057", "revid": "729019", "url": "https://it.wikipedia.org/wiki?curid=2303057", "title": "Borsz\u00f6rcs\u00f6k", "text": "Borsz\u00f6rcs\u00f6k \u00e8 un comune dell'Ungheria di 405 abitanti (dati 2001). \u00c8 situato nella provincia di Veszpr\u00e9m."}
{"id": "2303063", "revid": "124907727", "url": "https://it.wikipedia.org/wiki?curid=2303063", "title": "Shunsuke Nagasaki", "text": "Carriera.\nNagasaki gareggia in singolo, ma la propria specialit\u00e0 \u00e8 il sincronizzato: occupa infatti il primo posto della classifica mondiale di trampolino elastico sincronizzato, stilata dalla Federazione Internazionale della Ginnastica.\nNel 2009 ha conquistato la World Cup di trampolino elastico in sincro, conquistando le tappe di Sofia, Zielona G\u00f3ra e Salzgitter in coppia con il connazionale Masaki Ito.\nSempre in coppia con Ito, nel 2009 ha vinto la medaglia d'oro in sincronizzato ai World Games di Kaohsiung, in Taiwan.\nHa conquistato la medaglia di bronzo ai Giochi asiatici di Doha nel 2006.\nNel 2007 ha fatto parte della nazionale giapponese che ha preso parte ai Campionati Mondiali di trampolino elastico disputati a Qu\u00e9bec in Canada. \nNagasaki ha partecipato inoltre a Ninja Warrior, competizione giapponese di tipo sportivo che si svolge due volte l'anno, nella quale cento concorrenti si sfidano in prove individuali suddivise in quattro stage in ordine crescente di difficolt\u00e0."}
{"id": "2303064", "revid": "1821097", "url": "https://it.wikipedia.org/wiki?curid=2303064", "title": "Serge Marquand", "text": "Mor\u00ec di leucemia. Era il fratello di Nadine Trintignant e Christian Marquand."}
{"id": "2303066", "revid": "287204", "url": "https://it.wikipedia.org/wiki?curid=2303066", "title": "Walter de la Mare", "text": "Biografia.\nWalter John de la Mare nacque nel Kent, discendente da una famiglia di ugonotti francesi, e fu educato alla St Paul's School. Era figlio di James Edward de la Mare, impiegato della Banca d'Inghilterra, e Lucy Sophia Browning (seconda moglie di James). Ebbe due fratelli e sei sorelle. De la Mare preferiva essere chiamato Jack dai familiari e dagli amici, detestando il nome Walter. Il suo primo libro, \"Songs of Childhood\" (\"Canti della fanciullezza\"), fu pubblicato con lo pseudonimo Walter Ramal. Nel 1892, De la Mare conobbe l'attrice Elfrida (Elfie) Ingpen, di dieci anni pi\u00f9 vecchia di lui. Il 4 agosto 1899 De la Mare ed Elfie (che era incinta) si sposarono. Ebbero quattro figli - Richard Herbert Ingpen (editore della Faber nonch\u00e9 padre della paleografa Albinia de la Mare), Jimmie, Colin e Florence. De la Mare lavor\u00f2 al dipartimento di statistica degli uffici londinesi della Standard Oil per diciotto anni per mantenere la famiglia, ma ciononostante trovando il tempo per scrivere; nel 1908, a soli 35 anni, ricevette la pensione civile che gli consent\u00ec di dedicarsi completamente alla scrittura. Il suo romanzo del 1921, \"Memoirs of a Midget\" (\"Memorie di una donna in miniatura\"), vinse il James Tait Black Memorial Prize. De la Mare scrisse anche una serie di storie dell'orrore sottilmente psicologiche: sono da menzionare almeno \"Seaton's Aunt\" (\"La zia di Seaton\") e \"Out of the Deep\" (\"Fuori dal profondo\").\nNel 1940 ad Elfie fu diagnosticato il morbo di Parkinson, e mor\u00ec nel 1943. De la Mare scomparve nel 1956, nella sua casa in Twickenham. Le sue spoglie sono sepolte nella cattedrale di San Paolo.\nL'immaginazione.\nDe la Mare descrisse due \"tipi\" distinti di immaginazione \u2014 anche se \"aspetti\" sarebbe un termine pi\u00f9 appropriato: l'immaginazione bambinesca e l'immaginazione fanciullesca. Era al confine tra le due che stavano Shakespeare, Dante, e il resto dei grandi poeti.\nDe la Mare afferm\u00f2 che tutti i bambini rientrano nella categoria che possiede un'immaginazione bambinesca inizialmente, che generalmente viene sostituita ad un certo punto delle loro vite. Nella sua lezione, \"Rupert Brooke e l'Immaginazione Intellettuale,\" egli sostenne che i bambini \". . . non sono cos\u00ec strettamente confinati e coinvolti dai loro sensi brancolanti. I fatti per essi sono i pi\u00f9 vivaci dei camaleonti... Essi sono contemplativi, solitari, fachiri, che vengono fuori ancora e ancora dal rumore e dalla febbre dell'esistenza, sprofondando in una visione a occhi aperti.\" Doris Ross McCrosson compendia questo passaggio, \"I bambini sono, in breve, dei visionari.\" Questo punto di vista visionario della vita pu\u00f2 essere considerata creativit\u00e0 e ingegnosit\u00e0 vitali, o una fatale disconnessione dalla realt\u00e0 o, in senso limitato, entrambe le cose).\nLa progressiva intrusione del mondo esterno nella mente, comunque, terrorizza l'immaginazione dei bambini, che \"si ritraggono come una chiocciola spaventata nel suo guscio.\" Da allora in poi fiorisce l'immaginazione fanciullesca, di tipo \"intellettuale, analitico.\"\nNell'et\u00e0 adulta l'immaginazione bambinesca si \u00e8 ritirata per sempre, o \u00e8 cresciuta per fronteggiare il mondo reale. Emergono cos\u00ec i due estremi dello spettro delle menti adulte: la mente modellata dall'immaginazione fanciullesca \u00e8 \"logica\" e \"deduttiva\". Quella modellata dall'immaginazione bambinesca diventa \"intuitiva, induttiva\". De la Mare compendia questa distinzione in questi termini: \"L'una sa che la bellezza \u00e8 verit\u00e0, l'altra rivela che la verit\u00e0 \u00e8 bellezza.\" Un altro modo di vedere le cose \u00e8 che la fonte della poesia del visionario \u00e8 interiore, mentre le fonti della poesia dell'intellettuale sono fuori, esterne, nell'azione, nella conoscenza delle cose, e nell'esperienza,\" come afferma McCrosson. De la Mare si affretta per\u00f2 ad aggiungere che ci\u00f2 non vuol dire che la poesia dell'intellettuale sia meno buona, anche se \u00e8 chiaro a quale vadano le sue preferenze.\nUna nota ad evitare confusioni: il termine \"immaginazione\" nella lezione \"Rupert Brooke e l'immaginazione intellettuale\" viene usato per indicare sia l'intellettuale sia il visionario. Per semplificare e chiarire il suo linguaggio, de la Mare generalmente usava i pi\u00f9 convenzionali \"ragione\" e \"immaginazione\" quando esprimeva le sue idee in altre sedi.\nLa scrittrice Joan Aiken cita alcuni dei suoi racconti brevi come \"I mandorli\" (\"Almond Trees\") e \"Montagne di neve\" (\"Snow Mountains\") per la loro qualit\u00e0 talvolta inesplicata, che anch'ella adotta nelle proprie opere.\n\"Vieni qui\".\n\"Come Hither\" \u00e8 un'antologia, per lo pi\u00f9 contenente poesie ma anche prosa. \u00c8 concepita come una cornice narrativa, e pu\u00f2 essere letta su diversi livelli. Pubblicata nel 1923, fu un successo, cui seguirono altre edizioni. Insieme all'aspetto letterario per bambini, contiene anche una selezione di poeti georgiani (secondo la prospettiva di de la Mare). Essa \u00e8 opinabilmente il miglior resoconto del loro 'retroterra', documentante problemi tematici e una selezione dei loro predecessori."}
{"id": "2303068", "revid": "21880", "url": "https://it.wikipedia.org/wiki?curid=2303068", "title": "Salamandra alligatore", "text": ""}
{"id": "2303072", "revid": "124017049", "url": "https://it.wikipedia.org/wiki?curid=2303072", "title": "Andrea Belvedere (giurista)", "text": "Biografia.\nAndrea Belvedere si \u00e8 laureato in Giurisprudenza presso l'Universit\u00e0 degli Studi di Pavia nel 1967 quale alunno del Collegio Ghislieri. \u00c8 stato poi assistente ordinario di Diritto Privato nella Facolt\u00e0 di Giurisprudenza dell'Universit\u00e0 degli Studi di Torino e quindi professore incaricato della stessa materia nell'Universit\u00e0 degli Studi di Verona; infine \u00e8 stato e professore straordinario di Diritto civile sia nell'Universit\u00e0 degli Studi di Cagliari che nell'Universit\u00e0 di Torino.\nDal 1984 Andrea Belvedere \u00e8 stato professore ordinario nella Facolt\u00e0 di Giurisprudenza dell'Universit\u00e0 di Pavia, in particolare prima di Diritto privato e poi di Diritto civile, incarico che ricopre attualmente.\nDal 1995 insegna inoltre \"Istituzioni di diritto privato\" nell'Universit\u00e0 Bocconi di Milano, sia per i corsi di laurea in Economia che per quelli in Giurisprudenza. Dal 2001 \u00e8 docente di Diritto civile nella \"Scuola di Specializzazione per le Professioni Legali\" istituita dall'Universit\u00e0 di Pavia e dall'Universit\u00e0 Bocconi.\nAndrea Belvedere ha collaborato alla fondazione della Scuola Superiore IUSS di Pavia, istituto universitario di studi superiori che valorizza il percorso formativo dell'eccellenza dell'universit\u00e0 pavese.\nOltre ad essere membro dell'Istituto lombardo. Accademia di scienze e lettere di Milano, Belvedere fa anche parte della direzione scientifica delle riviste giuridiche \"La nuova Giurisprudenza Civile commentata\" e \"Rivista Critica del Diritto Privato\".\nI punti di riferimento principali della sua attivit\u00e0 scientifica sono stati il diritto di famiglia, in particolare riguardo ai rapporti tra genitori e figli, la disciplina del contratto, con particolare riguardo alle sue cause d'invalidit\u00e0, la responsabilit\u00e0 civile ed il linguaggio giuridico, da lui studiato per la prima volta secondo i criteri metodologici propri della filosofia analitica.\nHa ricoperto anche l'incarico di rettore presso il Collegio Ghislieri."}
{"id": "2303079", "revid": "767487", "url": "https://it.wikipedia.org/wiki?curid=2303079", "title": "Craig Mack", "text": "Ha contribuito a costruire le fondamenta della Bad Boy Records, una delle etichette pi\u00f9 influenti dell'hip-hop. Debutta con lo pseudonimo di MC EZ, ma il primo successo \u00e8 il singolo \"Flava in Ya Ear\" realizzato gi\u00e0 come Craig Mack. Successivamente vengono pubblicati diversi remix del brano, realizzati da artisti importanti come The Notorious B.I.G. e Busta Rhymes. Il primo album, ', viene pubblicato nel 1994 dalla Bad Boy Records, il secondo, ', viene pubblicato nel 1997 per la Street Life Records. \u00c8 deceduto il 12 marzo 2018 a causa di un'insufficienza cardiaca.\nCarriera.\nIl suo primo singolo \"Get Retarded/Just Rhymin\" venne pubblicato nel 1988 tramite l\u2019etichetta Fresh Records.\nNel 1994, Mack pubblic\u00f2 il suo primo album: Project: Funk da World che ha raggiungo la 21\u00aa posizione nella Billboard Hot 200 dello stesso anno. Mack \u00e8 conosciuto soprattutto per il suo brano di successo uscito pi\u00f9 tardi lo stesso anno, Flava In Ya Ear il cui remix \u00e8 stato il brano d'esordio per The Notorious B.I.G., e comprendeva una delle prime prime apparizioni da solista di Busta Rhymes. Il singolo si \u00e8 classificato al primo posto nelle classifiche hip hop e ha ottenuto un disco di platino.\nNel giugno del 1997 l\u2019artista pubblic\u00f2 il suo secondo album, , ma non eguagli\u00f2 il successo del precedente e non riuscendo ad ottenere un nuovo contratto dovette abbandonare l\u2019etichetta Bad Boy per motivi finanziari.\nDopo due album indipendenti pubblicati per alcuni anni torn\u00f2 con l\u2019etichetta che aveva precedentemente lasciato per partecipare alla comilation We Invented the Remix che venne pubblicata il 14 maggio 2002.\nNel 2012 Mack ha poi firmato con altre due etichette, la Street Life Records e la Stereo Nasty Records e a novembre dello stesso anno ha pubblicato un mixtape intitolato Operation Why2K?\nNel 2017 \u00e8 stato pubblicato The Mack World Sessions, un album contenente 18 tracce registrate tra il 2000 e il 2006.\nMorte.\nMack \u00e8 morto il 12 marzo 2018 per insufficienza cardiaca in un ospedale vicino a casa sua a Walterboro, South Carolina. A quanto pare Mack soffriva di insufficienza cardiaca e sei mesi prima alla sua morte gli era comparso il fiato corto e chiam\u00f2 i suoi amici per dire addio."}
{"id": "2303081", "revid": "110157", "url": "https://it.wikipedia.org/wiki?curid=2303081", "title": "Live from Texas", "text": "Live from Texas \u00e8 un DVD/Blu-ray live degli ZZ Top. \u00c8 stato registrato il 1\u00ba novembre 2007 al Nokia Theatre di Grand Prairie, Texas e pubblicato il 24 giugno 2008 con l'etichetta Eagle Rock Records. Ne \u00e8 stata pubblicata la versione su CD in Europa il 28 ottobre 2008 e negli USA il 4 novembre 2008."}
{"id": "2303082", "revid": "1745361", "url": "https://it.wikipedia.org/wiki?curid=2303082", "title": "Federico Corner (cardinale 1579)", "text": "Biografia.\nNacque a Venezia il 16 novembre 1579, terzogenito - ma i fratelli maggiori morirono bambini - di Giovanni Corner \"di San Polo\" e di Chiara Dolfin \"di San Salvador\". Il suo ramo familiare era ricchissimo e potente, tanto che lo stesso Federico sarebbe diventato figlio, fratello e zio di dogi. Per quanto riguarda le personalit\u00e0 ecclesiastiche, era nipote di Francesco Corner e pronipote di Alvise Corner e di Federico Corner, tutti cardinali.\nIntrapresi gli studi a Roma sotto la cura speciale di suo zio cardinale, dopo la morte di questo nel 1598 fece ritorno a Venezia e studi\u00f2 legge all'universit\u00e0 di Padova, dove nel 1599 fond\u00f2 l'Accademia dei Ricovrati, oggi Accademia galileiana di scienze lettere ed arti.\nRitornato a Roma nel 1602, divenne chierico della Camera Apostolica sotto il pontificato di Clemente VIII e Gran Priore dell'Ordine di San Giovanni di Gerusalemme per Cipro. Governatore di Civitavecchia dal 24 settembre al dicembre del 1607, ricevette quindi gli ordini ecclesiastici.\nEletto vescovo di Bergamo il 23 febbraio 1623, mantenne il clericato della Camera apostolica. Venne consacrato vescovo il 7 aprile del 1623 nella Cappella del Sacrario Apostolico di San Pietro a Roma dal cardinale Marcantonio Gozzadini, assistito da Agostino Morosini, arcivescovo titolare di Damasco e da Giovanni Benini, arcivescovo titolare di Adrianopoli.\nCreato cardinale presbitero nel concistoro del 19 gennaio 1626, ricevette la porpora ed il titolo di Santa Maria in Traspontina il 22 giugno di quello stesso anno. La sua promozione al cardinalato produsse molti tumulti di origine politica a Venezia, in quanto gli statuti della Repubblica veneta vietavano espressamente (in virt\u00f9 di motivazioni storiche) che il figlio del doge in carica ottenesse incarichi per mano del pontefice. Il senato di Venezia propose pertanto le sedi vescovili di Vicenza o di Padova in ricompensa della cessione del titolo cardinalizio.\nTrasferitosi solo nominalmente a Vicenza dal 7 settembre 1626, Federico Baldissero Bartolomeo Cornaro mantenne ad ogni modo il titolo cardinalizio ed il 15 novembre 1627 opt\u00f2 per il titolo di Santa Cecilia, passando a quello di San Marco il 26 aprile 1629. Della sede vicentina prese possesso il fratello Francesco e la diocesi fu governata dal vicario generale Francesco Alzano da Bergamo; il Corner non vi mise mai piede; per dimostrare la sua generosit\u00e0, invece, nell'ottobre 1628 fece dono alla citt\u00e0 di Vicenza di una notevolissima quantit\u00e0 di reliquie provenienti dalle catacombe romane.\nTrasferitosi alla sede episcopale di Padova il 30 aprile 1629, venne promosso patriarca di Venezia l'11 giugno 1631. Divenuto Camerlengo del Sacro Collegio dei Cardinali l'11 aprile 1639, rimase in carica sino al 7 gennaio 1641. Dopo aver rinunciato al patriarcato il 13 giugno 1644, partecip\u00f2 al conclave che quello stesso anno elesse a pontefice Innocenzo X. Opt\u00f2 quindi per il titolo di Santa Maria in Trastevere dal 19 novembre 1646, passando quindi alla sede suburbicaria di Albano dal 29 aprile 1652.\nMor\u00ec a Roma il 5 giugno 1653 e fu sepolto nella Cappella Cornaro (detta anche di Santa Teresa) nella chiesa di Santa Maria della Vittoria (Roma).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2303083", "revid": "1005847", "url": "https://it.wikipedia.org/wiki?curid=2303083", "title": "Antigono Donati", "text": "\u00c8 stato deputato all'Assemblea Costituente, e deputato alla Camera nella I legislatura. Nel 1960 ha fondato a Roma l'Associazione Internazionale di Diritto delle Assicurazioni (AIDA)."}
{"id": "2303086", "revid": "339392", "url": "https://it.wikipedia.org/wiki?curid=2303086", "title": "IUSS", "text": ""}
{"id": "2303093", "revid": "1573940", "url": "https://it.wikipedia.org/wiki?curid=2303093", "title": "Taricha torosa", "text": "Il tritone della California (Taricha torosa ) \u00e8 un anfibio caudato appartenente alla famiglia Salamandridae."}
{"id": "2303098", "revid": "729019", "url": "https://it.wikipedia.org/wiki?curid=2303098", "title": "MK 108", "text": "Il Rheinmetall-Borsig MK 108 \u00e8 stato un cannoncino automatico ad uso aeronautico calibro 30 mm in dotazione ai velivoli da caccia della Luftwaffe come i Focke-Wulf Ta 152 e Ta 154, l'Heinkel He 219 e i Messerschmitt Bf 109 e Me 262.\nSviluppo e impiego.\nL'arma fu sviluppata privatamente dalla Rheinmetall-Borsig nel 1940 e venne proposta nel 1942 al RLM in seguito alla richiesta del Ministero di un'arma pesante d'aereo in grado di contrastare i bombardieri Alleati che apparivano in massa sui cieli tedeschi.\nVenne scelto allo scopo il calibro di 30\u00a0mm, giudicato il migliore compromesso peso-prestazioni. La munizione sviluppata si basava sul 20 \u00d7 82 mm RB ma opportunamente ingrandita e, per consentire il particolare ciclo di sparo dell'arma (a corto rinculo e detonazione anticipata) aveva un particolare fondello sottodimensionato rispetto al corpo del bossolo. Il nuovo cannone automatico fu denominato MK 108 (\"Maschinen-Kanone 108\", poich\u00e9 la Luftwaffe classificava \"cannoni\" le armi di calibro superiore ai 20 mm) e nel 1942 fu sperimentato come arma anti-bombardieri, che proprio allora stavano diventando un flagello per l'aeronautica tedesca.\nSi constat\u00f2 subito che il nuovo cannone era ben appropriato a questo ruolo essendo in grado di abbattere bombardieri come il Boeing B-17 Flying Fortress od il Consolidated B-24 Liberator con solo tre o quattro colpi ed un caccia con un solo colpo, utilizzando munizioni ad alto potenziale. In confronto il pur eccellente MG 151/20 da 20 mm richiedeva in media 25 colpi per abbattere un B-17. Compatto, relativamente leggero e affidabile, non sbilanciava eccessivamente gli apparecchi da caccia e non influiva sulle prestazioni e fu installato rapidamente su quasi tutti i caccia tedeschi a partire dall'estate del 1943, sui modelli Bf 110 G2, Bf 109 G-6 e Fw 190D. In particolare, il caccia bireattore Me 262 \"Schwalbe\" montava nel muso ben 4 cannoni MK 108, con i quali poteva spare una raffica di 72\u00a0kg di alto esplosivo in un secondo. La caratteristica pi\u00f9 apprezzata dell'arma erano certamente i proiettili da 30 mm riempiti di RDX, un potente esplosivo che aveva effetti devastanti, anche contro bersagli terrestri.\nAveva per\u00f2 vari difetti: il MK 108 era pi\u00f9 un lancia granate automatico che un vero cannone, relativamente poco preciso (ma non era un problema se il combattimento si svolgeva a corta distanza e contro bersagli in volo rettilineo e in formazione, come i bombardieri), con una cadenza di fuoco troppo lenta, una corta gittata e una velocit\u00e0 del proiettile inferiore a quella del MG 151. Il cannone MK 108 era una superba arma antibombardiere, ma pessimo contro i caccia.\nGli aerei che lo montavano come arma esclusiva ottennero molte vittorie contro i B-17 e i B-24 ma non riuscirono ad abbattere molti Mustang o Spitfire.\nTecnica.\nLa necessit\u00e0 di avere un'arma che sparasse un proiettile potente e ad alto potere distruttivo port\u00f2 i tecnici della Rheinmetall-Borsig a sviluppare un'organizzazione meccanica decisamente particolare. Una chiusura geometrica, con otturatori a testa rotante od oscillante, avrebbe comportato lunghe e costose lavorazioni e rischio di inceppamenti; una semplice chiusura a massa (blowback) avrebbe permesso il massimo dell'affidabilit\u00e0 ma avrebbe anche imposto otturatori pesanti e lunghe molle di rinculo. Il cannone doveva essere invece compatto e leggero, oltre che potente e con una buona cadenza di tiro.\nSi opt\u00f2 quindi per un funzionamento a corto rinculo di canna con detonazione anticipata del colpo: in questo sistema, la camera di sparo \u00e8 pi\u00f9 lunga del necessario, allo scopo di consentire all'otturatore di entrarvi assieme alla cartuccia, anzich\u00e9 andare in chiusura o in battuta sulla culatta come negli altri sistemi. il fondello del bossolo \u00e8 pi\u00f9 piccolo del corpo, per consentire all'estrattore di agganciarlo e seguire la cartuccia in culatta. Il percussore fa detonare il colpo quando questo sta ancora avanzando nella camera di sparo: l'otturatore e la canna cominciano quindi a rinculare assieme, e l'energia necessaria a vincere la resistenza offerta dal moto in avanti dell'otturatore e a sospingerlo all'indietro consente il tempo sufficiente per le pressioni dei gas di sparo, nella culatta, a scendere a livello di sicurezza. L'otturatore quindi prosegue all'indietro espellendo il bossolo esploso, e comprimendo la molla di recupero; questa ultima, quando l'otturatore ha esaurito la sua corsa retrograda, si ridistende sospingendolo in avanti e il ciclo si ripete.\nIl sistema presentava molti importanti vantaggi, soprattutto per un cannone aeronautico: funzionamento sicuro ed affidabile anche con otturatori leggeri, buona cadenza di tiro, ingombri ridotti. Gli svantaggi erano una potenza necessariamente non troppo elevata della carica di lancio e una canna corta, necessaria per una rapida sfuggita dei gas di sparo; tutto ci\u00f2 si traduceva in bassa velocit\u00e0 iniziale del proiettile e conseguente gittata ridotta, traiettoria piuttosto curva e precisione non esaltante, ma la potenza distruttiva del proiettile da 30\u00a0mm caricato con il potentissimo esplosivo RDX compensava largamente questi handicap. Sui velocissimi caccia a reazione Me 262 per\u00f2, si constat\u00f2 che la corta gittata utile dell'arma (3-400\u00a0m) rendeva difficile disimpegnarsi se i colpi andavano a segno, poich\u00e9 l'alta velocit\u00e0 dell'aereo dava il rischio di restare coinvolti nella detonazione dei colpi.\nPer il MK 108 vennero sviluppate diverse munizioni: perforanti, ad alto esplosivo, incendiarie, e la \"Minengeschoss\", un particolare tipo di proiettile a frammentazione molto efficace contro i bombardieri. La carica esplosiva di RDX era molto potente e un singolo colpo poteva spezzare l'ala di una \"Fortezza volante\", mentre 4-5 colpi a segno distruggevano invariabilmente anche i pi\u00f9 pesanti bombardieri alleati."}
{"id": "2303110", "revid": "287204", "url": "https://it.wikipedia.org/wiki?curid=2303110", "title": "Cryptobranchus alleganiensis", "text": "La salamandra alligatore (Cryptobranchus alleganiensis) \u00e8 un anfibio caudato della famiglia Cryptobranchidae. \u00c8 l'unica specie del genere Cryptobranchus."}
{"id": "2303115", "revid": "343906", "url": "https://it.wikipedia.org/wiki?curid=2303115", "title": "Garimberti", "text": ""}
{"id": "2303118", "revid": "599013", "url": "https://it.wikipedia.org/wiki?curid=2303118", "title": "Juraj Koln\u00edk", "text": "Carriera.\nJuraj Kolnik inizi\u00f2 la sua carriera da giocatore di hockey nella propria citt\u00e0 natale, con il settore giovanile dell'MHC Nitra, squadra dell'Extraliga slovacca, nel ruolo di ala destra, per poi passare alla prima squadra nella stagione 1997-98. Dopodich\u00e9 cerc\u00f2 fortuna nelle leghe giovanili americane, dove gioc\u00f2 per due anni con i Rimouski Oc\u00e9anic, club della QMJHL, con cui vinse nella stagione 1999/2000 la President's Cup, e in seguito la Memorial Cup, trofei rispettivamente di QMJHL e CHL, al cui conseguimento contribu\u00ec in maniera significativa. I 133 punti in 61 partite, durante la sua permanenza nei Rimouski Oc\u00e9anic, gli valsero la convocazione per l'All-Star Team della Memorial Cup nella stagione 1999/2000.\nVenne scelto nell'NHL Entry Draft 1999 al quarto giro in 101\u00aa posizione assoluta dai New York Islanders, con cui rimase sotto contratto per le stagioni 2000/01 e 2001/02. Tuttavia non gioc\u00f2 subito una stagione completa in NHL, giocando invece per i Lowell Lock Monsters, e gli Springfield Falcons, franchigie della AHL per il primo anno, e per i Bridgeport Sound Tigers, altra franchigia di AHL, per il secondo, con cui arriv\u00f2 in finale nella Calder Cup, persa contro i Chicago Wolves.\nNel 2002 firm\u00f2 un contratto con i Florida Panthers, con cui rimase fino al 2007. Gioc\u00f2 la sua prima stagione completa nella massima lega nordamericana proprio con i Panthers, nella stagione 2005/06. Prima di allora venne girato per parte della stagione ai San Antonio Rampage, dove si distinse comunque per le buone prestazioni.\nIn seguito all'esperienza in Florida approd\u00f2 in Svizzera, firmando per l'HC Ginevra Servette, dove ben presto divenne uno dei beniamini della squadra, in virt\u00f9 dei 66 punti in 50 partite alla stagione d'esordio in maglia granata. Meglio fece l'anno successivo, dove divenne Top scorer del campionato, con 72 punti all'attivo al termine della Regular Season, e venne scelto per l'All-Star Team. Gioc\u00f2 per il Servette fino alla stagione 2010/11, quando si accas\u00f2 all'OHK Dinamo, con cui pot\u00e9 per\u00f2 giocare solo otto partite, mettendo a referto una rete e quattro assist. Nella stagione successiva, dopo una breve parentesi con la Dynamo Balashikha, club affiliato all'OHK Dinamo, dove gioc\u00f2 una sola partita, abbandon\u00f2 il club firmando per lo ZSC Lions, club con cui disput\u00f2 15 partite, playoff compresi.\nDopo appena un anno cambi\u00f2 nuovamente squadra, decidendo per il Rapperswil-Jona Lakers."}
{"id": "2303119", "revid": "3831", "url": "https://it.wikipedia.org/wiki?curid=2303119", "title": "Terme Achelliane", "text": ""}
{"id": "2303127", "revid": "838137", "url": "https://it.wikipedia.org/wiki?curid=2303127", "title": "Mercedes 12/32 PS", "text": "La 12/32 PS \u00e8 un'autovettura di fascia alta prodotta tra il 1915 al 1919 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nQuesto modello debutt\u00f2 in periodo bellico: si trattava di una vettura caratterizzata dal notevole passo, che poteva essere di due misure: 3.075 o 3.240 m. La \"12/32 PS\" era un modello che andava a sostituire la precedente 10/25 ps nel listino Mercedes. Queste erano le specifiche della \"12/32 PS\":\nLa \"12/32 PS\" fu tolta di produzione nel 1919: il suo posto verr\u00e0 preso due anni dopo dal modello 6/25/40 PS."}
{"id": "2303129", "revid": "1573940", "url": "https://it.wikipedia.org/wiki?curid=2303129", "title": "Amblypygi", "text": "Gli amblipigi (sing. \"amblipige\"; Amblypygi ) sono un ordine di aracnidi che comprende 5 famiglie.\nDescrizione.\nGli amblipigi presentano un largo cefalotorace, un corpo appiattito e sono privi di appendice caudale. I pedipalpi possono essere di due forme: corti e tozzi o lunghi e sottili, atti comunque alla predazione, sono aguzzi, spinosi, composti da sei segmenti, sono utilizzati per afferrare e trattenere la preda la quale viene mangiata dai chelicheri, fauci composte da due segmenti, posti sul cefalotorace tra i pedipalpi. Sono muniti di quattro paia di occhi, un paio mediano e tre laterali, quattro paia di zampe di cui il paio anteriore, molto lungo e sottile, si \u00e8 evoluto in un organo di senso usato come antenne.\nLa vita degli amblipigi si svolge di notte, predano altri artropodi.\nI piccoli di amblipigi appena usciti dalle uova si ritrovano in una tasca ventrale nell'addome della femmina ed in seguito assumono lo stesso comportamento degli scorpioni salendo sul dorso della madre.\nNon possiedono ghiandole velenifere e sono quindi del tutto innocui per l'uomo.\nTassonomia.\nLa principale famiglia degli amblipigi \u00e8 quella dei frinidi che comprende circa 52 specie."}
{"id": "2303130", "revid": "765341", "url": "https://it.wikipedia.org/wiki?curid=2303130", "title": "CONOB", "text": "CONOB \u00e8 una legenda che si trova in gran parte della monetazione bizantina in oro. A volte si trova COMOB.\nSi trovava, ad esempio, in esergo nei solidi prodotti dalla zecca di Costantinopoli.\n\"CON\" indica la zecca di Costantinopoli.\n\"OB\" ha un doppio significato:\nQuindi OB in questo caso significa 1/72 di libbra di oro puro.\nCome fa notare Fiorelli la sigla OB si trova solo nelle monete auree. Da notare che si trova anche nelle frazioni del solido. Fiorelli spiega che si allude al piede monetario utilizzato e non allo specifico peso della moneta.\n\u00c8 inoltre presente nei solidi aurei coniati dalle zecche longobarde ad imitazione delle emissioni bizantine."}
{"id": "2303141", "revid": "729019", "url": "https://it.wikipedia.org/wiki?curid=2303141", "title": "Junkers Ju 60", "text": "Lo Junkers Ju 60, designazione aziendale EF 30, fu un aereo monomotore ad ala bassa da trasporto passeggeri di linea e postale, sviluppato dall'azienda aeronautica tedesca Junkers Flugzeug- und Motorenwerke AG nei primi anni trenta\nProposto come trasporto passeggeri alla Deutsche LuftHansa (DLH), in competizione con l'Heinkel He 70 \"Blitz\", ad una prova di valutazione comparativa fu scartato in favore del modello proposto dalla Ernst Heinkel Flugzeugwerke a causa delle prestazioni espresse, nettamente inferiori. A causa di questa scelta il programma venne interrotto ed ulteriormente sviluppato generando lo Junkers Ju 160 \"Pfeil\" che riusc\u00ec a soddisfare le richieste.\nStoria del progetto.\nNel 1931 il Reichsverkehrsministerium (RVM), l'allora ministero dei trasporti della Repubblica di Weimar, contatt\u00f2 sia la Junkers che la Heinkel con la richiesta per la progettazione di un aereo passeggeri e postale da fornire alla neofondata compagnia aerea di bandiera Deutsche LuftHansa (DLH) che potesse eguagliare le prestazioni dei monomotori di produzione statunitense: il Lockheed Vega ed il successivo Lockheed L-9 Orion. Hugo Junkers affid\u00f2 l'incarico di sviluppare un modello adatto allo scopo all'ingegnere Hermann Pohlmann il quale utilizz\u00f2 comunque l'esperienza dei precedenti velivoli usciti dal tavolo da disegno del titolare che adottavano ancora parzialmente la struttura metallica ricoperta da duralluminio ondulato.\nIl nuovo modello abbandonava lo schema classico dei velivoli da trasporto civile disegnati da Junkers adottando una fusoliera a sezione circolare, in luogo di quelle a sezione rettangolare fino ad allora utilizzata, con struttura metallica ricoperta da una pelle completamente liscia, che integrava la cabina di pilotaggio rialzata a due posti affiancati e lo scompartimento passeggeri da otto posti, in seguito ridotti a sei. Come il Lockheed Vega, lo Ju 60 adottava un semplice carrello d'atterraggio triciclo posteriore fisso, con i due elementi principali posizionati sotto la \"V\" dell'ala a gabbiano. La motorizzazione prevista, dopo aver valutato soluzioni sia bi che trimotore, si basava su un unico radiale di produzione statunitense, il 9 cilindri singola stella Pratt &amp; Whitney Hornet A-2 in grado di erogare una potenza nominale al decollo di 525 hp (391 kW) a 1\u00a0900 giri/min e 600 hp a 2\u00a0000 giri/min alla quota di 1\u00a0000 m (3\u00a0280 ft).\nNel frattempo l'Orion era stato acquistato dalla compagnia elvetica Swissair che offriva voli di linea su rotte europee con tempi di percorrenza pi\u00f9 brevi rispetto alle specifiche originali elaborati dalla DHL, il che costrinse la compagnia tedesca ad aggiornare le proprie richieste, prevedendo un aumento della velocit\u00e0 di crociera di almeno il 10% rispetto a quanto indicato in precedenza. Questo influ\u00ec negativamente nella successiva valutazione in quanto il progetto Junkers, oramai in stato avanzato di sviluppo, non consentiva un intervento tale da poter soddisfare le nuove esigenze.\nIl primo prototipo, Wk.N. 4200, venne immatricolato D-5 ed indicato, ancora equipaggiato con l'Hornet A-2, come Ju 60a. Tuttavia, nell'evidente tentativo di migliorare le sue prestazioni, prima di iniziare le prove in volo sulla cellula venne installato un diverso motore radiale, il 9 cilindri sperimentale di produzione tedesca Siemens-Halske Sh 20 da 580\u00a0PS (427 kW) accoppiato ad un'elica Hamilton Standard tripala da 2,85\u00a0m di diametro. In questa configurazione il velivolo venne portato in volo per la prima volta nella seconda parte del 1932 (in settembre o l'8 novembre a seconda delle fonti) dal campo di volo della ditta a Dessau ai comandi del pilota collaudatore dell'azienda Willy Neuenhofen, in anticipo rispetto al concorrente Heinkel He 70 \"Blitz\". In quell'occasione il prototipo venne indicato come Ju 60bi.\nI due velivoli concorrenti furono presentati davanti alla commissione esaminatrice per un confronto diretto: lo Ju 60 riusc\u00ec a raggiungere i 280 km/h, velocit\u00e0 massima che si rivel\u00f2 essere di ben 97\u00a0km/h inferiore rispetto a quella dell'He 70; tale prestazione determin\u00f2 la scelta del secondo velivolo e decret\u00f2 l'interruzione della realizzazione di un terzo esemplare dello Ju 60, allora gi\u00e0 in fase di assemblaggio. Tuttavia il programma di sviluppo non venne interrotto ed il W.Nr. 4200 venne equipaggiato con un motore ancora pi\u00f9 potente, lo statunitense Pratt &amp; Whitney Hornet T2D2 da 670\u00a0hp (500\u00a0kW), accoppiato ad un'elica bipala Junkers-Hamilton da 3,00 m. Il nuovo progetto introduceva inoltre, come il Lockheed Orion, un carrello d'atterraggio retrattile bench\u00e9 la soluzione adottata da Pohlmann prevedesse lo schema pi\u00f9 semplice a movimento in avanti e parziale integrazione in due gondole subalari, soluzione che garantiva pure una maggiore sicurezza e minori danni alla struttura in caso di malfunzionamento dell'apparato durante la fase di atterraggio. In questa configurazione l'aereo ricevette la nuova designazione Ju 60dli.\nIl secondo prototipo, indicato come Ju 60bal (Wk.Nr. 4201) ed immatricolato D-2400, era stato costruito adottando subito il carrello retrattile introdotto dal Ju 60dli e montando un motore radiale BMW Hornet C da 550\u00a0hp, versione prodotta su licenza dalla BMW per il mercato nazionale. Inizialmente allestito come aereo postale e cargo, in seguito venne convertito allo standard passeggeri di linea con 6 posti a sedere ed indicato come Ju\u00a060cle.\nImpiego operativo.\nCivile.\nLo Ju 60 Werk.Nr. 4200, ex D-5 e reimmatricolato D-URIM, venne acquisito dalla compagnia aerea di bandiera Deutsche Luft Hansa (DLH) ed utilizzato brevemente, nel periodo tra il 1935 e il 1936, come aereo da collegamento su rotte nazionali.\nLo Ju 60 Werk.Nr. 4201, immatricolato D-2400, entr\u00f2 in servizio con la DHL nell'estate 1933 come aereo postale e cargo. Soprannominato \"Pfeil\" (freccia) oper\u00f2 tra Germania e Grecia sulla rotta Berlino-Vienna-Budapest-Sofia-Salonicco-Atene. In seguito alla sua conversione ad aereo di linea passeggeri e reimmatricolato D-UPAL oper\u00f2 su una rotta internazionale collegando la Germania con la Polonia, sulla rotta Berlino-Breslavia-Gliwice, ed una rotta nazionale, la Essen-D\u00fcsseldorf-Colonia-Francoforte sul Meno-Norimberga-Monaco di Baviera, fino al 1936, anno in cui venne dismesso e ceduto alla Luftwaffe.\nMilitare.\nAcquisito il D-UPAL, la Luftwaffe lo utilizz\u00f2 come aereo da collegamento presso il proprio centro di prove di Rechlin (Erprobungsstelle Rechlin)."}
{"id": "2303144", "revid": "1342115", "url": "https://it.wikipedia.org/wiki?curid=2303144", "title": "Eugenio Dugoni", "text": "Biografia.\nIscritto al Partito Socialista Italiano dal 1921 fu costretto a riparare in Francia dove continu\u00f2 l'opposizione al regime fascista. Alla Sorbona di Parigi consegu\u00ec la laurea in Scienze politiche. Successivamente si laure\u00f2 anche in Giurisprudenza a Torino. Fu arrestato nel 1942. Caduto Mussolini partecip\u00f2 alla Resistenza con i maquis in Savoia meritandosi il titolo di Ufficiale della Legion d'Onore. Prosegu\u00ec la lotta partigiana in Italia, dove fu catturato dalla banda Koch, sfuggendo all'esecuzione della condanna a morte solo in seguito allo scambio di prigionieri.\n\u00c8 stato deputato all'Assemblea Costituente, e deputato alla Camera nella I e nella II legislatura. Fu eletto sindaco di Mantova nel 1956 e poich\u00e9 tale carica era diventata incompatibile con ruoli parlamentari, non si ricandid\u00f2 alle elezioni politiche del 1958. La massima carica cittadina la conserv\u00f2 fino alla morte avvenuta in seguito ad incidente stradale in localit\u00e0 Fornaci di Peschiera del Garda.\nSecondo un documento prodotto da un agente dell'Ufficio affari riservati, datato 4 aprile 1972 e rinvenuto dallo storico Aldo Giannulli, Dugoni sarebbe stato assassinato da agenti del cosiddetto Noto Servizio, che avrebbero simulato un incidente stradale. L\u2019inchiesta svolta dal ROS nei tardi anni \u201990 conferm\u00f2 per\u00f2 che si tratt\u00f2 di incidente stradale."}
{"id": "2303147", "revid": "1921867", "url": "https://it.wikipedia.org/wiki?curid=2303147", "title": "The End (The Doors)", "text": "The End \u00e8 un brano musicale del gruppo rock statunitense The Doors. La canzone nacque e si svilupp\u00f2 nel corso di alcuni mesi grazie a una serie di esibizioni al \"Whisky a Go Go\" di West Hollywood nel 1966, con Jim Morrison che improvvisava parte del testo di volta in volta aggiungendo o modificando strofe ad ogni concerto. Fu infine registrata nell'agosto del 1966 e pubblicata come brano conclusivo dell'album di debutto della band, \"The Doors\" il 4 gennaio del 1967.\n\"The End\" \u00e8 stata classificata alla posizione numero 336 della lista delle 500 migliori canzoni redatta dalla rivista \"Rolling Stone\".\nLa rivista \"Guitar World\" ha posizionato l'assolo di chitarra presente nella canzone al numero 93 della classifica \"100 Greatest Guitar Solos of All Time\".\nIl brano.\nRegistrazione.\nLa traccia fu registrata ai Sunset Sound Recording Studios di Los Angeles nell'estate del 1966, dopo svariate prove della canzone, sviluppatasi nel corso delle esibizioni dal vivo della band. \"The End\" era nata da una sorta di improvvisazione free form del gruppo sul palco, sulla quale Morrison improvvisava un testo diverso ogni sera. Giunti ad una versione del testo quasi definitiva, la canzone fu messa su nastro in studio abbassando le luci per creare maggiore atmosfera. Finita la registrazione, Morrison torn\u00f2 di soppiatto in studio a notte fonda, e cosparse l'intero studio di schiuma antincendio.\nInfluenze letterarie.\nMolteplici sono le influenze letterarie classiche e moderne presenti nel brano. Con \"The End\" risult\u00f2 lampante la centralit\u00e0 dei testi nella produzione musicale dei Doors. Evitando ogni tentativo meramente emulativo, Morrison fa convergere la poetica simbolista e visionaria di William Blake, il decadentismo oscuro e minaccioso di Edgar Allan Poe e le istanze di protesta di Allen Ginsberg.\nAd un certo punto nella canzone fu introdotta una celebre parte parlata, che comincia con la frase: \"\u00abThe killer awoke before dawn, he put his boots on. Went to the room where his sister lived and... walked on down the hall \u00bb\" (\"l'assassino si svegli\u00f2 prima dell'alba, indoss\u00f2 gli stivali. Pass\u00f2 dalla stanza di sua sorella e... prosegu\u00ed per il corridoio\"), culminando in maniera drammatica con i versi: \"\u00abFather, yes son? I want to kill you. Mother, I want to...\u00bb\" (\"Padre, Si figliolo? Voglio ucciderti. Madre, io voglio...\"). Seguono, nella versione discografica, urla incomprensibili coperte dal crescendo strumentale; ma nelle esecuzioni dal vivo Morrison urlava spesso: \"\u00abfuck you all night long\u00bb\" (\"fotterti tutta la notte\") o parole simili. Si tratta della celeberrima sezione edipica parte integrante del mito dei Doors e del Morrison poeta:\nIl passaggio pu\u00f2 essere chiaramente considerato un riferimento all\"'Edipo re\" di Sofocle, una produzione alla quale Jim Morrison aveva lavorato nel periodo in cui frequentava la Florida State University.\nNel 1969 Morrison disse: \u00abTutte le volte che ascolto la canzone, significa qualcosa per me. Cominciava come una canzone d'addio, probabilmente per una ragazza, ma potrebbe essere un addio a un tipo d'infanzia. Sinceramente non lo so. Io penso che sia sufficientemente complessa e universale nel suo linguaggio da essere qualsiasi cosa si voglia\u00bb.\nRay Manzarek, il tastierista dei Doors, dice: \u00abJim stava dando voce nel mondo del rock al complesso di Edipo, ai tempi una tendenza molto discussa nella psicologia freudiana. Egli non stava dicendo di voler fare ci\u00f2 ai propri genitori. Stava rappresentando un po' di drammaturgia greca. Era teatro!\u00bb\nJim Morrison pu\u00f2 essere stato influenzato anche dai concetti di individuazione e archetipo elaborati da Carl Gustav Jung, e fu certamente influenzato dal concetto di Friedrich Nietzsche di andare oltre i limiti delle esistenze umane che esistono da tanto tempo, adorando la vitalit\u00e0 e la vita di Dioniso (\"la madre\"), e rigettava i sistemi e le tradizioni di Apollo (\"il padre\").\nAltre influenze centrali provengono dal libro di Jack Kerouac \"Sulla strada\", da qui i vari riferimenti al West e alle strade percorse da Kerouac e Cassady (Sal e Dean) nel romanzo. Ci possono essere riferimenti a Freud e alla psicanalisi, nella terza strofa i versi: \"\u00abAll the children are insane\u00bb\" (\"Tutti i bambini sono pazzi\") riassumono le parole di Freud, che per primo attribu\u00ec la sessualit\u00e0 ai bambini definendoli perversi polimorfi, in quanto anche nei bambini \u00e8 presente l'impulso sessuale, solo non finalizzato alla riproduzione.\nNel brano il riferimento al \"\u00abThe Blue Bus\u00bb\" (\"L'autobus blu\") pu\u00f2 essere interpretato in diversi modi. Potrebbe ad esempio essere un riferimento al bus blu che, negli Stati Uniti, i militari usavano per recarsi alle basi di addestramento durante la guerra del Vietnam, nel periodo in cui fu scritta la canzone; in tal modo Morrison voleva farla intendere come un segno di protesta. Ma le ipotesi pi\u00f9 accreditate parlano semplicemente di un nostalgico riferimento all'autobus di colore blu che percorreva il Pico Boulevard in direzione della spiaggia di Venice. C'\u00e8 tuttavia da notare che lo stesso Manzarek tracci\u00f2 un paragone fra l'autobus blu e la barca solare degli antichi egizi, che simboleggia il viaggio tra la vita e la morte, istituendo cos\u00ec un paragone con la nave di cristallo di \"The Crystal Ship\", ovvero con un mezzo che permetta di oltrepassare le Porte della percezione; il colore blu, in questa ottica, \u00e8 visto come il colore del paradiso e della misticit\u00e0.\nVersioni differenti.\nAnche se la versione del 1967 \u00e8 quella pi\u00f9 celebre e diffusa, esistono in commercio svariate versioni lievemente differenti di \"The End\"."}
{"id": "2303148", "revid": "110157", "url": "https://it.wikipedia.org/wiki?curid=2303148", "title": "Museo Canario", "text": "Il Museo Canario \u00e8 un istituto scientifico e culturale che si trova a Las Palmas de Gran Canaria nelle isole Canarie nel 1879 per iniziativa di Gregorio Chil y Naranjo.\nNella sua sede, sita nello storico quartiere di Vegueta, \u00e8 esposta una collezione permanente e monografica sulla popolazione aborigena dell'isola di Gran Canaria, gli antichi Canarii. Tra i vari reperti conservati sono degni di nota i recipienti di ceramica di notevole bellezza, la collezione di idoli (come ad esempio il famoso Idolo di Tara) e gli elaborati sigilli chiamati \"pintaderas.\"\nNotevole importanza riveste inoltre la collezione di resti antropologici che \u00e8 stata oggetto di studio da parte di numerosi ricercatori dall'apertura del museo.\nInteressanti anche le collezioni di manufatti dell'industria litica e ossea, oltre ai tessuti in pelle e fibre vegetali, a materiale malacologico di vario tipo."}
{"id": "2303157", "revid": "339392", "url": "https://it.wikipedia.org/wiki?curid=2303157", "title": "Biblioteca Civica (Bergamo)", "text": ""}
{"id": "2303158", "revid": "729019", "url": "https://it.wikipedia.org/wiki?curid=2303158", "title": "Fiat Tipo 6", "text": "La Fiat Tipo 6 \u00e8 un'autovettura di lusso costruita dalla Fiat dal 1910 al 1914. \u00c8 stata anche conosciuta come \u201cFiat 50-60 HP\u201d.\nAveva installato un motore da 9017 cm\u00b3 di cilindrata erogante una potenza di 75 CV che le permetteva di raggiungere una velocit\u00e0 massima di 110 km/h. L'accensione era a magnete e la trasmissione era a giunto cardanico.\nLa \u201cTipo 6\u201d fu tra le automobili pi\u00f9 lussuose dell'epoca e prese il posto della Fiat 50 HP. Sar\u00e0 rimpiazzata dalla Fiat 520 Superfiat.\nQuesta vettura sar\u00e0 principalmente esportata negli Stati Uniti d'America."}
{"id": "2303161", "revid": "1543377", "url": "https://it.wikipedia.org/wiki?curid=2303161", "title": "Idolo di Tara", "text": "L'idolo di Tara \u00e8 una piccola figura di terracotta, associata al culto della fertilit\u00e0 da parte dei Guanci, la popolazione aborigena che un tempo abitava l'isola di Gran Canaria. \nIl nome proviene dal luogo in cui verosimilmente venne rinvenuta, il villaggio pre-ispanico di \"Tara\" nel comune di Telde.\nOggi \u00e8 esposta all'interno del Museo Canario a Las Palmas de Gran Canaria. "}
{"id": "2303163", "revid": "23025487", "url": "https://it.wikipedia.org/wiki?curid=2303163", "title": "Behaviorismo", "text": ""}
{"id": "2303167", "revid": "2210568", "url": "https://it.wikipedia.org/wiki?curid=2303167", "title": "Maria Augusta di Thurn und Taxis", "text": "Biografia.\nInfanzia.\nMaria Augusta nacque l'11 agosto 1706. Crebbe nei Paesi Bassi Austriaci e poi si trasfer\u00ec a Francoforte, dove la sua ricca famiglia aveva i suoi interessi economici. Il suo unico fratello era Alessandro Ferdinando, III Principe di Thurn und Taxis, il cui figlio Carlo Anselmo avrebbe sposato l'unica figlia di Maria Augusta nel 1753.\nMatrimonio.\nMaria Augusta fu scelta come sposa di Carlo Alessandro, duca di W\u00fcrttemberg-Winnental (poi Duca di W\u00fcrttemberg) e figlio di Federico Carlo. Il matrimonio venne celebrato il 1\u00ba maggio 1727 a Francoforte.\nNei loro turbolenti dieci anni di matrimonio, ed erano generalmente considerato come reciprocamente incontro in ogni modo (cos\u00ec come entrambi erano maestri di intrighi e di diplomazia segreta). Carlo Alessandro spesso usava un servo fidato per spiare la moglie per essere sicuro che ella non avrebbe interferito nel governo o criticato i ministri del Duca. Dopo una lite particolarmente grave nel 1736, anche il marito l'aveva promessa per iscritto a rimanere fuori dagli affari del governo.\nMorte.\nMaria Augusta mor\u00ec nel 1756 e venne sepolta a Ludwigsburg.\nDiscendenza.\nDal matrimonio tra Maria Augusta e di Carlo Alessandro, duca di W\u00fcrttemberg-Winnental nacquero:"}
{"id": "2303168", "revid": "339392", "url": "https://it.wikipedia.org/wiki?curid=2303168", "title": "San David di Menevia", "text": ""}
{"id": "2303169", "revid": "339392", "url": "https://it.wikipedia.org/wiki?curid=2303169", "title": "San David del Galles", "text": ""}
{"id": "2303170", "revid": "729019", "url": "https://it.wikipedia.org/wiki?curid=2303170", "title": "Torre Cabrera (Marina di Ragusa)", "text": "Conosciuta anche come Torre di Gaddimeli, \u00e8 una torre di difesa costiera fatta costruire dal conte di Cabrera. La torre si trova sul lato sud della piazza centrale di Marina a pochi metri dal mare e dal porto vecchio.\nMarina.\nL'approdo di Marina di Ragusa era conosciuto sin dai tempi dei cartaginesi. Nell\u2019Alto Medioevo gli arabi la chiamarono \"Marsa A'Rillah\", ovvero \"piccolo approdo\". Nella toponomastica di Marina di Ragusa \u00e8 ancora presente una zona col nome di Scalo trapanese (l'attuale zona portuale), cos\u00ec denominata in quanto, i navigatori trapanesi, costeggiando il canale di Sicilia, arrivavano a Marina per poi intraprendere la navigazione verso Malta, compiendo la traversata, appunto, seguendo la rotta pi\u00f9 breve.\nLa torre.\nNel XVI secolo, i vari vicer\u00e9 che si succedevano al governo della Sicilia, sotto la minaccia delle incursioni turche sono indotti a pianificare in sistema d'avvistamento dislocato lungo tutto il litorale della Sicilia, ed incaricano un architetto fiorentino, Camillo Camilliani, che port\u00f2 a compimento il suo studio nel 1584. Nel suo libro \"Descrizione dell'isola di Sicilia egli parla del litorale della Contea ed individua in Marina uno scalo rifugio ed anche una piccola tonnara con magazzini. Il Camilliani non ritenne dover segnalare l'esigenza di una torre di avvistamento a Marina, in quanto quest'ultima era gi\u00e0 protetta dalla vicinanza del pantano della Castellana che con le sue basse acque, i suoi miasmi palustri e le micidiali zanzare \"anofele\", costituiva gi\u00e0 una barriera naturale ad eventuali sbarchi di corsari.\nDunque il porticciolo ed una tonnara esistevano gi\u00e0 in tempi molto precedenti allo studio dei Camilliani stesso, ed anche precedentemente alla costruzione della torre Cabrera, a difesa e dominio del mare, fatta erigere nel 1579 dal conte Luigi Enriquez Cabrera, in ossequio ad una delibera parlamentare proposta dal Vicer\u00e9 don Marcantonio Colonna. La torre, di dimensioni inferiori di quella di Pozzallo, era presidiata da pochi soldati ma fu munita di 6 cannoni.\nNel 1606 alcuni pirati della Barberia assaltarono tre vascelli siciliani, depredandoli dei loro carichi di vino e grano. Questo episodio ebbe luogo il 14 giugno vicino all'isola dei Porri. Gli stessi pirati, tre giorni dopo, travestiti da cristiani, presero terra a Marina attaccando un altro vascello siciliano l\u00ec attraccato, e fecero prigioniero il guardiano della torre Cabrera. Dopo varie vicende, su richiesta di Andrea Valseca, il feudo di Gallimeli o Mazzarelli venne innalzato a Baronia da Giovanni Fernadez Paceco, marchese di Vigliena e di Sicilia."}
{"id": "2303171", "revid": "124980658", "url": "https://it.wikipedia.org/wiki?curid=2303171", "title": "Michael Tritter", "text": "Michael Tritter \u00e8 un personaggio fittizio della serie televisiva statunitense \"Dr. House - Medical Division\" apparso durante la terza stagione. \u00c8 interpretato dall'attore David Morse, nel ruolo di un investigatore di polizia, nonch\u00e9 antagonista di Gregory House.\nLa storia.\nAntefatto.\nNell'episodio \"Pazzi di amore\", il Dottor House si reca all'ambulatorio per occuparsi di Michael Tritter, esperto detective che lamenta un'infiammazione ai genitali.\nDa subito, House non sembra attribuire particolare importanza al problema, adducendolo a una normale disidratazione. Dunque, nonostante il Detective vorrebbe una visita pi\u00f9 approfondita, House gliela nega e cerca di congedarsi dall'uomo con un certo sarcasmo. A questo punto, Tritter, infastidito, sferra un calcio al bastone del Dottore provocandone la caduta. Mentre House \u00e8 a terra, l'uomo gli rivolge le seguenti parole: \"Nel relazionarti con una persona non devi mai comportarti come se fosse un'idiota, altrimenti incontrerai chi far\u00e0 lo stesso con te\".\nCi\u00f2 convince House a eseguire ulteriori accertamenti, partendo dalla misurazione della temperatura del paziente per via rettale. Il termometro, per\u00f2, resta nel retto del Detective pi\u00f9 del previsto e finisce con lo spezzarsi.\nLa Cuddy convoca quindi il Dottor House e il Detective Tritter nel proprio ufficio, dove Tritter pretende delle scuse dal diagnosta, scuse che per\u00f2 gli vengono rifiutate.\nAlla fine dell'episodio, House fa per rincasare a bordo della sua moto, tuttavia \u00e8 costretto a fermarsi quando si accorge che alle sue spalle c'\u00e8 proprio il Detective Tritter, interessato a saperne di pi\u00f9 sulle pasticche che lo ha visto prendere prima di iniziare la visita medica. Inoltre, vorrebbe anche controllare la ricetta del barattolo di Vicodin nascosto nella tasca del Dottore. \nHouse si rifiuta e il Detective lo porta in galera per possesso di droga.\nSviluppo.\nAll'inizio dell'episodio successivo, \"C'est la vie\", House \u00e8 rinchiuso in una cella alla stazione di polizia. Frustrato, chiede a Tritter di incriminarlo o di rilasciarlo, ma l'agente non reagisce.\nWilson arriva e paga la cauzione; House lo incontra fuori dalla stazione e l'amico gli consegna una confezione di Vicodin. House gli assicura di essere innocente, e che Tritter intendeva solamente punirlo.\nIn seguito, mentre lavora all'ambulatorio, House nota Tritter nell'atrio. Questi lo informa di aver aggiornato la Cuddy sull'arresto, ma lui ingoiando tranquillamente le sue pillole gli risponde sfrontatamente. Il poliziotto replica che forse \u00e8 troppo convinto di riuscire ad intimidire gli altri, e poi se ne va.\nTornando a casa House vede Tritter con due agenti che lo informano di stare eseguendo una perquisizione. Tritter mostra un sacco pieno di pillole, con circa seicento Vicodin, che potrebbero essere attribuiti ad uno spaccio, anche se House ribatte che ogni confezione \u00e8 rilasciata solamente dopo prescrizione medica, ma Tritter sospetta che il medico abbia falsificato le ricette: quella notte nella stanza d'albergo di Wilson, Tritter gli chiede se ha davvero prescritto il Vicodin all'amico e Wilson afferma che ne ha veramente bisogno, al che Tritter esibisce alcune prescrizioni e le mostra all'oncologo, affermando che le firme non sono tutte uguali. Wilson \u00e8 sorpreso, ma sostiene che qualche volta firma in modo diverso; Tritter gli concede alcuni istanti per riconsiderare la sua ultima affermazione, perch\u00e9 se stesse mentendo, lo scoprirebbe, ma James non cambia la sua versione.\nTritter non demorde: nell'episodio seguente, \"Ultimo sacrificio\", avvicina Cameron e la interroga: ella difende il capo, ma si blocca apprendendo che House ha abbandonato Wilson alla polizia: non ne era a conoscenza, e il poliziotto ne approfitta per indagare in profondit\u00e0 finch\u00e9 il cercapersone della dottoressa suona, per cui ella, cogliendo l'occasione, si precipita dai colleghi: erano Chase e Foreman, che l'hanno salvata dall'agente.\nIn seguito interroga anche Chase, a cui dice che pensa che Robert sia stato obbligato a fare prescrizioni al capo, e ora debba mentire alla polizia, e Foreman, che spiega d'essere convinto che House soffra veramente e che lo stato non dovrebbe decidere quante pillole possono sedare un dolore.\nAlla fine dell'episodio House trova Wilson mentre cerca di fare un prelievo dal bancomat, ma c'\u00e8 un problema: la banca gli comunica che i suoi fondi sono stati bloccati, per un'indagine della polizia in corso. House gli dice che non potranno tenersi i suoi soldi per molto, ma Wilson sa bene che non potr\u00e0 utilizzarli fino a che non decider\u00e0 di consegnare l'amico a Tritter.\nIn \"Effetto domino\" gli viene sequestrata l'auto e gli viene revocata la licenza di prescrivere farmaci molto significativa per un oncologo.\nNell'episodio \"Aspettando Giuda\" per via di Tritter House rimane a corto di Vicodin e Wilson passa un tragico periodo, ma Tritter, afferma che quello \u00e8 il suo modo di procedere quando vuole veramente qualcosa: se con Wilson non funzioner\u00e0, passer\u00e0 magari alla Cuddy stessa; infatti il giorno dopo i membri del team di House si ritrovano con i conti bancari congelati.\nTritter interroga Foreman parlando di suo fratello Marcus, che \u00e8 in prigione a causa della droga: se egli testimonia contro House, Tritter si impegner\u00e0 di far liberare Marcus entro due mesi. Foreman non cede, e l'agente osserva che il medico \u00e8 egoista tanto quanto il suo capo, poi dice a Cameron che, prima di incontrare House faceva sempre la cosa giusta, mentre ora si ostina a difenderlo ingiustificatamente.\nA pranzo Chase incontra Tritter nella caffetteria dell'ospedale: egli spiega che sta per sbloccare i conti di Allison ed Eric, ma non quello di Robert: entrambi sanno bene che il suo conto non \u00e8 mai stato bloccato, e Chase ha mentito con gli amici per non far vedere di collaborare con Tritter.\nAlla fine dell'episodio Wilson raggiunge Tritter, e gli dice che vuole le trenta monete d'argento.\nAll'inizio di \"Un piccolo Natale\", Wilson e Tritter raggiungono un accordo: dopo una confessione dell'oncologo di non aver firmato le prescrizioni, la polizia offrirebbe ad House due mesi in un complesso di disintossicazione in cambio di una dichiarazione di colpevolezza, ma House freddamente risponde loro di uscire dal suo ufficio.\nTritter dice che ha solo tre giorni per prendere una decisione. Gli amici di House cercano di costringerlo ad accettare: gli negheranno Vicodin e trattamento di favore e sar\u00e0 escluso dal caso finch\u00e9 non accetter\u00e0.\nIn seguito Wilson incontra Tritter e gli spiega che la dipendenza da farmaci danneggia le persone, ma House salva delle vite e prende le decisioni giuste che nessun altro potrebbe mai prendere, ed egli non testimonier\u00e0 contro di lui, ma Tritter risponde che, basandosi sulle sue precedenti affermazioni, Wilson finir\u00e0 in carcere e il suo rifiuto di testimoniare non protegger\u00e0 comunque House.\nNella fine dell'episodio House si dirige fino all'ufficio di Tritter per accettare la sua offerta. Tritter ha trovato delle nuove prove: House ha ritirato pillole con il nome di un paziente morto, per cui l'agente non ha pi\u00f9 bisogno di Wilson per condannare House.\nConclusione.\nNell'episodio \"Parole e fatti\" House viene processato, ma grazie ad una falsa testimonianza della Cuddy (che afferma di aver sostituito le pillole con un placebo conscia del fatto che House fosse in quel momento \"vulnerabile e disperato\"), se la cava con una notte di cella per oltraggio alla corte; Tritter dice che spera di essersi sbagliato sul conto di House.\nAnalogie.\nTra i personaggi della serie di \"Dr. House - Medical Division\" \u00e8 presente un altro investigatore, Lucas Douglas, che compare nella quinta stagione. Si tratta tuttavia di un personaggio opposto alla figura di Tritter: mentre quest'ultimo \u00e8 un investigatore al servizio della polizia e diventa nemico di House cercando in tutti i modi di portarlo in tribunale, il secondo \u00e8 l'investigatore privato di House e diventa consapevolmente o meno l'amico e segugio di House per qualche episodio (in assenza di Wilson).\nAccoglienza.\nInizialmente il personaggio di Tritter ottenne un'accoglienza positiva. Maureen Ryan del Chicago Tribune lo defin\u00ec il miglior antagonista maschile dell'autunno 2006. Lisa Edelstein, che interpretava Lisa Cuddy nella serie, nomin\u00f2 David Morse come una delle sue \"guest star\" preferite, dichiarando che avesse fatto un ottimo lavoro nell'interpretare il personaggio. Barbara Barnett di Blog Critics Magazine e Charles McGrath del New York Times compararono Tritter all'ispettore Javert de I miserabili e Alynda Wheat di Entertainment Weekly dichiar\u00f2 che Tritter avesse infastidito House pi\u00f9 di qualunque altro personaggio, superando altri antagonisti come Amber Volakis (Anne Dudek), Stacy Warner (Sela Ward) e Lucas Douglas (Michael Weston). Stuart Levine, giornalista di Variety, consider\u00f2 Tritter un \"degno avversario\" per House.\nTuttavia, il prosieguo delle vicende che coinvolgevano direttamente il personaggio fu ritenuto noioso dai critici. Staci Krause di IGN ritenne che i primi episodi della terza stagione, nei quali House si riprende dopo che gli avevano sparato, fossero risultati pi\u00f9 interessanti. Nella recensione dell'episodio \"C'est la vie\" (\"Que Sera Sera\"), Michelle Kung di Entertainment Weekly osserv\u00f2 che, sebbene David Morse fosse un buon attore, \"il suo poliziotto \u00e8 cos\u00ec ridicolmente monotono e vendicativo che le scene in cui compare sono spesso difficili da sopportare\". Alan Sepinwall, di The Star-Ledger, dichiar\u00f2 che \"contrapporre ad House un poliziotto senza senso dell'umorismo \u00e8 noioso ed \u00e8 una lotta impari\".\nIl pubblico della serie aveva gi\u00e0 mostrato scarso apprezzamento per antagonisti con archi narrativi su pi\u00f9 episodi e i critici ipotizzarono che il personaggio di Tritter sarebbe stato accolto negativamente allo stesso modo. La conclusione della sottotrama e l'eliminazione di Tritter dalla serie furono descritti dal critico di USA Today Robert Bianco come un regalo di Natale per i fan della serie. Dopo la sua uscita Morse dichiar\u00f2 scherzosamente che diversi fan gli avessero espresso il proprio odio per Tritter per via di ci\u00f2 che il personaggio aveva fatto al Dottor House.\nMorse, tuttavia, ricevette principalmente critiche positive per la sua interpretazione di Tritter. Alan Sepinwall di The Star-Ledger lo defin\u00ec un \"attore superbo\", mentre Maureen Ryan del Chicago Tribune dichiar\u00f2 che la \"performance dimessa\" di Morse avesse reso Tritter ancora pi\u00f9 spaventoso. L'interpretazione di Tritter valse a Morse una nomina agli Emmy Awards del 2007 nella categoria \"Outstanding Guest Actor - Drama Series\"."}
{"id": "2303173", "revid": "54666", "url": "https://it.wikipedia.org/wiki?curid=2303173", "title": "Waffenamt", "text": ""}
{"id": "2303177", "revid": "125849176", "url": "https://it.wikipedia.org/wiki?curid=2303177", "title": "Grigor Dimitrov", "text": "Dopo un'eccezionale carriera da Juniores, durante la quale \u00e8 stato numero uno al mondo e vincitore nel 2008 di Wimbledon e degli US Open, entra a far parte del circuito professionistico nello stesso anno. I suoi maggiori successi a livello ATP sono le ATP Finals e il Master 1000 di Cincinnati (siglati entrambi nel 2017). Nei tornei del Grande Slam vanta tre semifinali: Wimbledon 2014, Australian Open 2017 e US Open 2019.\nIl suo \"best ranking\" \u00e8 stata la terza posizione, raggiunta il 20 novembre 2017.\nBiografia.\nGrigor inizia a giocare a tennis all'et\u00e0 di cinque anni, allenato da suo padre Dimitar. Sua madre, Maria, insegna educazione fisica. \nTra il 2012 e il 2015 \u00e8 stato fidanzato con la collega Marija \u0160arapova, mentre dal 2016 al 2019 con la cantante Nicole Scherzinger.\nCarriera.\n2008.\nNel 2008, a soli 17 anni, esordisce nella Coppa Davis trascinando la nazionale bulgara alla promozione dal III al II gruppo Europa/Asia con una striscia di sei vittorie su altrettante partite. La stagione del Grand Slam inizia per Grigor a Parigi, con il Roland Garros junior. Raggiunge solo i quarti di finale, arrendendosi dopo tre set al polacco Jerzy Janowicz. Si fa notare conseguendo la vittoria del torneo junior di Wimbledon, seguita a settembre da quella agli US Open. Questi successi gli fanno guadagnare una wild card per le qualificazione all'AMS di Madrid, dove tuttavia perde il suo primo match contro il francese Florent Serra in due set, con il punteggio 3-6 3-6. La settimana successiva accede nuovamente alle qualificazioni per un torneo ATP grazie a una wild card, questa volta per il Swiss Indoors di Basilea. \u00c8 nella citt\u00e0 svizzera che Grigor ottiene la sua prima vittoria nel circuito professionistico, battendo per 7-5 4-6 7-6(6) il numero 122 della classifica Ji\u0159\u00ed Van\u011bk. Vince 3 tornei Futures in Spagna e termina l'anno alla posizione n.493 del ranking ATP.\n2009.\nNel 2009 si fa notare a febbraio quando sconfigge il numero 23 al mondo Tom\u00e1\u0161 Berdych e riesce a portare al terzo set il numero 1 Rafael Nadal nel torneo ATP di Rotterdam.\nAl Queen's sconfigge al primo turno lo spagnolo Iv\u00e1n Navarro per 6-4, 4-6, 6-3 ma si arrende al turno successivo a Gilles Simon, testa di serie numero 3.\nGrigor torna a giocare sull'erba londinese nemmeno un mese dopo a Wimbledon, avendo ricevuto una wild card in quanto vincitore del torneo nella categoria Juniores l'anno precedente. In attesa dello Slam la giovane promessa del tennis bulgaro partecipa ad un torneo esibizione aperto a otto giocatori, il Boodle Challenge, che si disputa sempre su erba. \u00c8 l'unico giocatore professionista da cos\u00ec poco tempo a partecipare: i colleghi di \"Gri\u0161a\" - questo \u00e8 il nomignolo che in lingua bulgara \u00e8 dato al nome Grigor - sono infatti tennisti del calibro di Jo-Wilfried Tsonga, Nicolas Kiefer, Feliciano L\u00f3pez, Gilles Simon, Nikolaj Davydenko, Philipp Kohlschreiber, Fernando Gonz\u00e1lez.\nIl torneo ha luogo tra il 16 e il 20 giugno, e nel suo primo match viene sconfitto dal francese Jo-Wilfried Tsonga per 1-6, 4-6. Marted\u00ec 23 giugno esordisce nello Slam londinese opposto al russo Igor' Kunicyn. Dopo un primo set vinto con il punteggio di 6-3 perde il secondo per 6-0 e si ritira durante il terzo, che stava perdendo per 4-0. Nel mese di luglio vola in Svezia ai Catella Swedish Open, challenger che si gioca su terra rossa. Nel suo primo match affronta Guillermo Ca\u00f1as, perdendo per 3-6, 6-7. Fallisce la qualificazione per gli U.S. Open perdendo al secondo turno da un avversario che spesso lo metter\u00e0 ko, il brasiliano Bellucci. Nel corso del 2009 in Coppa Davis contribuisce nuovamente al superamento del 1\u00ba turno del Gruppo II Europa da parte della Bulgaria, battendo per 3-2 l'Ungheria e vincendo entrambi i singolari (contro Kellner e contro Attila Bal\u00e1zs, quest'ultimo facendo registrare la sua prima vittoria in carriera al meglio dei 5 set). Termina l'anno alla posizione n.288 del Ranking ATP.\n2010.\nDopo aver fallito la qualificazione agli Australian Open, battuto dall'americano Robert Kendrick col punteggio di 6-7 6-3 3-6, si dedica evidentemente a migliorare la sua classifica. In crescita costante, durante la stagione vince tre tornei Challenger (a Ginevra e doppia vittoria a Bangkok), e vince altrettanti Futures (2 in Germania e 1 in Spagna). Finalista anche al Challenger di Orleans in Francia sconfitto di misura da Nicolas Mahut, in semifinale batte il francese Micha\u00ebl Llodra, n.32 del Ranking ATP, con il punteggio di 7-6 3-6 7-5. Nel 2010 gioca il suo miglior tennis ancora una volta sull'erba dei Queen's, dove supera il primo turno battendo Bogdanovi\u0107, per poi perdere al secondo turno dallo spagnolo Feliciano L\u00f3pez con il punteggio di 2-6 4-6. Contribuisce in Coppa Davis al superamento del 1\u00ba turno del Gruppo II Europa della Bulgaria superando per 3-2 Monaco, vincendo in questa occasione entrambi singolari ed il doppio. Nei quarti la squadra bulgara sar\u00e0 sconfitta dalla Slovenia per 5-0, nell'occasione Dimitrov gioca un singolare perdendolo contro Bla\u017e Kav\u010di\u010d ed il doppio anch'esso senza successo. Termina l'anno alla posizione n.106 del ranking ATP.\n2011.\nNel 2011 supera le qualificazioni agli Australian Open, e nel tabellone principale elimina Golubev col punteggio di 6-1 6-4 6-2 per poi perdere dallo svizzero Wawrinka 5-7 3-6 3-6. Supera le qualificazioni anche a Rotterdam ma al primo turno si deve arrendere a Tsonga col punteggio di 4-6 4-6. Si qualifica anche a Dubai, dove perde da Gasquet per 2-6 4-6. Gioca all'ATP Masters 1000 di Miami, dove perde dall'ucraino Serhij Stachovs'kyj per 2-6 4-6. Raggiunge cos\u00ec la 70\u00aa posizione in classifica che gli consente l'accesso ai tornei ATP successivi: Houston, dove raggiunge il 2\u00ba turno, Barcellona, Nizza e Monaco di Baviera dove raggiunge i quarti di finale. Entrato di diritto al tabellone principale del Roland Garros, si fa eliminare al 1\u00ba turno dal francese J\u00e9r\u00e9my Chardy. Si arriva perci\u00f2 sull'erba dei Queen's, ma questa volta Dimitrov si fa sorprendere dal brasiliano Thomaz Bellucci per 6-3 6-7 2-6.\nGiocher\u00e0 tuttavia ad Eastbourne ATP 250 dove raggiunger\u00e0 i quarti, sconfitto solamente dal serbo Janko Tipsarevi\u0107 col punteggio di 3-6 6-7. A Wimbledon raggiunge il 2\u00ba turno, sconfitto nuovamente da Tsonga col punteggio di 7-6 4-6 4-6 6-7 in un match equilibrato. Durante l'estate americana, Dimitrov batte Tommy Haas al primo turno di Los Angeles, supera due turni a Washington, dove perde da Tipsarevi\u0107 col punteggio di 4-6 2-6, a Cincinnati perde al secondo turno dal n.6 al mondo David Ferrer per 6-4, 1-6, 5-7, raggiunge il 3\u00ba turno a Winston-Salem battuto da Aleksandr Dolgopolov, per approdare agli US Open 2011 dove incontra in un primo turno il francese Ga\u00ebl Monfils.\nNe esce una partita emozionante ed avvincente, ben giocata da entrambi, conclusasi con la vittoria del pi\u00f9 quotato francese per 6-7, 3-6, 4-6. Dimitrov a fine stagione raggiunge i quarti nell'ATP 250 di Bangkok, battuto da Andy Murray, ed i quarti nell'ATP 250 di Stoccolma, battuto da Milos Raonic. Nel corso dell'anno vince L'ATP Challenger di Cherbourg in Francia, battendo in finale Nicolas Mahut per 6-2, 7-6. Non gioca la Coppa Davis. Termina l'anno alla posizione n. 76 del Ranking ATP.\n2012.\nLa stagione comincia con la partecipazione alla Hopman Cup in coppia con la connazionale Cvetana Pironkova. Successivamente partecipa agli Australian Open dove riesce a qualificarsi per il secondo turno dopo aver battuto J\u00e9r\u00e9my Chardy, ma viene sconfitto da Nicol\u00e1s Almagro. Il torneo successivo sono gli BNP Paribas Open di Indian Wells dove sconfigge Ivan Dodig al primo turno per poi perdere al successivo contro David Ferrer con il punteggio di 6-2, 6-2. Il 25 marzo, al Sony Ericsson Open di Miami, arriva per il bulgaro il primo successo in carriera su un top 10: sconfigge con il punteggio di 6-3 2-6 6-4 il ceco Tom\u00e1\u0161 Berdych (numero 7 del mondo), per poi perdere al turno successivo contro il serbo Janko Tipsarevi\u0107 con il punteggio di 7-6 6-2, conquistando comunque gli ottavi di finale in un torneo ATP Masters 1000. Agli Open di Francia si ferma al secondo turno dopo aver battuto lo statunitense Donald Young per 7-6, 6-1, 6-1, ma viene sconfitto al turno successivo dal tennista di casa Richard Gasquet in quattro set 5-7, 7-5, 6-2, 6-3.\nImportante risultato lo ottiene al torneo successivo, al Queen's in preparazione a Wimbledon, conquista la prima semifinale in un torneo ATP, perdendo in due set 6-4, 6-4 dall'argentino David Nalbandian. Si presenta a Wimbledon come numero 69 del mondo battendo al primo turno il sudafricano Kevin Anderson in quattro combattuti set 7-5, 7-6, 6-7, 6-3, ma \u00e8 costretto al ritiro per infortunio al turno successivo contro il cipriota Marcos Baghdatis. A neanche un mese di distanza dalla prima semifinale in un torneo ATP conferma i progressi fatti nel 2012 ripetendo il risultato durante il torneo ATP 250 di B\u00e5stad, perdendo contro la testa di serie numero 1 David Ferrer per 6-3 7-5. Questo risultato lo porta alla 61\u00aa posizione, facendolo avvicinare ulteriormente al suo best ranking raggiunto il 22 agosto 2011.\nLa settimana seguente prende parte all'ATP 250 di Gstaad, dove riesce a spingersi fino alle semifinali, la terza semifinale consecutiva, perdendo contro il brasiliano Thomaz Bellucci in due combattuti set 7-6, 7-6. Ai Giochi della XXX Olimpiade di Londra disputati sull'erba di Wimbledon, Grigor Dimitrov diventa il primo giocatore di tennis bulgaro a vincere una partita al torneo di tennis alle Olimpiadi. Dimitrov supera il primo turno battendo il polacco \u0141ukasz Kubot col punteggio di 6-3 7-6, per poi perdere al secondo turno dal francese Gilles Simon col punteggio di 3-6, 3-6. Successivamente prende parte agli US Open, ma perde al primo turno dal francese Beno\u00eet Paire in quattro set. Nel finire della stagione prende parte a diversi tornei ATP 250 e 500. Nel torneo di Basilea raggiunge per la prima volta i quarti di finale in un 500. Prende parte sia al master 1000 di Shanghai sia a quello di Parigi Bercy, nelle due occasioni \u00e8 eliminato al secondo turno. Contribuisce in Coppa Davis al ritorno nel Gruppo II Europa della Bulgaria, giocando e vincendo un singolare in ogni turno vinto dal suo paese: contro Albania, Georgia e Macedonia. Chiude l'anno al suo best ranking, n 48 della classifica mondiale, prima volta per lui nei primi 50 del mondo.\n2013.\nGrigor comincia l'anno partecipando al torneo ATP 250 di Brisbane. Il 5 gennaio raggiunge la sua prima finale ATP in carriera avendo la meglio sul cipriota Marcos Baghdatis, con il punteggio di 6-3 5-7 7-6(5). Durante il torneo il bulgaro gioca un grande tennis sconfiggendo anche Brian Baker, Milos Raonic e J\u00fcrgen Melzer (numeri 2 e 7 del seeding), rispettivamente per 6-3, 6-4 e 6-3, 6-2. Il 6 gennaio viene per\u00f2 sconfitto in finale da Andy Murray per 7-60, 6-2, toccando per\u00f2 la posizione 41 del ranking mondiale, suo best ranking.\nLa settimana seguente partecipa al torneo di Sydney dove per\u00f2 viene malamente sconfitto al primo turno dall'italiano Fabio Fognini per 6-3 6-1. Successivamente prende parte all'Australian Open dove viene malamente sconfitto al primo turno in tre set dal francese Julien Benneteau. Prende poi parte all'Atp 250 di Zagabria dove perde al primo turno dal gigante croato Ivo Karlovi\u0107 per 7-6 7-6. Ottimo risultato nel torneo di Rotterdam dove raggiunge la sua prima semifinale in un ATP 500 battendo Bernard Tomi\u0107, Nikolaj Davydenko e Marcos Baghdatis. Si deve poi arrendere al numero 7 del mondo Juan Mart\u00edn del Potro per 6-4 6-4. Prende poi parte al torneo Master 1000 di Indian Wells, dove si arrende negli ottavi di finale a Novak \u0110okovi\u0107 per 6-7 1-6, conquistando per\u00f2 il suo best ranking di n\u00ba 31 al mondo. La settimana seguente gioca il torneo di Miami dove parte come testa di serie. Un turno avanti, nel secondo match incontra l'italiano Simone Bolelli che per\u00f2 indietro di un set si ritira. Al terzo turno trova il campione britannico Andy Murray, parte benissimo avanti 5-2, ma dopo aver sprecato due set point subisce la rimonta e Murray chiude 7-6. Il secondo set \u00e8 meno appassionante e Murray chiude 6-4.\nIl 19 di aprile gioca i quarti di finale del Masters 1000 di Montecarlo, dove con ogni probabilit\u00e0 disputa la sua migliore partita della stagione contro Rafael Nadal arrendendosi solo al terzo set con il punteggio di 2-6, 6-2, 4-6. Il 7 maggio nel torneo Master 1000 a Madrid batte Novak \u0110okovi\u0107, numero uno del mondo, con il punteggio di 7-6 6-7 6-3 centrando cos\u00ec la sua vittoria pi\u00f9 importante. Il turno successivo affronta Stanislas Wawrinka, venendo sconfitto in tre set 3-6 6-4 6-1, complice anche la stanchezza relativa al match precedente. La settimana seguente, al torneo di Roma, batte Marcos Baghdatis 6-3 6-4 per arrendersi al turno di dopo da Richard Gasquet per 6-4 6-4.\nSuccessivamente prende parte all'Open di Francia, il Roland Garros, e supera i primi due turni incontrando il colombiano Alejandro Falla e il francese Lucas Pouille, rispettivamente per 6-4 1-0 rit., e 6-2 7-6 6-4. Si deve arrendere al terzo turno per mano di Novak \u0110okovi\u0107 per 6-2 6-3 6-3. La settimana seguente inizia la stagione sull'erba, dove il bulgaro difende la semifinale dello scorso anno al torneo del Queens Club, a Londra. Supera con difficolt\u00e0 il primo turno battendo l'israeliano Dudi Sela 4-6 6-2 7-6, trovandosi a due punti dalla sconfitta sul 4-5 del terzo set e sul servizio di Sela 30-0. Perde al turno seguente con l'esperto australiano Lleyton Hewitt per 6-3 6-4. La settimana successiva prende parte al torneo esibizione The Boodles Challenge dove perde la prima partita contro Janko Tipsarevi\u0107 6-7 7-6 10-4 al super tiebreak. Perde anche con Nole \u0110okovi\u0107 per 5-7 6-3 10-6. Vince alla partita successiva contro il polacco Jerzy Janowicz per 6-1 7-6. Inizia poi il torneo di Wimbledon dove al primo turno con una prestazione convincente supera l'italiano Simone Bolelli per 6-1 6-4 6-3. Perde per\u00f2 malamente al turno seguente contro Grega Zemlja per 3-6 7-6 4-6 6-4 11-9 dopo aver salvato inutilmente ben 5 match point. La settimana successiva prende parte al torneo di B\u00e5stad in Svezia, raggiungendo un'ottima semifinale sconfitto da Verdasco in tre set. Al successivo torneo di Washington \u00e8 battuto nei quarti di finale dall'immarcescibile Tommy Haas in due tie-break. A Cincinnati invece \u00e8 fermato ai sedicesimi di Rafa Nadal col punteggio di 2-6 7-5 2-6. Ma \u00e8 agli US Open che subisce un'ennesima delusione, eliminato al primo turno dal portoghese Sousa in 5 set: 6-3 3-6 4-6 7-5 2-6 lo score. Due eliminazioni al primo turno ai tornei di Pechino e Shanghai sembrano l'epilogo grigio della stagione, ma poi, proprio sul finale di stagione, ecco la sorpresa: Dimitrov vince il torneo di Stoccolma, il suo primo torneo! E lo fa battendo in finale in n.3 del mondo, lo spagnolo David Ferrer, con il punteggio di 26 63 64. Successivamente raggiunge i quarti al torneo di Basilea, battuto dal Maestro Roger Federer 3-6 6-7 e termina nei sedicesimi il torneo di Parigi Bercy sconfitto da Del Potro in tre combattuti set 63 36 46. In Coppa Davis partecipa al 1\u00ba turno del Gruppo II Europa da parte della Bulgaria, sconfitta 2-3 dalla Finlandia, giocando e vincendo i suoi due singolari, ma perdendo il doppio. Chiude l'anno ancora una volta al suo best ranking, n.23 della classifica mondiale, sempre in crescita costante.\n2014 SEMI-FINALE A WIMBLEDON, TRIONFO AL QUEEN'S E BEST RANKING..\nGrigor inizia l'anno disputando il torneo di Brisbane dove batte al primo turno Robin Haase ma perde nel turno seguente da Marin \u010cili\u0107. Nel primo torneo del Grande Slam dell'anno, gli Australian Open 2014, Dimitrov vince contro Klahn, batte al secondo turno Lu, sconfigge il n.11 al mondo Milos Raonic al terzo per 6-3 3-6 6-4 7-6, estromette agli ottavi Bautista-Agut ma perde da Rafael Nadal in 4 set ai quarti 6-3 6-7 6-7 2-6. Vince poi in Messico, ad Acapulco, il suo secondo titolo ATP sconfiggendo in ordine Marinko Matosevic, Marcos Baghdatis, Ernests Gulbis, Andy Murray in semifinale in un match tirato per 46 76 76 e poi in finale Kevin Anderson per 7-6 3-6 7-6. Dopo essersi fermato ai sedicesimi di finale al Torneo di Montecarlo, sconfitto da David Ferrer, il 27 aprile 2014 il bulgaro ottiene il terzo sigillo in carriera, secondo stagionale, nel torneo ATP di Bucarest, sconfiggendo in finale Luk\u00e1\u0161 Rosol con il punteggio di 7-6 6-1.\nIl 19 maggio diventa numero 12 del mondo, dopo aver raggiunto le semifinali degli Internazionali d'Italia, durante i quali ha battuto, in ordine, \u00c9douard Roger-Vasselin (4-6 6-3 6-4), Ivo Karlovi\u0107 (7-6 6-4), Tom\u00e1\u0161 Berdych (6-7 6-2 6-2) e Tommy Haas (6-2 e successivo ritiro del giocatore tedesco), prima di fermarsi contro Nadal (venendo sconfitto 2-6 2-6). Il Roland Garros invece non porta fortuna, fermato gi\u00e0 al primo turno da Karlovi\u0107 in soli tre set. La settimana successiva, cambiando superficie e giocando sull'erba veloce del Queen's, il 15 giugno Dimitrov vince il suo quarto titolo ATP, gli AEGON Championships di Londra, permettendosi di eliminare in semifinale Wawrinka (n.3 al mondo) col netto punteggio di 62 64 e poi battendo in finale Feliciano L\u00f3pez 6-7 7-6 7-6.\nA Wimbledon gioca davvero un grandioso torneo, riesce ad arrivare alla sua prima semifinale in uno Slam, eliminando fra gli altri al terzo turno il n.19 al mondo Aleksandr Dolgopolov in 5 favolosi set 6-7 6-4 2-6 6-4 6-1, poi nei quarti battendo il numero 5 Andy Murray con il punteggio schiacciante di 6-1 7-6 6-2, ma nel match per la finale viene sconfitto da Novak \u0110okovi\u0107 in 4 set 4-6 6-3 6-7 6-7 non senza parecchio rammarico, non riuscendo infatti a trasformare diversi set point nel quarto set perso al tie break.\nA Toronto, durante la Rogers Cup, riesce ancora ad arrivare a una preziosa semifinale, persa contro il francese Jo-Wilfried Tsonga (vincitore di quel torneo) con il punteggio di 6-4 6-3. Riesce perci\u00f2 a raggiungere il miglior Ranking in carriera, posizionandosi all'ottavo posto il giorno 4 agosto 2014. \nDopo la parentesi di Cincinnati (fuori al secondo turno per mano di Jerzy Janowicz), agli US Open 2014, da numero 7 del seeding, riesce ad arrivare fino agli ottavi di finale, superando Ryan Harryson, Dudi Sela e David Goffin; ma nulla pu\u00f2 contro il solito Ga\u00ebl Monfils, che lo estromette dalla competizione in soli tre set.\nNon estremamente fortunata \u00e8 la trasferta asiatica, che inaugura la fase finale della stagione. Sconfitto nei quarti al China Open da Novak \u0110okovi\u0107, non riesce ad imporsi allo Shanghai Rolex Masters, dove \u00e8 estromesso al secondo turno da Julien Benneteau. A Stoccolma, chiamato a difendere il titolo conquistato l'anno precedente, viene sconfitto ma solo in finale da Tom\u00e1\u0161 Berdych 7-5 4-6 4-6, mentre a Basilea \u00e8 ancora una volta il padrone di casa Roger Federer ad eliminarlo ai quarti di finale 6-7 2-6. Chiude la sua stagione con la sconfitta al terzo turno del BNP Paribas Masters per opera di Andy Murray, che gli preclude purtroppo la qualificazione per le ATP World Tour Finals. In Coppa Davis partecipa al quarto di finale del Gruppo II Europa da parte della Bulgaria, battendo la Grecia 4-1 e vincendo nettamente sia il singolare che il doppio. Chiude l'anno al suo personale Best Final Ranking, al n. 11 della classifica mondiale.\n2015.\nNel 2015 subito in semifinale a Brisbane sconfitto da Roger Federer 26 26. Poi gli ottavi di finale raggiunti agli Australian Open dove viene eliminato da Andy Murray in 4 set 4-6 7-6 3-6 5-7. Invece a Rotterdam, Acapulco, Indian Wells e Miami non va oltre i primi due turni. Occorre attendere il torneo di Montecarlo per ritrovare un sussulto di orgoglio, con la vittoria su Stan Wawrinka 61 62 e i quarti di finale raggiunti, poi sconfitto inopinatamente da Gael Monfils 1-6 3-6 evidentemente avversario non congeniale al bulgaro, che sistematicamente ci perde. Ottime le semifinali a Istanbul sconfitto da Cuevas in due set 2-6 4-6, e i quarti a Madrid, eliminato da Nadal 36 46 dopo aver sconfitto nuovamente Wawrinka 7-6 3-6 6-3. A Roma viene eliminato al secondo turno da Fognini in 3 set. Al Roland Garros \u00e8 eliminato addirittura al primo turno per opera del promettente americano Sock 67 26 36. Per la classifica purtroppo la sconfitta al Queen's al secondo turno da Gilles Muller ed a Wimbledon al terzo turno da Gasquet in soli 3 set, fanno scivolare Dimitrov di diverse posizioni. Soli due turni superati a Washington, Montreal e Cincinnati non bastano, ma agli US Open si va oltre, Dimitrov perde malamente al secondo turno per opera di Kuku\u0161kin in 5 set 36 67 62 64 46 e da l\u00ec in poi la stagione sar\u00e0 pressoch\u00e9 finita. In Coppa Davis partecipa al quarto di finale del Gruppo II Europa da parte della Bulgaria, battendo Lussemburgo 5-0 e vincendo nettamente sia il singolare che il doppio e portando cos\u00ec il suo record nella competizione a squadre addirittura a 16 vittorie in singolare con 1 sola sconfitta. Chiude l'anno al n.28 della classifica mondiale. Per la prima volta arretrando di qualche posizione.\n2016.\nAncora Brisbane, ancora Roger Federer che lo elimina nei quarti, anche se dopo un match vinto dall\u2019elvetico per 4-6 7-6 4-6. A Sydney \u00e8 finale, battuto da Viktor Troicki in un match incostante 62 16 67. Agli Australian Open al terzo turno \u00e8 ancora Roger Federer a eliminarlo in quattro set (4-6, 6-3, 1-6, 4-6). A Delray Beach sono semifinali, battuto inopinatamente da Rajeev Ram 4-6, 3-6. Dopo aver raggiunto i quarti ad Acapulco (battuto da Thiem 5-7 2-6), raggiunge la finale anche nel torneo di Istanbul, dove perde la partita e la testa, infatti il n. 89 del mondo, l'argentino Schwartzman lo batte 7-6 6-7 0-6 in un match a tratti largamente dominato e poi, dopo la perdita del tie-break, completamente gettato via da Grigor. Seguono cinque tornei con uscite al primo turno, compreso il Roland Garros, dove perde (ancora una volta mostrando limiti caratteriali), al 5 set contro Troicki 6-2 3-6 7-5 5-7 3-6. A Wimbledon \u00e8 eliminato al terzo turno da Johnson 7-6 6-7 4-6 2-6. Poi il risveglio a Toronto, dove raggiunge i quarti sconfitto da Nishikori 3-6 6-3 2-6 e la prestigiosa semifinale a Cincinnati, dove elimina, fra gli altri, Wawrinka al terzo turno 64 64, prima di arrendersi a Marin Cilic 6-4 3-6 5-7. Gli ottavi di finale agli US Open sono un buon risultato, anche se viene sconfitto da Andy Murray in tre set nettissimi. \nA Chengdu, in China raggiunge ancora una semifinale, battuto a sorpresa dallo spagnolo Ramos-Vi\u00f1olas; mentre a Pechino raggiunge ancora una finale, dopo un ottimo torneo, che rimarr\u00e0 nella memoria di molti per aver eliminato nei quarti di finale in modo assolutamente netto Rafa Nadal 6-2 6-4 con una grandissima prestazione, che \u00e8 sembrata fare da preludio al buon anno successivo, una sorta di sparti-acque della carriera del bulgaro. Nella finalissima \u00e8 battuto di nuovo da Andy Murray (nel frattempo divenuto n.2 al mondo, e lanciato oramai verso il n.1 che raggiunger\u00e0 di l\u00ec a pochi giorni) con il punteggio di 4-6 6-7. \nLa stagione si chiude con un'ulteriore semifinale ottenuta a Stoccolma, sconfitto dal redivivo Mart\u00edn Del Potro (che poi vincer\u00e0 il torneo) per 4-6 5-7. E con il terzo turno a Parigi Bercy eliminato da \u0110okovi\u0107 in tre set combattuti 6-4 2-6 3-6. Non partecipa alla Coppa Davis. Chiude l'anno al n. 17 della classifica mondiale.\n2017: l'anno migliore.\nSulla scia del favoloso finale di stagione precedente, Grigor Dimitrov apre l'anno in ottima forma vincendo il torneo di Brisbane, dopo aver battuto Johnson, Mahut, Thiem, Raonic e Nishikori. \nAgli Australian Open, partendo come testa di serie n.15, gioca molto bene tutti gli incontri battendo l'australiano Christopher O'Connell 7-6 6-3 6-3, il sudcoreano Hyeon Chung 1-6 6-4 6-4 6-4, il francese Richard Gasquet 6-3 6-2 6-4, l'uzbeko Denis Istomin 2-6 7-6 6-2 6-1 e il belga David Goffin 6-3 6-2 6-4. Si arrende solamente in semifinale, non senza aver lottato fino all'ultima goccia di energia, contro un esplosivo Rafael Nadal in un match di 5 ore e 5 set di autentica battaglia tennistica, finita 6-3 5-7 7-6 6-7 6-4 per il maiorchino. Torna cos\u00ec ad essere n. 13 al mondo.\nUna settimana dopo Dimitrov vince anche il torneo di Sofia, giocato in casa, battendo in finale Goffin 7-5 6-4. Si tratta dunque del sesto torneo vinto in carriera. A Rotterdam viene sconfitto nei quarti di finale da Goffin 6-4, 1-6, 6-3. Sul cemento americano di Indian Wells e Miami, vince una sola partita contro Michail Ju\u017enyj.\nLa stagione su terra \u00e8 molto deludente, esce all'esordio a Marrakech battuto da Tommy Robredo e a Montecarlo sconfitto da Jan-Lennard Struff. A Madrid batte Philipp Kohlschreiber e Ivo Karlovi\u0107, per poi arrendersi al terzo turno a Dominic Thiem col punteggio di 6-4, 4-6, 69-7, fallendo cinque match point. A Roma viene sconfitto al primo turno 6-3, 2-6, 3-6, da Juan Mart\u00edn del Potro. Al Roland Garros, raggiunge per la seconda volta in carriera il terzo turno, battendo St\u00e9phane Robert 6-2, 6-3, 6-4 e Tommy Robredo 6-3, 6-4, 7-5, per poi essere eliminato 7-5, 6-3, 6-4 da Pablo Carre\u00f1o Busta.\nTorna in campo a Stoccarda, dove riceve un bye al primo turno, ma viene poi sconfitto al secondo da Jerzy Janowicz in due set. A Londra, come tds numero 6, batte al primo turno Ryan Harrison 6-3, 6-1, al secondo Julien Benneteau 4-6, 6-3, 6-4 e nei quarti Daniil Medvedev 6-3, 3-6, 6-3. In semifinale viene sconfitto 5-7, 6-3, 1-6 da Feliciano L\u00f3pez. A Wimbledon batte al primo turno Schwartzman 7-64, 6-2, 6-2, al secondo turno si impone 6-3, 6-2, 6-1 su Marcos Baghdatis e al terzo approfitta del ritiro di Dudi Sela sul 6-1, 6-1, in favore del bulgaro. Raggiunge quindi il quarto turno per la seconda volta in carriera dopo il 2014, affronta Roger Federer che lo batte 6-4, 6-2, 6-4. Subisce poi due eliminazioni al terzo turno, a Washington viene eliminato da Daniil Medvedev in due set, e a Montreal da Robin Haase in tre set.\nLa settimana successiva a Cincinnati batte al secondo turno Feliciano L\u00f3pez 7-65; 6-4, al terzo turno Juan Mart\u00edn del Potro 6-3, 7-5 e nei quarti Y\u016bichi Sugita 6-2, 6-1. Raggiunge per il secondo anno consecutivo la semifinale, dove batte John Isner 7-64, 7-610. Nella sua prima finale in un Master 1000 affronta Nick Kyrgios e lo batte per 6-3, 7-5 vincendo cos\u00ec il suo primo Master 1000 in carriera. Allo US Open non riesce a confermarsi, batte al primo turno V\u00e1clav \u0160afr\u00e1nek 6-1, 6-4, 6-2, ma viene poi sconfitto da Andrej Rubl\u00ebv col punteggio di 7-5, 7-63, 6-3.\nLa stagione asiatica parte con il torneo 500 di Pechino, dove arriva in semifinale perdendo da Nadal in tre set, poi al Master 1000 di Shanghai arriva ai quarti di finale perdendo nuovamente da Nadal sempre in tre set. \nTorna in finale al torneo di Stoccolma ma perde da Del Potro.\nDebutta all'ultimo torneo dell'anno, le Finals di Londra, dove con grande sorpresa riesce a vincere il suo titolo pi\u00f9 importante in carriera, avendo vinto il torneo da imbattuto e diventando il primo bulgaro della storia a vincere il titolo: batte in finale il belga David Goffin per 7-5, 4-6, 6-3 e conclude cos\u00ec il suo anno migliore in carriera, chiudendo al numero 3 del mondo e con 4 titoli in bacheca, tra cui il Master 1000 di Cincinnati e le Finals.\n2018: la caduta in classifica.\nInizia la stagione con la semifinale al torneo di Brisbane, dove, dopo le vittorie con Millman e Edmund, viene eliminato da Nick Kyrgios. \nAgli Australian Open supera al primo turno Dennis Novak, poi, in ordine cronologico, si impone su McDonald, Rubl\u00ebv e Kyrgios arrivando ai quarti di finale del torneo. Lascia la manifestazione contro Edmund in 4 set.\nCon la testa di serie numero 2 prende parte all'ATP di Rotterdam, raggiunge la finale ma cade sotto i colpi di Roger Federer con un doppio 6-2.\nDelude al Master1000 di Indian Wells, perdendo gi\u00e0 al primo turno con lo spagnolo Verdasco 6-7, 6-4, 3-6.Non va molto meglio a Miami: supera il primo turno con il tedesco Marterer in tre partite, ma si arrende ai sedicesimi contro Chardy. A causa di questi risultati perde la terza posizione nella classifica mondiale, superato ma Marin Cilic.\nRiscatta le ultime deludenti prestazioni al Master di Montecarlo, raggiungendo la semifinale. Sconfigge Herbert, Kohlschreiber e Goffin prima di arrendersi a Rafa Nadal, al quale concede solo 5 giochi in tutta la partita.\nSi iscrive all'ATP di Barcellona. Al primo turno demolisce 6-2 6-2 il francese Chardy, mentre agli ottavi batte Jaziri. Ai quarti di finale sfida Pablo Carre\u00f1o Busta, contro il quale perde in due set.\nNon va meglio nei due successivi Master, cio\u00e8 a Miami e a Roma. In entrambi i tornei interrompe la sua corsa al primo turno, rispettivamente per mano di Milos Raonic e Kei Nishikori.\nCerca riscatto con uno Slam, arriva l'occasione al Roland Garros. Il sorteggio lo mette di fronte a Safwat al primo turno, che batte 5-1, 6-4, 7-6. Fa fatica al secondo turno con Donaldson, ma al tiebreak del quinto set riesce a vincere per 10-8. Non va oltre i sedicesimi, infatti cade contro Verdasco 7-6, 6-2, 6-4.\nNel successivo torneo dello slam, quello di Wimbledon, perde al primo turno contro lo svizzero Stan Wawrinka dopo aver vinto il primo set.\nIl momento negativo non intende fermarsi, anche al Master1000 di Cincinnati non va oltre il secondo turno. Sconfigge Mi\u0161a Zverev, fratello di Alexander, ma si ferma di fronte a Novak \u0110okovi\u0107.\nGli US Open sono un copione di Wimbledon, anche qui esce al primo turno, sempre con Stan Wawrinka in tre set. \nGli scarsi risultati ottenuti lo fanno scivolare al settimo posto del ranking mondiale. \nNell'ultimo torneo importante dell'anno, il Master1000 Parigi-Bercy perde le ultime speranze di qualificarsi per le ATP Finals uscendo agli ottavi contro Marin \u010cili\u0107, dopo aver sconfitto Bautista Agut 7-6, 6-4 ai sedicesimi. Chiude l'anno alla posizione numero 19 in classifica, crollando rispetto al terzo posto del 2017.\n2019: crollo totale, semifinali US Open e Parigi-Bercy.\nInizia la stagione alla posizione numero 21 della classifica.\nRiparte allo stesso modo dell'anno precedente, dall'Australia. Nel torneo di Brisbane raggiunge i quarti di finale perdendo contro Kei Nishikori con un doppio 5-7. Agli Australian Open, invece, supera i primi tre turni battendo Tipsarevi\u0107, Cuevas e Fabbiano, ma il giovane Tiafoe ha la meglio su di lui agli ottavi di finale in quattro set.\nCerca di proseguire la rinascita ai tornei del Master1000, in particolar modo a Miami e Montecarlo. A Miami esce al secondo turno per mano dell'australiano Thompson, mentre a Montecarlo perde agli ottavi contro Rafael Nadal.\nL'avventura, che prosegue in Spagna, non \u00e8 delle migliori. All'ATP di Madrid perde 7-6 7-6 al primo turno con Taylor Fritz, mentre a Barcellona non riesce ad andare oltre gli ottavi di finale.\nAgli Internazionali d'Italia lascia un altro Master al primo turno perdendo in tre set contro il tedesco Jan-Lennard Struff. \nAl Roland Garros perde un altro Slam contro Wawrinka, questa volta al terzo turno, non al primo come nella stagione precedente. Nei primi due incontri aveva battuto Tipsarevi\u0107 e Marin \u010cili\u0107.\nA Wimbledon perde ancora al primo turno, viene battuto da Moutet in cinque set dopo essere stato in vantaggio 6-2 6-3 nelle prime due partite dell'incontro. Scivola alla 58 posizione in classifica ATP.\nNei successivi tornei non colleziona grandi risultati, esce alla prima partita anche nel torneo di Cincinnati perdendo in tre set contro Wawrinka. \nIn questo momento si trova alla posizione numero 78 del ranking mondiale.\nC'\u00e8 la svolta, per\u00f2, in America, agli US Open. Al primo turno elimina l'italiano Andreas Seppi, mentre ai trentaduesimi vince a tavolino contro \u010cili\u0107. Nelle due partite successive batte, in entrambi i casi in tre set, Majchrzak e Alex De Minaur, tornando a giocare un quarto di finale Slam. Deve affrontare lo svizzero Roger Federer, terza testa di serie, e vince in cinque set una partita fantastica (sfruttando al meglio il problema alla schiena del campione svizzero) per 3-6, 6-4, 3-6, 6-4, 6-4 che gli garantisce un posto tra i migliori quattro del torneo. Contro Daniil Medvedev, per\u00f2, raccoglie appena tredici giochi, perdendo tre set a zero.\nDopo aver perso alcuni ATP250 tra primo e secondo turno replica la semifinale americano al Master1000 di Parigi-Bercy. Elimina il padrone di casa Ugo Humbert, poi non lascia scampo a due ottimi giocatori come David Goffin e Dominic Thiem. Passa anche i quarti di finale contro Cristian Gar\u00edn, ma non pu\u00f2 nulla contro Novak \u0110okovi\u0107 che lo batte in semifinale 7-6 6-4.\nChiude l'anno al ventesimo posto, salvando la stagione grazie alle due semifinali all'ultimo respiro.\n2020.\nInaugura la nuova stagione sportiva giocando la prima edizione dell'ATP Cup. Vince due partite contro Evans e Albot, per poi arrendersi al Belgio di David Goffin. La sua nazionale sar\u00e0 eliminata alla fase a gironi.\nPrende parte agli Australian Open e, accreditato della testa di serie numero 18, esce al secondo turno perdendo contro Tommy Paul al tie break del quinto set.\nSi regala alcuni ottavi di finale agli ATP250, ma soprattutto la semifinale nell'Atp 500 di Acapulco persa contro Rafael Nadal 6-3 6-2.\nDopo lo stop per la pandemia torna a giocare il torneo di Cincinnati il 23 agosto, e al primo turno sconfigge il francese Humbert. Ai sedicesimi si arrende in tre set a Marton Fucsovics.\nAgli US Open non riesce a ripetere la cavalcata della stagione precedente e, dopo aver vinto la prima partita contro Tommy Paul, perde ancora con Fucsovics. In questo momento occupa la posizione numero 22 della classifica mondiale.\nAgli Internazionali d'Italia si spinge fino ai quarti di finale di un Master1000, battendo Gianluca Mager al primo turno, Yoshihito Nishioka al secondo, e recuperando un set e un break negli ottavi a Jannik Sinner. Interrompe la sua cavalcata ai quarti contro il canadese Denis Shapovalov al terzo set.\nAl Roland Garros, terzo ed ultimo Slam dell'anno per la cancellazione di Wimbledon, arriva fino agli ottavi di finale, e lascia il torneo per mano di Stefanos Tsitsipas. Nei tre turni precedenti era riuscito a battere Barrere, Martin e Roberto Carballes Baena.\nFa un'ottima figura all'ATP 500 di Vienna, dove elimina Karen Cha\u010danov al primo turno 7-6 6-3, si prende la rivincita su Tsitsipas agli ottavi eliminandolo 6-7, 6-4, 6-3, per poi fermarsi ai quarti a favore di Daniel Evans in tre set.\nChiude la stagione al diciannovesimo posto mondiale.\n2021: quarti di finale all'Australian Open e semifinale ad Indian Wells.\nLa stagione del bulgaro si apre con un quarto di finale a Melbourne, in un ATP 250. Nei primi due turni batte due australiani: Harris e Popyrin. Si arrende 5-7 2-6 al francese Moutet.\nIl suo Australian Open inizia con la vittoria in tre set ai danni di Marin Cilic, al secondo turno sconfigge Alex Bolt e al terzo approfitta del ritiro di Carre\u00f1o Busta (sul 6-0 1-0 a favore del bulgaro). La vera sorpresa, per\u00f2, arriva agli ottavi di finale, dove Dimitrov sovrasta l'austriaco Dominic Thiem, numero tre del mondo, in tre set, andando a vincere 6-4 6-4 6-0. Nei quarti di finale viene per\u00f2 estromesso dalla rivelazione del torneo Aslan Karacev per 6-2 4-6 1-6 2-6 lamentando un infortunio alla schiena che ne condiziona il rendimento a partire dal secondo set. Grazie a questi risultati si riporta ad alti livelli, raggiungendo la posizione numero 16 della classifica mondiale. Torna in campo nell'Abierto Mexicano Telcel ad Acapulco dove viene sconfitto nei quarti di finale dal giovane italiano Lorenzo Musetti con il punteggio di 6-4, 7-6 (3). Nel masters 1000 di Miami viene sconfitto al primo turno dall'inglese Cameron Norrie.\nDopo gli scarsi risultati rimediati negli altri tre tornei Slam, Dimitrov ritrova fiducia al BNP Paribas Open, dove sconfigge Daniel Altmaier (6-4 6-2), Reilly Opelka (6-3 6-4) e, soprattutto, il numero 2 del mondo e recente campione degli US Open Daniil Medvedev (4-6 6-4 6-3, rimontando da uno svantaggio di 1-4 nel secondo set). Accede quindi ai quarti di finale, dove incontra Hubert Hurkacz, che batte con il punteggio di 3-6, 6-4, 7-62, approdando alla semifinale di un Masters 1000 per la prima volta dal 2019. In questa circostanza incrocia Cameron Norrie.\nStile di gioco.\nGrigor Dimitrov \u00e8 destrorso e gioca il rovescio a una mano. Preferisce le superfici veloci. Il colpo pi\u00f9 efficace \u00e8 il diritto, ma possiede anche un ottimo servizio e un rovescio slice molto insidioso che gli permette di cambiare ritmo e soprattutto di mettere in difficolt\u00e0 gli avversari, i quali spesso sono costretti a giocare un colpo interlocutorio e poco efficace. \u00c8 dotato di una straordinaria manualit\u00e0 ed elasticit\u00e0, qualit\u00e0 che gli permettono di compiere giocate spettacolari come tweener, vol\u00e8e in tuffo e recuperi esasperati finendo nel fare delle spaccate."}
{"id": "2303186", "revid": "154893", "url": "https://it.wikipedia.org/wiki?curid=2303186", "title": "Davide I MacMalcolm", "text": ""}
{"id": "2303187", "revid": "154893", "url": "https://it.wikipedia.org/wiki?curid=2303187", "title": "Dab\u00edd I Mac Ma\u00edl Choluim", "text": ""}
{"id": "2303189", "revid": "154893", "url": "https://it.wikipedia.org/wiki?curid=2303189", "title": "Dabid I", "text": ""}
{"id": "2303193", "revid": "810736", "url": "https://it.wikipedia.org/wiki?curid=2303193", "title": "Effetto superficie", "text": ""}
{"id": "2303200", "revid": "1318658", "url": "https://it.wikipedia.org/wiki?curid=2303200", "title": "Offiziolo Bodmer", "text": "LOffiziolo Bodmer \u00e8 un libro d'ore miniato da Michelino da Besozzo nella prima met\u00e0 del XV secolo. Originariamente era custodito nelle Biblioteca Viscontea Sforzesca e ora \u00e8 conservato nella Pierpont Morgan Library di New York (numero di inventario Ms. 944).\nL'opera \u00e8 emblematica della scuola di miniatura lombarda del gotico internazionale, all'epoca una delle pi\u00f9 apprezzate d'Europa. A partire dalla fusione tra colorismo giottesco e temi lineari cortesi della generazione immediatamente precedente (come Giovannino de' Grassi) Michelino crea un'opera caratterizzata da una linea fluida, colori tenui e un ritmo prezioso nel disegno delle figure, che prescinde dalle problematiche spaziali; il tutto \u00e8 arricchito da freschissimi dettagli naturalistici, presi dall'osservazione diretta. \nOgni foglio miniato \u00e8 circondato da un tralcio che simula una pianta fiorita, dotata delle radici nella parte bassa della pagina. Il colore dei petali fa sempre un delicato contrappunto alle tinte dominanti della scena rappresentata."}
{"id": "2303202", "revid": "1723025", "url": "https://it.wikipedia.org/wiki?curid=2303202", "title": "Filippo del Belgio", "text": "\u00c8 il figlio primogenito di re Alberto II, a cui \u00e8 succeduto dopo l'abdicazione di quest'ultimo per motivi di salute, e di Paola Ruffo di Calabria. Ha sposato la contessa Mathilde d'Udekem d'Acoz, da cui ha avuto quattro figli. La figlia maggiore, Elisabetta, \u00e8 la prossima in linea di successione.\nBiografia.\nNascita e battesimo.\nFilippo \u00e8 nato il 15 aprile 1960 nel Castello Belvedere a Laeken in Belgio e fu battezzato un mese dopo nella chiesa di Saint Jacques-sur-Coudenberg a Bruxelles. Il suo padrino e madrina furono suo nonno paterno, il re Leopoldo III, e sua nonna materna Luisa Ruffo di Calabria.\nIstruzione.\nL'allora principe Filippo ha ricevuto la sua educazione primaria e tre anni di istruzione secondaria presso il Coll\u00e8ge Saint-Michel d'Etterbeek.\nDal 1978 al 1981 il re Filippo ha frequentato l'accademia reale militare belga nel 118\u00b0 \"Promotion Toutes Armes\". Il 26 settembre 1980 \u00e8 stato nominato sottotenente e ha prestato giuramento come ufficiale.\nHa continuato il suo percorso educativo al Trinity College a Oxford e ha frequentato la scuola di specializzazione alla Stanford University in California, dove si \u00e8 laureato il 1985 con un Master of Arts in scienze politiche.\nHa ottenuto le ali da pilota di caccia, il certificato da paracadutista e un comando. Nel 1989 ha frequentato una serie di sessioni speciali presso il Regio Istituto Superiore della Difesa. Lo stesso anno \u00e8 stato promosso a colonnello. Il 25 marzo 2001 il principe \u00e8 stato nominato al grado di maggior generale nella componente terrestre e nella componente aerea e al grado di retroammiraglio nella componente marittima.\nMatrimonio.\nIl 4 dicembre 1999, a Bruxelles, con rito civile nel municipio di Bruxelles e con rito religioso nella Concattedrale di San Michele e Santa Gudula, Filippo ha sposato Mathilde d'Udekem d'Acoz, figlia di un conte vallone di nobile famiglia belga e discendente in linea femminile di nobili famiglie polacche come i principi Sapieha e i conti Komorowski.\nLa principessa Elisabetta, primogenita della coppia, \u00e8 la prima nella linea di successione al trono, prima dei suoi fratelli e di sua sorella, che sono al secondo, terzo e quarto posto nella successione.\nAscesa al trono.\nIl 3 luglio 2013 il re Alberto II ha annunciato la sua intenzione di abdicare in favore del figlio Filippo il successivo 21 luglio. 90 minuti dopo l'abdicazione del padre, Filippo ha prestato giuramento come \"re dei Belgi\".\nA seguito della modifica delle leggi di successione con il passaggio da primogenitura agnatica (Lex Salica) alla primogenitura assoluta (in cui il maggiore dei figli \u00e8 sempre l'erede legittimo) la principessa Elisabetta \u00e8 la prossima nella linea di successione, seguita dai suoi fratelli minori, il principe Gabriele e il principe Emanuele, e dalla sorella minore la principessa Eleonora.\nRegno.\nFilippo ha svolto un ruolo preminente nella formazione di un governo di coalizione dopo le elezioni parlamentari del 2014. Gli incontri politici con il re sono stati spostati dal Castello di Laeken al Palazzo reale di Bruxelles.\nNel maggio del 2019 il re ha incontrato il presidente del Vlaams Belang Tom Van Grieken; questa \u00e8 stata la prima volta che il partito ha ricevuto un'udienza reale. Nel 2020, Filippo ha chiesto ufficialmente scusa per gli \"atti di violenza e crudelt\u00e0\" commessi durante il dominio coloniale belga dello Stato Libero del Congo.\nDiscendenza.\nDal matrimonio tra Filippo e Mathilde d'Udekem d'Acoz sono nati quattro figli:"}
{"id": "2303209", "revid": "1048993", "url": "https://it.wikipedia.org/wiki?curid=2303209", "title": "Jacopo Cavallaro", "text": "Biografia.\nJacopo Cavallaro nasce da una famiglia di artisti: padre scenografo e madre pittrice.\nDopo svariate esperienze teatrali, all'et\u00e0 di 18 anni acquista notoriet\u00e0 nell'interpretazione del co-protagonista della miniserie tv \"Il capo dei capi\", trasmessa su Canale 5 nel 2007. \nEsordisce sul piccolo schermo nel 2007 come comparsa nel film tv \"L'ultimo dei Corleonesi\" e, dopo l'esperienza ne \"Il capo dei capi\", nel 2009 fa parte del cast della miniserie \"Squadra antimafia - Palermo oggi\", in onda su Canale 5 (2009).\nNel 2011 \u00e8 in \"Come un delfino\" con Raoul Bova. Interpreta poi Giovanni Vitrano in \"Catturandi - Nel nome del padre\" serie televisiva trasmessa su Rai 1 nel 2016. Interpreta poi il personaggio realmente esistito Salvino Madonia, il killer di Libero Grassi, in \"Liberi sognatori\" serie di quattro film per la televisione che raccontano le storie delle vittime di mafia Libero Grassi, Mario Francese, Emanuela Loi e Renata Fonte, trasmessi da Canale 5 nel 2018."}
{"id": "2303211", "revid": "125683290", "url": "https://it.wikipedia.org/wiki?curid=2303211", "title": "Motore Multiair", "text": "Il Multiair (precedentemente noto anche come Uniair) \u00e8 un sistema di controllo dell'apertura delle valvole in motori a benzina e motori diesel, brevettato da Fiat Auto nel 2002, e presentato per la prima volta su un motore di serie (motore FIRE) nel 2009, anno in cui, a partire dal 22 maggio, \u00e8 iniziata la produzione nello stabilimento di Termoli, gi\u00e0 produttore del FIRE. Nel 2010 \u00e8 stata presentata anche la versione Twinair, applicata alla nuova famiglia di propulsori SGE a due cilindri, e nel 2018 l'applicazione ai motori della famiglia Firefly.\nDescrizione.\nIl Multiair \u00e8 l'alternativa proposta dal Gruppo Fiat ai sistemi camless, ovvero ai sistemi di attuazione delle valvole che non utilizzano l'albero a camme: lo scopo dei progettisti del Multiair \u00e8 quello di fornire, in un sistema a camme, la stessa flessibilit\u00e0 dei sistemi camless.\nIn un motore tradizionale, la camma permette di assegnare il profilo di apertura e chiusura delle valvole. La legge di apertura/chiusura risulta fissa e pu\u00f2 essere ottimizzata tramite un \"sistema di distribuzione a fasatura variabile\" solo per un ristretto range di funzionamento, discriminato dal numero di giri al minuto del motore. La rotazione della camma spinge la punteria e apre o chiude la valvola.\nNel sistema Multiair la punteria \u00e8 costituita da due elementi rigidi collegati tramite un pompante contenente olio. Il pompante \u00e8 dotato di una valvola controllata da un sistema elettronico dedicato. Se la valvola del pompante \u00e8 chiusa, l'olio (approssimabile ad un fluido incomprimibile) trasmette il moto alla seconda parte della punteria; se la valvola \u00e8 aperta, l'olio fluisce in una apposita vasca, la seconda parte della punteria \u00e8 libera e la valvola del motore, guidata da una molla di richiamo, si richiude. Se inizialmente la valvola dell'elemento pompante \u00e8 chiusa, la punteria seguir\u00e0 il profilo di apertura imposto dalla camma. Aprendo in un istante di tempo opportuno la valvola del pompante (in base alle situazioni operative e all'azionamento del comando gas), la punteria sar\u00e0 richiamata dalla molla e, di conseguenza, non verr\u00e0 raggiunta la massima apertura o si anticiper\u00e0 la chiusura della stessa. Se nel frattempo viene richiesta maggiore potenza, la valvola di controllo si richiuder\u00e0, evitando che altro olio fuoriesca, permettendo di utilizzare (se ancora disponibile) il profilo rimanente della camma, ma senza riuscire a riguadagnare la corsa persa con la fuoriuscita dell'olio.\nCaratteristiche.\nIl sistema Multiair permette di gestire in modo molto elastico e indipendente, adeguando alle diverse situazioni operative, due variabili, il tempo di apertura della valvola e la fasatura d'apertura, ritardando l'apertura e/o anticipando la chiusura. Questo permette un controllo totale, che precedentemente era possibile solo con i sistemi di distribuzione camless. Attualmente, non esistono alternative pronte all'industrializzazione.\nVantaggi.\nIl controllo completo delle valvole permette innanzitutto l'eliminazione della valvola a farfalla, dato che questa funzione viene ora gestita direttamente con questo nuovo sistema di distribuzione. Tale eliminazione aumenta il rendimento complessivo aumentando l'efficienza di riempimento dei cilindri. Essa viene ottenuta grazie alla riduzione delle perdite di carico sull'aspirazione, le cosiddette perdite di pompaggio, che si verificano ai carichi parzializzati nei sistemi sprovvisti di valvola di controllo e allo stesso tempo permette di migliorare il riempimento con acceleratore completamente azionato e motore ad alti regimi. La prima situazione \u00e8 lo scenario di utilizzo tipico nei motori nelle auto stradali, mentre il secondo delle auto per uso sportivo.\nNei sistemi tradizionali - con alimentazione a corpo farfallato sprovvisti di sistemi di controllo/regolazione dell'apertura stessa - si pu\u00f2 incorrere nella situazione di valvola a farfalla completamente aperta e motore a bassi regimi, questo comporta un elevato riempimento del cilindro, ma anche una perdita dell'aria aspirata nella prima fase di compressione, dove la valvola a fungo risulta ancora aperta. Questo fa s\u00ec che il motore utilizzi pi\u00f9 energia rispetto all'aver aspirato la quantit\u00e0 corretta d'aria.La farfalla anche in posizione di completa apertura rappresenta un ostacolo al flusso di aria che determina una zona di depressione (rispetto alla pressione ambiente) a valle della farfalla all'interno dei condotti di aspirazione quando quello che occorrerebbe invece per massimizzare il riempimento dei cilindri in fase di aspirazione \u00e8 una pressione di segno positivo, questo riduce il riempimento massimo del motore ad elevati regimi di funzionamento.\nInoltre, la FIAT dichiara un aumento della coppia motrice e della potenza massima del motore, abbinate a una riduzione dei consumi, riduzione delle emissioni di CO2, riduzione delle emissioni di idrocarburi incombusti (HC) e monossido di carbonio (CO) e di ossidi di azoto (NOx).\nI massimi benefici di questa tecnologia si ottengono con l'adozione del turbocompressore, che consente di ridurre la cilindrata dei motori e avere, a parit\u00e0 di potenza, una riduzione dei consumi e delle emissioni. Un esempio \u00e8 il motore 1.4 Turbo Multiair da 135-140 cavalli che non solo consuma meno della variante aspirata da 105 CV ma addirittura meno di quella a 8 valvole sempre aspirata da 78 CV, a fronte di valori di potenza e coppia quasi doppi.\nEsistono anche altre possibilit\u00e0 volte ad aumentare l'efficienza dei propulsori (e quindi a migliorare i consumi), ad esempio implementando un ciclo Miller ai bassi carichi per aumentare l'efficienza e un ciclo Otto agli alti, quando \u00e8 necessario sviluppare potenze maggiori.\nVersioni.\nIl 0.9 Twinair due cilindri.\nIl motore 0.9 \"Twinair\", presentato durante il Salone dell'automobile di Ginevra del 2010, inaugura la famiglia di propulsori \"SGE\" ed \u00e8 un bicilindrico a quattro tempi realizzato dalla Fiat Powertrain Technologies per equipaggiare i modelli di city car prodotti dal Gruppo Fiat. La cilindrata \u00e8 di 875 cm\u00b3, distribuzione a quattro valvole per cilindro con iniezione elettronica e turbocompressore. La potenza massima \u00e8 di 85 cavalli erogati a 5.500 giri al minuto con coppia massima pari a 145 N\u00b7m, disponibile a 1.900 giri al minuto. Questo propulsore dispone anche di una modalit\u00e0 \"Eco\", la cui attivazione \u00e8 in grado di limitare la coppia massima a soli 100 N\u00b7m, a 1.750 giri al minuto, in modo da ridurre emissioni e consumi. Il primo modello a essere equipaggiato con il motore 0.9 Twinair \u00e8 stata la Fiat 500.\nDal 2011 al 2019 \u00e8 stata prodotta anche una versione da 105 cv e 145 N\u00b7m di coppia, sempre turbocompressa, adottata dalle Fiat 500, Punto, 500L e dall'Alfa Romeo Mito.\nIl 1.4 Multiair quattro cilindri.\nIl 1.4 FIRE \u00e8 stato il primo ad adottare il nuovo sistema Multiair nell'estate del 2009 e la messa in vendita \u00e8 iniziata nel settembre dello stesso anno. Il motore ha mantenuto immutata la cilindrata di 1.368\u00a0cm\u00b3 ma ha guadagnato numerosi cavalli di potenza, sia nelle versioni aspirate sia in quelle sovralimentate. L'iniezione \u00e8 elettronica con distribuzione 1 ACT (cinghia dentata), attuatore Uniair lato aspirazione e camme in testa lato scarico.\nLa versione aspirata (di cui \u00e8 cessata la produzione) erogava 105 cavalli a un regime di 6.500 giri al minuto per una coppia motrice di 130 N\u00b7m a 4.000 giri al minuto ed equipaggiava i modelli Alfa Romeo MiTo, Fiat Punto Evo e Punto 2012.\nIl 1.4 Turbo invece viene prodotto in vari step di potenza: la prima versione aveva 135 cavalli (erogati a 5.000 giri al minuto) con coppia massima di 230 Nm a 1.750 giri al minuto, ed equipaggiava le MiTo e Punto Evo; venne prodotta anche la versione da 140 cavalli adottata a partire dal 2010 dalle Alfa Romeo Giulietta (anche in versione 150 cavalli), Fiat Bravo e 124 Spider, Lancia Delta, e dal 2014 dalle Jeep Renegade e Fiat 500X. Le versioni pi\u00f9 spinte sono la 1.4 Turbo Multiair erogante inizialmente 170 cavalli a 5.500 giri al minuto, montata sulle Abarth 124 Spider, Alfa Romeo MiTo e Giulietta, Jeep Renegade e Compass, Fiat 500X. La coppia motrice sale a 250 Nm disponibile a 2.500 giri al minuto. Tutti i 1.4 Multiair sono nati gi\u00e0 omologati Euro 5, abbinati al sistema \"Start&amp;Stop\" e alimentati solo a benzina (non vengono prodotte versioni bifuel).\nNel 2010 sono state presentati anche altri due step derivati dal 170 cavalli, ovvero la versione da 165 e quella da 180 della Abarth Punto Evo e Abarth 595 (successivamente equipaggiate con motori della famiglia T-Jet in vari livelli di potenza). I valori di coppia del 165 cavalli sono 250 N\u00b7m disponibile a 2.250 giri al minuto, mentre la 180 cavalli eroga 270 N\u00b7m a quota 3.000 giri al minuto migliorando l'efficienza del propulsore. Le versioni riservate all'Abarth subiscono alcune modifiche nell'erogazione della potenza, leggermente pi\u00f9 brusca per rispettare l'indole sportiva del marchio.\nNell'edizione 2010 del concorso International Engine of the Year il 1.4 Multiair \u00e8 stato nominato Best New Engine dell'anno.\nNel 2019 la 124 Spider, ultima a montare questo propulsore (FIRE con Multiair, mentre le altre vetture ancora in produzione hanno nel frattempo adottato i motori sovralimentati delle famiglie \"T-Jet\" (FIRE) oppure \"FireFly\" (anche questi ultimi con tecnologia Multiair), cessa la produzione per mancata convenienza all'aggiornamento allo step antinquinamento Euro 6d .\nIl 2.0 MultiAir2 quattro cilindri.\nNel 2016 debutta con l'Alfa Romeo Giulia la tecnologia Multiair2 (con il profilo delle camme d'aspirazione con un'estensione asimmetrica sul lato di apertura, che abbinato a una specifica logica di controllo consente di gestire meglio l'EGR interno) applicata ai propulsori della famiglia GME, tecnologia gi\u00e0 applicata anche ai \"FIRE\" e dal 2018 ai \"FireFly\".\nI MultiAir2 1.0 a tre cilindri e 1.3 a quattro cilindri.\nLe versioni al lancio nel mercato europeo sono due, un 1.0 da 120 CV e un 1.3 da 150 o 180 CV, tutte turbocompresse, appartenenti alla famiglia dei motori Firefly e disponibili - dal 2020 - anche in versione ibrida."}
{"id": "2303212", "revid": "1776051", "url": "https://it.wikipedia.org/wiki?curid=2303212", "title": "Heroes of Our Time", "text": "Heroes of Our Time \u00e8 la traccia di apertura e primo singolo del quarto album dei DragonForce registrato in studio, \"Ultra Beatdown\".\n\u00c8 stato pubblicato via web in streaming sulla loro pagina di MySpace ufficiale il 4 luglio 2008. L'8 luglio 2008 il video musicale \u00e8 uscito on-line con la durata ridotta di 4:58. Questo procedimento \u00e8 stato usato per altri due singoli, \"Through the Fire and Flames\" e \"Operation Ground and Pound\". Il 15 luglio 2008 il singolo \u00e8 stato reso disponibile come download su iTunes.\nIl 21 agosto 2008 \u00e8 stato reso disponibile come contenuto scaricabile per accanto a \"Revolution Deathsquad\" e \"Operation Ground and Pound\".\nIl 3 dicembre 2008, la canzone ha ottenuto una nomination ai Grammy Award per miglior performance metal."}
{"id": "2303226", "revid": "287204", "url": "https://it.wikipedia.org/wiki?curid=2303226", "title": "Morgan Library &amp; Museum", "text": "La Morgan Library &amp; Museum \u00e8 una biblioteca e museo di New York.\nNata come collezione privata del banchiere John Pierpont Morgan, \u00e8 ospitata nell'edificio appositamente costruito per ospitarla nel 1902, progettato dal gruppo di architetti McKim, Mead and White. Il figlio di Morgan, J.P. Morgan Jr, convert\u00ec la collezione in un'istituzione pubblica nel 1924. Oggi \u00e8 un'istituzione anche museale, e ospita un patrimonio di manoscritti rari, stampe e libri tra i pi\u00f9 preziosi del mondo. Dal 2003 l'edificio storico \u00e8 stato sottoposto ad un intervento di rinnovamento su progetto dell'architetto italiano Renzo Piano. Il museo ha riaperto nel 2006 con quattro nuove sale espositive, un auditorium, una nuova sala di lettura e un nuovo ingresso.\nL'edificio.\nNel 1900 Pierpont Morgan, uno dei banchieri pi\u00f9 influenti degli Stati Uniti, inizi\u00f2 a pensare alla costruzione di una biblioteca a New York v\u00f2lta a conservare la sua grande collezione di libri antichi e manoscritti. Nel 1906 affid\u00f2 il progetto per la costruzione dell'edificio all'architetto Charles F. McKim (1847\u20131909), esponente del cosiddetto \u201cAmerican Renaissance\u201d. La biblioteca - di piccole dimensioni - consiste in tre stanze: la sala di studio di Morgan, la Biblioteca e l'ufficio della bibliotecaria Belle de Costa Greene. Le stanze si irradiano da una rotonda principale, decorata da Harry Siddons Mowbray (1858-1928) con affreschi e stucchi ispirati alla maniera di Raffaello.\nLa Biblioteca di Morgan \u00e8 ospitata nella pi\u00f9 grande delle stanze di McKim e accoglie oltre alla preziosa collezione libraria anche oggetti d'arte della sua collezione, quali l'arazzo con Il Trionfo dell'Avarizia di Pieter Coecke van Aelst del 1545. Lo Studio, il pi\u00f9 sontuoso e raccolto delle tre stanze, \u00e8 coperto da un soffitto ligneo fiorentino, riadattato per le dimensioni della stanza, e decorato con finestre svizzere e un camino marmoreo attribuito allo scultore rinascimentale Desiderio da Settignano. \nNel 1924, undici anni dopo la morte del padre, J.P. Morgan Jr (1867-1943) rese pubblica la biblioteca e nel 1928 diede avvio ai lavori per un nuovo edificio (Annex) con le funzioni di sala di lettura e sala espositiva della nuova biblioteca. Il progetto fu affidato a Benjamin Wistar Morris (1870-1944) che integr\u00f2 il nuovo complesso al vecchio.\nNegli ultimi vent'anni (1999 e 2002) si sono assecondati diversi interventi, soprattutto dedicati all'interno della struttura, per il mantenimento e la conservazione del grande patrimonio artistico delle collezioni.\nIl pi\u00f9 grande progetto di rinnovamento e ampliamento del complesso si deve all'architetto italiano Renzo Piano (2003-2006). Inaugurato nel 2006, il nuovo edificio integra in un unico complesso i tre nuclei storici: la Morgan Library progettata da McKim, l'Annex building disegnato da Wistar Morris, e la casa dei Morgan, risalente alla met\u00e0 dell'Ottocento. Le principali novit\u00e0 sono costituite dal nuovo ingresso sulla Madison Avenue (Gilbert Court), costituito da un padiglione in vetro che funge da snodo tra i diversi edifici e i piani superiori e inferiori, l'auditorium e le quattro nuove sale per le esposizioni temporanee (Engelhard Gallery, Morgan Stanley Gallery East, Morgan Stanley Gallery West e Clare Eddy Thaw Gallery). Il progetto di espansione ha portato cos\u00ec al raddoppio dell'intera superficie museale.\nLe collezioni.\nLa Morgan Library &amp; Museum possiede una collezione molto ampia di dipinti, oggetti d'arte e pi\u00f9 di 20.000 opere su carta (disegni antichi, moderni, contemporanei e stampe). Oltre al patrimonio librario, a stampa e manoscritto, la collezione originaria di J.P. Morgan comprendeva dipinti, principalmente di scuola rinascimentale italiana e nordica, e oggetti d'arte dal terzo millennio a.c. all'Ottocento. Ancora visibili nello Studio sono i dipinti di Hans Memling, Francesco Francia, Pietro Perugino, Cima da Conegliano, Macrino d\u2019Alba e Domenico Tintoretto, le maioliche di Giorgio Andreoli da Gubbio, e i rilievi rinascimentali in marmo di Donatello, Antonio Rossellino, Desiderio da Settignano e Giovan Francesco Rustici.\nDopo la morte del fondatore parte della collezione fu venduta per volere dello stesso Morgan. Il principale beneficiario della vendita fu il Metropolitan Museum of Art che acquis\u00ec in quell'occasione circa 6.000 oggetti dalla collezione Morgan, mentre altre opere furono destinate al Wadsworth Atheneum di Hartford, la citt\u00e0 nativa di J.P. Morgan.\nLa collezione \u00e8 stata notevolmente ampliata dalla data della sua fondazione grazie ad acquisti e donazioni.\nDisegni e stampe.\nCon pi\u00f9 di 20.000 opere su carta, la Morgan Library \u00e8 una delle collezioni di grafica pi\u00f9 importante al mondo. Tra i capolavori conservati, i disegni italiani sono circa tre mila e contano opere di Leonardo da Vinci, Michelangelo e Raffaello. Altri artisti inclusi sono D\u00fcrer, Hogarth, Gainsborough, Blake, Turner, Constable e Burne-Jones, Rembrandt, Hendrick Goltzius, Rubens, van Dyck, Claude Lorrain, Fragonard, Watteau, Ingres, Delacroix, Degas, Van Gogh, C\u00e9zanne, Matisse e Picasso. Parte della collezione di disegni antichi fu acquisita nel 1909 dal collezionista inglese Charles Fairfax Murray, mentre numerose e recenti acquisizioni sono seguite nel corso degli anni, come quella dell'importante collezione Thaw, che comprende disegni antichi e moderni (da Francesco di Giorgio, Federico Barocci, fino a Jackson Pollock, Georgia O'Keeffe e Robert Motherwell).\nManoscritti e libri a stampa.\nLa collezione di manoscritti comprende copie uniche e prime edizioni di grande importanza, quali numerosi libri d'Ore miniati, quali gli esemplari di Caterina di Kleve, Gian Galeazzo Visconti (Offiziolo Bodmer, miniato da Michelino da Besozzo) e di Alessandro Farnese (miniato da Giulio Clovio). Tra le copie a stampa si contano tre copie della Bibbia di Gutenberg. \nLa collezione comprende anche documenti moderni, scritti e firmati da personaggi della storia quali Elisabetta I d'Inghilterra, Napoleone, Isaac Newton e Voltaire. \nL'interesse di J.P. Morgan per la letteratura \u00e8 documentata dalla presenza dei manoscritti originali - con correzioni degli autori - del Paradiso Perduto di John Milton, Canto di Natale di Charles Dickens, i disegni di Antoine de Saint-Exupe\u00e9ry per il Piccolo Principe e dalle lettere e i diari di autori quali Jane Austen, Charlotte Bront\u00eb, Lord Byron, Wilkie Collins, Albert Einstein, John Keats, Abraham Lincoln, and John Steinbeck. La raccolta \u00e8 stata integrata dall'acquisto neln 1997 del Pierre Matisse Gallery Archive da una importante raccolta di manoscritti e lettere di autori americani del novecento come John Cheever, Ezra Pound, e Tennessee Williams.\nManoscritti e spartiti musicali.\nLa collezione copre circa sei secoli di storia della musica e tra i partiti musicali originali si contano le carte di Mahler, Brahms, Chopin, Verdi, Debussy, Mozart, Schubert e Richard Strauss, oltre che due lettere giovanili scritte a tredici anni da Wolfgang Amadeus Mozart e il manoscritto della Sonata per Violino n. 10, op. 96 in G maggiore di Beethoven.\nSono parte della raccolta anche gli appunti sui quali Bob Dylan scrisse le canzoni \u201cBlowin' in the Wind\u201d(1962) e \u201cIt Ain't Me Babe\u201d(1964).\nSigilli e tavolette antiche.\nLa collezione di sigilli della Morgan \u00e8 la pi\u00f9 importante degli Stati Uniti e una delle pi\u00f9 rilevanti al mondo per quanto riguarda l'area del Medio Oriente, Mesopotamia, Babilonia, Assiria, dal quinto millennio A.C. al quarto secolo D.C. Gran parte dei sigilli hanno forma cilindrica e sono finemente incisi con scene figurative, che poi venivano stampate sull'argilla tramite impressione."}
{"id": "2303233", "revid": "12379", "url": "https://it.wikipedia.org/wiki?curid=2303233", "title": "Dorino", "text": ""}
{"id": "2303236", "revid": "729019", "url": "https://it.wikipedia.org/wiki?curid=2303236", "title": "Stazione di Bevera", "text": "La stazione di Bevera \u00e8 una fermata ferroviaria posta sulla linea Cuneo-Ventimiglia. Serve il centro abitato di Bevera, frazione del comune di Ventimiglia.\nStoria.\nLa fermata fu aperta al servizio viaggiatori nel 1914, contestualmente all'inaugurazione della tratta Ventimiglia-Airole, che nel 1928 sarebbe stata prolungata in territorio francese quale collegamento internazionale Cuneo - Tenda - Ventimiglia/Nizza.\nChiusa nel 1944 in conseguenza degli eventi bellici che condussero all'interruzione della linea, la fermata venne riaperta nel 1979.\nStrutture e impianti.\nPer quello che riguarda la categorizzazione delle stazioni, RFI la considera di categoria \"bronze\"."}
{"id": "2303241", "revid": "23026727", "url": "https://it.wikipedia.org/wiki?curid=2303241", "title": "Chirurgia Plastica e Ricostruttiva", "text": ""}
{"id": "2303242", "revid": "23026733", "url": "https://it.wikipedia.org/wiki?curid=2303242", "title": "Chirurgia plastica e ricostruttiva", "text": ""}
{"id": "2303244", "revid": "23026742", "url": "https://it.wikipedia.org/wiki?curid=2303244", "title": "Medicina Nucleare", "text": ""}
{"id": "2303245", "revid": "339392", "url": "https://it.wikipedia.org/wiki?curid=2303245", "title": "SUEM-118", "text": ""}
{"id": "2303248", "revid": "123995105", "url": "https://it.wikipedia.org/wiki?curid=2303248", "title": "Giovanni Antonio Lappoli", "text": "Biografia.\nOrigini.\nFiglio d'arte, rimasto presto orfano del padre Matteo, lodato pittore dei suoi tempi che era stato discepolo di Pietro d'Antonio Dei insieme a Domenico Pecori, si mise a bottega presso quest'ultimo, volendo seguire le orme del padre.\nTrasferimento a Firenze.\nDopo questo tirocinio e dopo la morte della madre si trasfer\u00ec a Firenze dove sub\u00ec l'influenza di Andrea del Sarto e poi del Pontormo presso cui prefer\u00ec continuare il suo apprendistato dopo aver visto la \"Fede e la Carit\u00e0\" dipinta da quest'ultimo allora giovane astro della pittura fiorentina. Copi\u00f2 assiduamente per diversi anni le opere del maestro assimilandone la maniera sotto il pressante stimolo di Giovanni Maria dal Borgo a Sansepolcro che dirigeva i discepoli del maestro e spinto dalla rivalit\u00e0 con il Bronzino che vedeva tenuto in maggiore considerazione dal maestro. Raggiunse comunque lodati risultati ma a un certo punto si lasci\u00f2 distrarre da altre compagnie dedicandosi a imparare a suonare il liuto. Andando di tanto in tanto a disegnare il nudo dal vero con Iacopo di Sandro, discepolo di Andrea del Sarto, prese a colorire alcuni suoi quadri e poi a dipingerne di propri. Fra questi si annoveravano alcune Madonne e vari ritratti, andati perduti come d'altronde quasi tutta la sua produzione per lo pi\u00f9 a carattere religioso.\nA Firenze si leg\u00f2 d'amicizia con Perin del Vaga, fuggito da Roma nel 1523 a causa della peste, che gli fece tornare la voglia di dedicarsi interamente alla pittura progettando di andare con lui a Roma. Ma arrivata la peste anche in Firenze si vide invece costretto a tornarsene a Arezzo dove ebbe qualche commissione.\nViaggio a Roma.\nAppena passata la peste a Roma vi si rec\u00f2 attratto dalle occasioni che offriva quella citt\u00e0 dove gi\u00e0 erano operosi i suoi amici Perin del Vaga, il Rosso Fiorentino e molti altri. Qui ebbe modo di conoscere anche il grande Giulio Romano. Sfortuna volle che fosse fatto prigioniero dagli spagnoli durante il sacco di Roma del 6 maggio 1527 soffrendo grandi patimenti nelle loro carceri. \nRitorno ad Arezzo.\nRiusc\u00ec a stento a fuggire da Roma rifugiandosi in Arezzo presso lo zio Giovanni Pollio Lappoli, erudito letterato che era stato maestro di lettere del Vasari. Non si era ancora del tutto ripreso da quella brutta avventura che dovette lasciare di nuovo per alcuni mesi Arezzo colpita da una violenta e improvvisa epidemia di peste. Passata l'epidemia e tornato in citt\u00e0 ebbe alcune commissioni che esegu\u00ec cercando l'aiuto del suo maestro Pontormo che si trovava a Borgo San Sepolcro a dipingere una tavola per la Compagnia di Santa Croce. Fu in buona relazione con Giorgio Vasari con cui in tarda et\u00e0 si dolse di non aver messo a miglior frutto il tempo della sua giovent\u00f9 perseverando nel disegno anzich\u00e9 distrarsi in altri trattenimenti.\nAd Arezzo prese moglie ed ebbe un figlio. Mor\u00ec nel 1552 all'et\u00e0 di sessant'anni colpito da una febbre fortissima.\nL'unica sua opera firmata e sopravvissuta si trova nella cripta della chiesa di sotto di Santa Maria del Sasso a Bibbiena. Si tratta di una tavola a olio raffigurante la Madonna con i santi Bartolomeo e Mattia ed \u00e8 firmata \"\u201cG. Ant. Lappoli Arretino. Pictore.\u201d\""}
{"id": "2303250", "revid": "1632387", "url": "https://it.wikipedia.org/wiki?curid=2303250", "title": "Take Cover (Queensr\u00ffche)", "text": "Take Cover \u00e8 un album tributo del gruppo musicale statunitense Queensr\u00ffche, pubblicato il 13 novembre 2007 dalla Rhino Records.\nIl disco.\nSi tratta di un album composto interamente da cover. Dopo la prima settimana dalla pubblicazione l'album entra nella classifica dei primi 200 della rivista Billboard, precisamente alla posizione numero 173, vendendo 5.500 copie."}
{"id": "2303251", "revid": "23026807", "url": "https://it.wikipedia.org/wiki?curid=2303251", "title": "William Halse Rivers Rivers", "text": ""}
{"id": "2303260", "revid": "23026885", "url": "https://it.wikipedia.org/wiki?curid=2303260", "title": "Psicologia Sperimentale", "text": ""}
{"id": "2303270", "revid": "23027040", "url": "https://it.wikipedia.org/wiki?curid=2303270", "title": "Antropologia Medica", "text": ""}
{"id": "2303310", "revid": "729019", "url": "https://it.wikipedia.org/wiki?curid=2303310", "title": "Stazione di Olivetta San Michele", "text": "La stazione di Olivetta San Michele \u00e8 una fermata ferroviaria posta sulla linea Cuneo-Ventimiglia. Serve l'omonimo comune.\nStoria.\nL'impianto fu inaugurato il 30 ottobre 1928 contestualmente all'attivazione della ferrovia internazionale.\nStrutture e impianti.\nLa fermata \u00e8 costituita da un'unica banchina accessibile attraverso un imponente edificio, restaurato nel 2002, situato in Via Roma."}
{"id": "2303311", "revid": "1543377", "url": "https://it.wikipedia.org/wiki?curid=2303311", "title": "Centro Atl\u00e1ntico de Arte Moderno", "text": "Il Centro Atl\u00e1ntico de Arte Moderno (noto anche come CAAM) \u00e8 un museo dedicato all'arte contemporanea che si trova nel quartiere di Vegueta nella citt\u00e0 di Las Palmas de Gran Canaria.\nProduce esposizioni, ospita mostre itineranti e dispone di un Laboratorio e Osservatorio di ricerca che organizza seminari e simposi sull'arte contemporanea.\nStoria.\nNel 1974 viene deliberata la creazione di un Museo di Arte Contemporanea al posto della vecchia sede del Banco de Espa\u00f1a. \nSi raccoglieva cos\u00ec un desiderio che era stato degli artisti della cosiddetta Generazione del '27 che, guidati dal carisma di Eduardo Westerdahl, uniti dal progetto editoriale della Gaceta de Arte si proponevano la conquista della modernit\u00e0 nell'arcipelago canario.\nPer circa 10 anni i lavori rimasero bloccati.\nNel 1984 si riprende il discorso con una serie di dibattiti che sono una vera e propria dichiarazione di intenti e si decide che il museo sar\u00e0 lo strumento di rilancio dell'intero quartiere di Vegueta utilizzando non solo lo spazio assegnato, ma anche una serie di altri edifici non adiacenti che avrebbero ospitato laboratori e seminari.\nSi unirono cos\u00ec alla sede di Calle Los Balcones 11 anche la sede del numero 9 e San Antonio Abad, spazio non distante dall'edificio centrale, sempre nel quartiere di Vegueta, dedicato all'arte emergente canaria.\nLa facciata degli edifici di Los Balcones, per volere del governo della citt\u00e0, doveva rimanere intatta, ma per gli spazi interni venne indetto un concorso con le cattedre di architettura di Madrid, Barcellona e Las Palmas. \nPunto chiave sarebbero stati, oltre agli spazi espositivi, i depositi per le opere e le zone di studio per tesisti e studiosi che volessero occuparsi della collezione.\nVinse il concorso l'architetto spagnolo Francisco J. S\u00e1enz de Oiza. Il suo progetto conserva le facciate originali dei due edifici preesistenti: quella che si trova al numero 11 di stile neoclassico e probabilmente opera di Manuel de Le\u00f3n y Falc\u00f3n e quella del numero 9 che presenta tratti geometrici.\nAl momento di stabilire l'orientamento della collezione si decise di tenere come punto di partenza El Paso, gruppo artistico che storicamente aveva avuto una grande importanza per le Canarie.\nA met\u00e0 degli anni '80 inizi\u00f2 l'acquisizione di opere e il tema della tricontinentalit\u00e0 divenne immediatamente fondamentale nell'identit\u00e0 del centro.\nGli artisti canari e l'arte locale non potevano prescindere da elementi europei, africani e americani, poich\u00e9 la cultura locale \u00e8 il prodotto di questa relazione e miscellanea.\nNel 1986 iniziarono i lavori e nel settembre 1989 ci fu l'inaugurazione con \"El surrealismo entre viejo y nuevo mundo\", una mostra che ripercorreva la diaspora degli artisti surrealisti verso gli Stati Uniti.\nLe altre esposizioni d'esordio sono state \"Nestor en las Hesperides\" sul simbolismo in Europa e \"Africa Hoy\".\nCarmelo Artiles Bola\u00f1os fu il primo presidente.\nFrancisco Ramos Camejo fu vicepresidente.\nMartin Chirino, artista, fu direttore.\nNel 1990 inizia ad editarsi la rivista Atlantica Revista de Arte y Pensamiento, pubblicazione dipendente dal CAAM, ma con una vocazione generale avanguardista e internazionale.\nIl museo possiede una collezione permanente di circa 2.500 opere, la maggior parte delle quali proviene dall'America, dall'Africa e dall'Europa."}
{"id": "2303312", "revid": "129019", "url": "https://it.wikipedia.org/wiki?curid=2303312", "title": "CAAM", "text": ""}
{"id": "2303329", "revid": "597500", "url": "https://it.wikipedia.org/wiki?curid=2303329", "title": "30\u00aa Mostra internazionale d'arte cinematografica di Venezia", "text": "La 30\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 23 agosto al 5 settembre del 1969, sotto la direzione di Ernesto G. Laura.\nIn questa edizione i premi per tutte le sezioni furono aboliti. La direzione della Mostra assegn\u00f2 uno speciale Leone d'oro per il complesso della carriera a Luis Bu\u00f1uel, che venne a ritirarlo di persona.\nEvento di questa edizione fu la presentazione di \"Fellini Satyricon;\" era dal 1955, con \"Il bidone\", che il regista riminese non presentava un film a Venezia. I biglietti furono esauriti con largo anticipo, la direzione decise allora la ripetizione del film subito dopo la prima proiezione serale del film.\nPremio.\nOmaggio per il complesso dell'opera a Luis Bu\u00f1uel"}
{"id": "2303331", "revid": "729019", "url": "https://it.wikipedia.org/wiki?curid=2303331", "title": "Stazione di Breglio", "text": "La stazione di Breglio (in francese \"Gare de Breil-sur-Roya\") \u00e8 una stazione ferroviaria internazionale a servizio dell'omonimo comune francese, situata lungo la ferrovia Cuneo-Ventimiglia nel punto di diramazione della linea Breglio-Nizza.\nL'impianto, aperto il 30 ottobre 1928, fu inizialmente gestito dalla \"Compagnie Paris-Lyon-M\u00e9diterran\u00e9e\" (PLM) e pass\u00f2 alla \"Soci\u00e9t\u00e9 nationale des chemins de fer fran\u00e7ais\" (SNCF) il 1\u00ba gennaio 1938.\nBombardata ripetutamente dalle forze alleate nell'estate 1944 e devastata dall'esercito tedesco nell'ottobre successivo, la stazione rest\u00f2 completamente isolata dalla rete ferroviaria per la distruzione sistematica di viadotti e gallerie operata dai tedeschi nel tentativo di frenare l'avanzata americana: il 12 settembre 1944 vennero distrutte le opere sulla diramazione di Ventimiglia, nella notte tra il 27 e il 28 ottobre 1944 quelle sulla diramazione di Nizza e tra il 15 e il 27 aprile 1945 quelle sul ramo comune verso Cuneo.\nLa stazione venne riaperta parzialmente il 20 aprile 1947 con la riattivazione della sola linea proveniente da Nizza e cos\u00ec rimase, per oltre trentadue anni, fino al 6 ottobre 1979, giorno dell'inaugurazione della Cuneo-Ventimiglia ricostruita.\nStoria.\nLe fasi realizzative.\nI lavori di costruzione iniziarono nel giugno 1920 con la realizzazione di una piattaforma di circa che richiese lo sbancamento del terreno a nord e il riempimento del lato sud con il materiale di risulta delle gallerie. Fu anche necessario deviare per circa un chilometro la strada nazionale 204 verso il corso del Roja.\nIl 18 giugno 1920 l'impresa \u00abMercier\u00bb, impegnata nei cantieri francesi della Cuneo-Ventimiglia/Nizza, chiese con una lettera indirizzata al ministro italiano dei lavori pubblici il ripristino del binario della \u00abAirole-confine sud\u00bb, proponendo dal canto suo l'accelerazione dei lavori nel tratto fino a Breglio. La richiesta, appoggiata da Parigi, si concretizz\u00f2 il 30 gennaio 1922 con l'unione delle rotaie al confine italo-francese posto all'uscita della stazione di Piena, permettendo all'impresa di ricevere direttamente per ferrovia i materiali necessari alla sua attivit\u00e0. La presenza del binario provvisorio spinse il consiglio municipale a votare, il 16 luglio successivo, una mozione volta a ottenere la \u00abmessa in servizio immediata della Ventimiglia-Breglio\u00bb, ma la richiesta non venne accolta.\nI lavori per i fabbricati di stazione iniziarono alla fine del 1926 e durarono fino alla primavera del 1928. Trattandosi di una stazione internazionale di diramazione, il complesso degli impianti ferroviari venne concepito in modo da essere in grado di far fronte a tutti i tipi di traffico. Vennero dunque realizzati un monumentale fabbricato viaggiatori di di lunghezza, affacciato ad un annesso di raggruppante \"buffet\", \"buvette\", cucina, i locali doganali francesi e italiani, per la Guardia di Finanza italiana e i servizi diversi. Questa zona, dedicata ai viaggiatori, era servita da cinque binari, tre marciapiedi dotati di pensilina e un sottopassaggio.\nIl servizio merci era distribuito su quattro aree, specializzate per traffico locale, di importazione, di esportazione e bestiame.\nIl servizio trazione disponeva di una rimessa locomotive suddivisa in due parti dedicate a PLM e FS, di un binario di rifornimento, di una piattaforma girevole e di un fabbricato dormitorio, refettorio e servizi per il personale.\nIl 10 ottobre 1928 il treno di ricognizione PLM \"Nizza-Confine nord\", fu il primo convoglio ufficiale a transitare in stazione, seguito il 26 ottobre dal treno di ricognizione FS \"Cuneo Gesso-Ventimiglia\".\nLa stazione venne inaugurata il 30 ottobre 1928, assieme alle linee Cuneo-Ventimiglia e Breglio-Nizza, e aperta all'esercizio commerciale il giorno successivo.\nLa cerimonia di inaugurazione si articol\u00f2 in diverse fasi: il treno PLM proveniente da Nizza sal\u00ec prima fino a Fontan-Saorgio, allora ultima stazione in territorio francese, quindi ritorn\u00f2 a Breglio dove attese l'arrivo del treno FS proveniente da Cuneo Gesso. All'incontro in stazione delle delegazioni internazionali segu\u00ec subito il pranzo offerto dal ministro dei lavori pubblici francese nel capannone delle merci di importazione. Dopo i discorsi di rito pronunciati al termine del banchetto dai ministri dei lavori pubblici dei due paesi, Andr\u00e9 Tardieu per la Francia e Giovanni Giuriati per l'Italia, le carrozze PLM e FS, riunite nel frattempo in un solo convoglio, proseguirono verso la stazione di Ventimiglia per il rinfresco offerto dalle Ferrovie dello Stato.\nL'evento che port\u00f2 la stazione al suo massimo sviluppo fu l'equipaggiamento pressoch\u00e9 integrale del suo piazzale con la linea di contatto bifilare italiana in occasione dell'elettrificazione in corrente alternata trifase a della tratta tra le stazioni di San Dalmazzo di Tenda e Piena, esercita a trazione elettrica a partire dal 21 aprile 1935.\nIl ritardo dell'elettrificazione del tratto francese sul resto della Cuneo-Ventimiglia, messo sotto tensione il 15 maggio 1931, fu causato dall'opposizione delle autorit\u00e0 militari francesi, che tolsero il loro veto soltanto nel 1934 considerando la trazione elettrica pi\u00f9 vulnerabile di quella a vapore in caso di conflitto. Per lo stesso motivo venne impedita alla PLM l'elettrificazione in corrente continua a della Breglio-Nizza, sulla quale era stata prevista l'installazione della catenaria tra Nizza e Sospello e l'adozione dell'alimentazione a terza rotaia da qui a Breglio, per aggirare l'incompatibilit\u00e0 della linea aerea francese, monofilare, con quella bifilare italiana in quest'ultima stazione.\nL'ultimo atto della fase di sviluppo iniziale della stazione avvenne il 1\u00ba gennaio 1938 con il passaggio formale della gestione dalla PLM alla \"Soci\u00e9t\u00e9 Nationale des Chemins de fer Fran\u00e7ais\" (SNCF).\nLe vicende belliche.\nDopo la dichiarazione di guerra da parte dell'Italia, i ferrovieri delle FS in servizio a Breglio lasciarono la stazione nelle prime ore del mattino dell'11 giugno 1940, dirigendosi a Piena a bordo di un carrello. Successivamente il capo stazione di Breglio provvide alla rimozione di due spezzoni di rotaia alla frontiera sud e, dopo aver tolto l'alimentazione elettrica alla stazione, gli ultimi ferrovieri SNCF lasciarono la valle Roja portandosi a Nizza.\nNella stessa notte i genieri del 15\u00ba Corpo d'armata francese interruppero le comunicazioni ferroviarie con l'Italia facendo saltare il ponte di Saorgio, tra Breglio e Fontan-Saorgio sulla Cuneo-Ventimiglia, e i viadotti \u00abBassera\u00bb e \u00abBevera\u00bb, tra Breglio e Sospello sulla Breglio-Nizza.\nUna delle prime preoccupazioni della commissione che si instaur\u00f2 dopo l'armistizio italo-francese del 24 giugno 1940 fu il ripristino della rete ferroviaria. All'inizio di agosto venne dunque intrapresa la ricostruzione dei ponti distrutti, affidando i lavori sia ai civili che ai militari. L'impresa \u00abBorie\u00bb, di casa sulla linea, ricostru\u00ec in muratura, secondo il progetto originale, il viadotto \u00abBassera\u00bb, mentre il rifacimento del ponte di Saorgio e del viadotto \u00abBevera\u00bb venne assegnato al genio militare italiano, che ricostru\u00ec le due opere per mezzo di travate metalliche provvisorie.\nIl 28 novembre 1940, dopo il completamento del ripristino delle opere, venne finalmente ristabilita la continuit\u00e0 della Cuneo-Ventimiglia e della Breglio-Nizza..\nCon l'armistizio separato firmato l'8 settembre 1943 da Badoglio la valle Roja precipit\u00f2 nel caos e visse la progressiva occupazione da parte dell'esercito tedesco. Nella notte tra il 10 e l'11 settembre il personale FS in servizio a Breglio abbandon\u00f2 la stazione dirigendosi a San Dalmazzo di Tenda con un carrello a motore, che fu l'ultimo veicolo a transitare sul ponte di Saorgio prima che venisse nuovamente distrutto, questa volta ad opera degli artificieri del \u00ab7\u00ba Alpini\u00bb che lo fecero saltare intorno alle 2 del mattino.\nLe comunicazioni ferroviarie con l'alta valle Roja rimasero interrotte fino al 2 gennaio 1944, quando i genieri dell'esercito tedesco, nuovo occupante della valle, completarono il ripristino provvisorio del ponte facendo uso di travate metalliche appoggiate su spalle in cemento.\nDal 28 luglio al 19 agosto 1944 la stazione sub\u00ec pesanti bombardamenti alleati ad alta quota che, malgrado l'imprecisione del tiro, raggiunsero ben settantadue volte l'obiettivo.\nIl 12 settembre 1944 i tedeschi abbandonarono parzialmente la bassa valle Roja distruggendo sistematicamente i pi\u00f9 importanti viadotti e gallerie della tratta Breglio-Ventimiglia, tagliando cos\u00ec le comunicazioni con quest'ultima.\nNella notte tra il 27 e il 28 ottobre 1944 i tedeschi abbandonarono Sospello, facendo saltare al loro passaggio le principali opere ferroviarie fino a Breglio, tra le quali il viadotto \u00abBassera\u00bb, distrutto per la seconda volta, e i portali delle due gallerie che si affacciavano all'estremit\u00e0 sud del piazzale di Breglio (\u00abGigne\u00bb sulla diramazione per Ventimiglia e \u00abCaranca\u00bb su quella per Nizza). Le retroguardie distrussero poi sistematicamente i binari, gli scambi e le installazioni elettriche della stazione per stabilirvi un campo minato e un sistema di reticolati di filo spinato.\nTra il 15 e il 26 aprile 1945 l'esercito tedesco in ritirata verso nord oper\u00f2 la distruzione sistematica dei principali viadotti e gallerie della linea verso Cuneo, tra cui il ponte di Saorgio che venne fatto saltare per la terza volta, lasciando Breglio e le altre stazioni della valle Roja completamente isolate dalla rete ferroviaria.\nLa riapertura della Breglio-Nizza (20 aprile 1947).\nNel dopoguerra le FS intrapresero la ricostruzione della parte di loro competenza della Cuneo-Ventimiglia (tratte \u00abCuneo-San Dalmazzo di Tenda-Confine nord\u00bb e \u00abConfine sud-Piena-Ventimiglia\u00bb), cominciando da nord e raggiungendo la stazione di Vievola il 22 dicembre 1946, dove si arrestarono perch\u00e9 era gi\u00e0 nell'aria la cessione di Tenda e Briga Marittima alla Francia, che venne sancita con la firma del trattato di pace del 10 febbraio 1947.\nLa SNCF, dal canto suo, dovette eseguire importanti lavori Tra Sospello e Breglio per rimettere in efficienza le gallerie e i viadotti distrutti. In stazione vennero rimosse le macerie e smantellati i binari danneggiati, ma si provvide solamente alla riparazione sommaria del fabbricato viaggiatori, al ripristino di due binari viaggiatori, di qualche binario di carico e scarico merci e dell'accesso alla piattaforma girevole e alla parte SNCF della rimessa locomotive. Il primo treno da Nizza arriv\u00f2 a Breglio il 20 aprile 1947, ma anche da parte SNCF la ricostruzione non and\u00f2 oltre questa stazione.\nLa riapertura della Cuneo-Ventimiglia (6 ottobre 1979).\nIl nuovo confine in valle Roja fu un forte ostacolo per la ricostruzione della Cuneo-Ventimiglia, la cui parte francese non venne ripristinata nonostante le promesse fatte alle popolazioni di Tenda e Briga Marittima in vista del plebiscito che avrebbe sancito il loro passaggio alla Francia. Anche le richieste dei comuni di Fontan e Saorgio, francesi dal 1860, caddero nel vuoto: il 10 maggio 1947 il consiglio comunale di Fontan reclam\u00f2 il proseguimento dei lavori di ripristino oltre Breglio, ma, nonostante le promesse ministeriali, non vennero sbloccati i fondi e le comunicazioni vennero ristabilite con un servizio di autobus con corse prolungate su Tenda e Limone in coincidenza con le FS.\nDopo decenni di reiterate richieste da parte delle popolazioni dei comuni italiani e francesi attraversati dalla linea e di disinteresse da parte dei rispettivi governi, la situazione si sblocc\u00f2 il 24 giugno 1970 con la firma di una convenzione italo-francese per la ricostruzione della ferrovia, ma per il ripristino del tratto in territorio transalpino fu necessario attendere fino al 1\u00ba febbraio 1976, data ufficiale di inizio dei lavori.\nIl \"risveglio\" della stazione di Breglio inizi\u00f2 nell'estate 1978 con l'arrivo, via Nizza, di treni di pietrisco che veniva trasbordato e spedito con autocarri ai cantieri di posa del binario in alta Roja. Nell'autunno dello stesso anno prese avvio la demolizione e la successiva ricostruzione dei fabbricati danneggiati, che port\u00f2 la stazione al suo assetto definitivo con quattro binari passanti e un nuovo fabbricato per la dogana.\nAlle 12:08 del 29 gennaio 1979, a nord della stazione di Breglio, il nuovo binario proveniente da Cuneo si riallacci\u00f2 a quello proveniente da Nizza. L'evento venne celebrato con una cerimonia informale alla quale parteciparono il vicesindaco di Breglio, Masseglia, il capo del \"Groupe d'\u00c9tudes et Travaux\" (GET) della SNCF, ing. Alain Lecoq, e il responsabile dell'Ufficio Lavori FS di Cuneo, geom. Nandino Frignani.\nIl 24 febbraio 1979 venne completata, fino alla frontiera sud, la posa del binario verso Ventimiglia.\nIl 22 marzo 1979 un treno italiano, partito da Cuneo con a bordo i membri della commissione mista FS-SNCF, autorit\u00e0 e giornalisti, ripercorse per la prima volta la valle Roia raggiungendo Breglio e spingendosi fino a Piena per ispezionare le opere ricostruite in territorio francese.\nL'8 giugno 1979, al confine sud, avvenne l'allacciamento del binario francese con quello italiano proveniente da Ventimiglia.\nLa mattina del 6 ottobre 1979 gli invitati alla seconda inaugurazione della Cuneo-Ventimiglia raggiunsero Breglio a bordo di tre convogli. Uno proveniente da Ventimiglia, composto da cinque carrozze Eurofima trainate da due locomotive diesel FS D.445, uno proveniente da Nizza, composto da cinque carrozze Eurofima trainate da due locomotive diesel SNCF BB 67400, e un terzo proveniente da Cuneo, composto da tre automotrici FS Aln 668.\nLe delegazioni, capeggiate dal Ministro italiano per i rapporti con il parlamento, Adolfo Sarti, e dal ministro francese dei trasporti, Jo\u00ebl Le Theule, si portarono sul piazzale esterno della stazione per scoprire la lapide dedicata alla ricostruzione della ferrovia. Parlarono il sindaco di Breglio, Curti, il sindaco-deputato di Mentone, Emmanuel Aubert, e il ministro Le Theule. Nel suo intervento, il sindaco di Breglio ricord\u00f2 polemicamente al governo e alla SNCF le promesse non mantenute:\nNel frattempo le carrozze giunte da Ventimiglia e Nizza vennero riunite in un treno di dieci vetture che, trainato dalle due locomotive D.445 e spinto in coda da una locomotiva diesel D.345, ripart\u00ec con le autorit\u00e0 alla volta di Cuneo dove era prevista la cerimonia ufficiale di inaugurazione della linea.\nIl 7 ottobre 1979, con la riapertura al servizio commerciale della Cuneo-Ventimiglia, la stazione di Breglio riprese finalmente le sue funzioni di scalo internazionale.\nStrutture ed impianti.\nStazione di diramazione su linea a semplice binario alla quota di s.l.m. che si estende su una piattaforma di circa, suddivisa in aree specializzate per tipo di servizio:\nConfigurazione del piazzale.\nSituazione iniziale (1928).\nIl piazzale, dotato complessivamente di cinquantacinque deviatoi, comprendeva inoltre alcuni binari di rimessaggio e tre binari di collegamento trasversale serviti da nove piattaforme girevoli per la manovra dei carri merci.\nSituazione alla riapertura della Breglio-Nizza (1947).\nLa stazione, devastata dai bombardamenti alleati e dall'esercito tedesco, venne riattivata solo parzialmente:\ntutto il resto, a parte la rimozione delle macerie e dei binari distrutti, venne lasciato come si trovava.\nSituazione alla riapertura della Cuneo-Ventimiglia (1979).\nSe si escludono le riparazioni effettuate per la riapertura parziale del 1947, la stazione mantenne i segni della guerra fino al novembre 1978, quando vennero demoliti i fabbricati danneggiati per permettere lo svolgimento dei lavori di ricostruzione, che avrebbero ridimensionato notevolmente il piazzale ferroviario rispetto alla configurazione originale.\nImpianti di segnalamento e sicurezza.\nSituazione iniziale (1928).\nLa stazione di Breglio, date le sue dimensioni, era equipaggiata con tutta la gamma dei segnali meccanici PLM, ma il segnalamento francese non oltrepassava le estremit\u00e0 della stazione sulla linea Cuneo-Ventimiglia, soggetta alla regolamentazione italiana. La protezione della stazione di Breglio sui lati Cuneo e Ventimiglia era dunque affidata al segnalamento semaforico FS, composto da segnali di 1\u00aa categoria preceduti da segnali di avviso.\nIl piazzale della stazione comprendeva inoltre il passaggio a livello n\u00ba 45 che interessava il deviatoio di ingresso lato Cuneo e l'asta di manovra del fascio merci.\nLa manovra dei segnali, dei deviatoi e del passaggio a livello veniva effettuata da due cabine situate alle estremit\u00e0 del piazzale ferroviario:\nSituazione alla riapertura della Breglio-Nizza (1947).\nL'esiguo numero di binari ripristinati rese inutile la manovra centralizzata dei deviatoi. Gli apparati di manovra vennero dunque rimossi dalle cabine P1 e P2, che rimasero inutilizzate.\nSituazione alla riapertura della Cuneo-Ventimiglia (1979).\nLe cabine di manovra P1 e P2 del segnalamento originale vennero demolite all'inizio dei lavori di ricostruzione della stazione nel novembre 1978.\nLe principali caratteristiche degli impianti di segnalamento e sicurezza di Breglio, rinnovati integralmente in occasione della riapertura della Cuneo-Ventimiglia, sono elencate di seguito:\nInstallazioni elettriche di trazione.\nAll'apertura dell'impianto nel 1928, il piazzale della stazione di Breglio venne predisposto per un'eventuale elettrificazione in corrente continua a della Breglio-Nizza mediante la posa di una traversa di maggiore lunghezza ogni cinque per sostenere la terza rotaia di contatto. L'adozione dell'alimentazione a terza rotaia fu prevista solo sulla tratta Breglio-Sospello per superare i problemi di incompatibilit\u00e0 tra la linea aerea monofilare francese e quella bifilare del sistema trifase italiano nella stazione di Breglio, comune con la Cuneo-Ventimiglia.\nLa richiesta italiana di elettrificare la Cuneo-Ventimiglia venne in un primo momento respinta dalle autorit\u00e0 militari francesi, costringendo le FS a limitare l'adozione della trazione elettrica trifase sulle tratte italiane, che vennero messe sotto tensione nel 1931. Successivamente i militari francesi, resisi conto della vulnerabilit\u00e0 delle installazioni elettriche di trazione in caso di conflitto, fecero decadere la loro opposizione alle FS, ma negarono per lo stesso motivo alla PLM l'autorizzazione all'elettrificazione della Breglio-Nizza.\nIl piazzale di Breglio venne equipaggiato col sistema italiano a corrente alternata trifase a , che venne messo sotto tensione il 21 aprile 1935, garantendo cos\u00ec la continuit\u00e0 della trazione elettrica sulla Cuneo-Ventimiglia. La manutenzione della linea aerea, alimentata a sbalzo dalle sottostazioni elettriche di San Dalmazzo di Tenda e Piena, situate entrambe in territorio italiano, venne affidata alle FS.\nSul finire del 1944 i genieri tedeschi rimossero i fili di rame della linea di contatto per spedirli in Germania, lasciando pali e mensole come uniche vestigia della trazione elettrica trifase. Queste strutture sopravvissero inutilizzate fino all'autunno 1978, quando vennero smantellate per permettere la risistemazione della stazione in vista della riapertura della Cuneo-Ventimiglia."}
{"id": "2303333", "revid": "767487", "url": "https://it.wikipedia.org/wiki?curid=2303333", "title": "Phil Sellers", "text": ""}
{"id": "2303341", "revid": "188116", "url": "https://it.wikipedia.org/wiki?curid=2303341", "title": "Kashmir (disambigua)", "text": ""}
{"id": "2303343", "revid": "1442080", "url": "https://it.wikipedia.org/wiki?curid=2303343", "title": "Enzo Trossero", "text": ""}
{"id": "2303347", "revid": "767487", "url": "https://it.wikipedia.org/wiki?curid=2303347", "title": "Urban Dance Squad", "text": "Gli Urban Dance Squad erano una band originaria di Amsterdam (Paesi Bassi), formatasi nel dicembre 1986 ad Utrecht a seguito di una jam session avvenuta sul palco del festival di quest'ultima citt\u00e0, che riscosse un buon responso dal pubblico presente, spingendo cos\u00ec il gruppo a portare avanti il progetto.\nLa loro musica era un mix di hard rock, funk, rap, soul, reggae, ska e jazz, e per questo motivo sono stati tra i pionieri del cosiddetto crossover.\nI componenti erano il rapper Rudeboy Remmington (Patrick Tilon), il chitarrista Tres Manos (Ren\u00e8 van Barneveld), il bassista Sil (Silvano Matadin), il batterista Magic Stick (Michel Schoots) e il Disc jockey DJ DNA (DoNotAsk) (Arjen de Vreede).\nSi considera sia stata la prima rock band ad avere un DJ come componente della propria formazione, e la loro musica \u00e8 stata spesso paragonata a quella di gruppi come Red Hot Chili Peppers, Fishbone o Rage Against the Machine."}
{"id": "2303349", "revid": "767487", "url": "https://it.wikipedia.org/wiki?curid=2303349", "title": "Lloyd Walton", "text": ""}
{"id": "2303351", "revid": "1226", "url": "https://it.wikipedia.org/wiki?curid=2303351", "title": "Razze Marziali", "text": ""}
{"id": "2303353", "revid": "767487", "url": "https://it.wikipedia.org/wiki?curid=2303353", "title": "Tom Abernethy", "text": ""}
{"id": "2303358", "revid": "599013", "url": "https://it.wikipedia.org/wiki?curid=2303358", "title": "Ira Terrell", "text": ""}
{"id": "2303359", "revid": "22989", "url": "https://it.wikipedia.org/wiki?curid=2303359", "title": "Acciughe", "text": ""}
{"id": "2303361", "revid": "300067", "url": "https://it.wikipedia.org/wiki?curid=2303361", "title": "Tom Barker", "text": "Carriera.\nIn Italia ha giocato una stagione in serie A1, nella Superga Mestre nel 1979-80."}
{"id": "2303365", "revid": "599013", "url": "https://it.wikipedia.org/wiki?curid=2303365", "title": "Chiusino", "text": "Il chiusino (popolarmente, ma impropriamente noto come tombino) \u00e8 il coperchio, comunemente di forma circolare, quadrata o rettangolare, dei pozzetti di acquedotti o fognature (nere e bianche) nonch\u00e9 dei pozzetti a servizio delle linee elettriche e telefoniche. Sono realizzati in diversi materiali come acciaio, ghisa lamellare e ghisa sferoidale; anticamente veniva utilizzata anche la pietra.\nNormativa di riferimento.\nI chiusini sono regolamentati dalla norma UNI EN 124:1995 \"Dispositivi di coronamento e di chiusura per zone di circolazione utilizzate da pedoni e da veicoli. Principi di costruzione, prove di tipo, marcatura, controllo di qualit\u00e0\".\nMateriali.\nLa UNI EN 124 stabilisce che i materiali da utilizzare per la fabbricazione dei dispositivi di chiusura e di coronamento possono essere i seguenti: \nClassi di utilizzo.\nLa UNI EN 124, a seconda della zona d'impiego, suddivide i chiusini nelle seguenti classi: \nMarcatura.\nLa UNI EN 124 stabilisce che tutti i chiusini debbano essere commercializzati con una marcatura indicante:\ninoltre \u00e8 possibile indicare:\nForma.\nL'utilizzo di chiusini aventi forma rettangolare semplicemente appoggiati nella loro sede \u00e8 stato abbandonato in quanto durante la fasi di apertura si correva il rischio che il chiusino cadesse (se disposto lungo la diagonale) nel pozzetto. Al loro posto sono stati introdotti i chiusini \"rettangolari di tipo moderno\" i quali sono incernierati ai lati in modo da impedirne la caduta.\nManutenzione e livellatura.\nIl chiusino in s\u00e9 non richiede particolari cure, ma dato che generalmente \u00e8 posto sul manto stradale, ogni volta che quest'ultimo viene revisionato possono insorgere problemi al chiusino, il quale pu\u00f2 essere coperto, o non pi\u00f9 livellato.\nQuesti inconvenienti possono portare ad un difficile utilizzo del chiusino da parte degli operatori o un rischio per gli utenti della strada, in quest'ultimo caso l'eventuale dislivello del chiusino e relativa pericolosit\u00e0 devono essere segnalate affinch\u00e9 venga nuovamente livellato al manto stradale."}
{"id": "2303367", "revid": "767487", "url": "https://it.wikipedia.org/wiki?curid=2303367", "title": "Ron Davis (cestista 1954)", "text": ""}
{"id": "2303369", "revid": "1566286", "url": "https://it.wikipedia.org/wiki?curid=2303369", "title": "Libertad Lamarque", "text": "Biografia.\nLibertad Lamarque nacque a Rosario, provincia di Santa Fe, in Argentina, da Gaudencio Lamarque (1874-1947), un uruguaiano di origine francese, e Josefa Bouza (1863-1932), una vedova di origine spagnola.\nLa principale attivit\u00e0 di Lamarque nel mondo del cinema \u00e8 stata quella di interprete e tra i lavori pi\u00f9 interessanti possiamo citare la partecipazione nel film \"Il figlio rapito\" (1959) di Antonio Del Amo Algara. Nel 1970 ha inoltre lavorato con Abel Salazar per la realizzazione del film \"Addio ragazza negra\".\n\u00c8 considerata l'attrice argentina pi\u00f9 famosa nel mondo e venne soprannominata sia \"regina del melodramma\" per i suoi personaggi forti costretti a combattere per affermare la propria personalit\u00e0 che \"fidanzata d'America\" per le sue esibizioni come cantante con vestiti associati ai vari paesi nei quali si esibiva. La sua discografia conta pi\u00f9 di 800 titoli, record ancora imbattuto.\nEbbe modo di iniziare la carriera di attrice grazie alle recite scolastiche poi una volta trasferitasi nella capitale divenne una delle prime e pi\u00f9 importanti cantanti di tango degli anni 20.\nInterpret\u00f2 la prima pellicola sonora del cinema argentino , \"\u00a1Tango!\", e ben presto divenne una delle attrici pi\u00f9 amate dal pubblico che le permisero di poter interpretare ruoli anche drammatici.\nIl film \"Puerta cerrada\" venne presentato alla 9\u00aa Mostra internazionale d'arte cinematografica di Venezia\nma ebbe anche una certa distribuzione internazionale e attir\u00f2 l'attenzione di Hollywood. La Paramount voleva proporre un contratto settennale ma l'attrice rifiut\u00f2 dato l'enorme successo dei suoi film in Argentina.\nNel 1945, durante la lavorazione del film \"La cabalgata del circo\" ebbe un diverbio con la collega e co-protagonista Eva Duarte e per questo fu costretta a lasciare il paese. Nacque anche la leggenda di uno schiaffo dato a colei che sarebbe diventata la moglie del dittatore ma i tentativi di smentire questa voce da parte della stessa Lamarque non ebbero successo.\nSi trasfer\u00ec dunque in Messico dove rimase fino alla morte e dove divenne anche qui una stella di prima grandezza durante quella che \u00e8 stata definita \"l'epoca d'oro\" del cinema messicano.\nContinu\u00f2 a lavorare anche a teatro, famosa la sua tourn\u00e9e teatrale nel suo paese di origine per lo spettacolo \"Hello Dolly\".\nLasci\u00f2 il cinema nel 1978 per dedicarsi prevalentemente alla televisione. Mor\u00ec a 92 anni mentre interpretava la telenovela \"Carita de angel\"."}
{"id": "2303371", "revid": "300067", "url": "https://it.wikipedia.org/wiki?curid=2303371", "title": "Paul Griffin", "text": ""}
{"id": "2303376", "revid": "599013", "url": "https://it.wikipedia.org/wiki?curid=2303376", "title": "Art Collins", "text": ""}
{"id": "2303378", "revid": "22989", "url": "https://it.wikipedia.org/wiki?curid=2303378", "title": "Colapasta", "text": ""}
{"id": "2303386", "revid": "1305772", "url": "https://it.wikipedia.org/wiki?curid=2303386", "title": "Graciosa", "text": ""}
{"id": "2303393", "revid": "313836", "url": "https://it.wikipedia.org/wiki?curid=2303393", "title": "Falacrine", "text": ""}
{"id": "2303395", "revid": "124712538", "url": "https://it.wikipedia.org/wiki?curid=2303395", "title": "David Hamid", "text": "\u00c8 nato in Scozia da padre birmano e madre scozzese ed ha vissuto a lungo in Canada (ha doppio passaporto). Dal 17 ottobre 2002 (data della sua consacrazione per mano dell'Arcivescovo di Canterbury George Carey a Londra) \u00e8 vescovo suffraganeo in Europa per la Diocesi di Gibilterra in Europa.\nHa studiato presso la Nelson High School e l'Universit\u00e0 McMaster. Dopo essere stato ordinato \u00e8 stato curato presso la parrocchia di San Cristoforo a Burlington (Canada), e in seguito parroco di San Giovanni nella stessa citt\u00e0. Divenne poi coordinatore missionario per l'America Latina e i Caraibi per la Chiesa anglicana del Canada e in seguito Direttore degli Studi e Affari Ecumenici della stessa Chiesa. \u00c8 sposato con Colleen e ha due figli, Jonathan e Michael.\nIl 29 giugno 2008 ad Haarlem \u00e8 stato co-consacratore di Dirk Schoon, con Joris Vercammen come consacratore principale e Du\u0161an Hejbal come co-consacratore.\nDal 13 febbraio 2018, Hamid ricopre l'incarico di Gran Maestro dell'Ordine di St David del Galles, St Alban e St Crescentino.\nGenealogia episcopale.\nLa genealogia episcopale \u00e8:"}
{"id": "2303401", "revid": "287204", "url": "https://it.wikipedia.org/wiki?curid=2303401", "title": "Scrittura vocale", "text": ""}
{"id": "2303406", "revid": "767487", "url": "https://it.wikipedia.org/wiki?curid=2303406", "title": "The Butcher's Ballroom", "text": "The Butcher's Ballroom \u00e8 l'album di debutto del gruppo musicale svedese di genere avantgarde metal \"Diablo Swing Orchestra\", pubblicato il 17 agosto 2006.\nNello stesso anno, l'album riceve il \"Biggest Surprise Award\" ai Metal Storm Awards.\nSu jamendo \u00e8 possibile scaricare l'intero lavoro gratuitamente da questo link (Il progetto \u00e8 rilasciato in licenza Creative Commons non commerciale- condividi allo stesso modo)."}
{"id": "2303409", "revid": "6923", "url": "https://it.wikipedia.org/wiki?curid=2303409", "title": "La Graciosa", "text": "La Graciosa \u00e8 una piccola isola dell'arcipelago delle Canarie. Assieme alle piccolissime isole di Monta\u00f1a Clara, Roque del Este, Roque del Oeste e Alegranza, forma l'arcipelago Chinijo, che si trova a nord di Lanzarote, dalla quale \u00e8 separata da una striscia di mare chiamata El R\u00edo. La Graciosa, che dipendeva amministrativamente da Lanzarote, nel 2018 ha ottenuto l'autonomia amministrativa e di fatto \u00e8 divenuta l'ottava isola delle Canarie.\nL'isola con i suoi 29\u00a0km\u00b2, \u00e8 la pi\u00f9 piccola isola abitata dell'intero arcipelago canario con i suoi attuali 658 abitanti. Gli unici paesi che si possono incontrare sono La Caleta del Sebo, centro urbano provvisto dei principali servizi turistici, e Casas de Pedro Barba, che si configura come zona residenziale turistica privata. Le attivit\u00e0 principali dell'isola sono la pesca e il turismo. L'unica via di accesso all'isola \u00e8 il mare, per mezzo di un servizio prevalentemente turistico di piccole imbarcazioni che fanno da spola tra il porto di Orzola, sito a Nord-Ovest dell'isola di Lanzarote, ed il piccolo porto di La Caleta del Sebo attrezzato prevalentemente per l'attivit\u00e0 ittica.\nLa Graciosa \u00e8 la prima isola sulla quale sbarc\u00f2 pacificamente l'esploratore normanno Juan de Bethencourt, sotto il vessillo di Enrico III di Castiglia nel giugno del 1402.\nNonostante l'esigua popolazione, l'isola \u00e8 munita dei principali servizi nel comune principale di La Caleta del Sebo, tra cui pensioni, diversi ristoranti, supermercati e negozi di souvenir, a testimonianza del cospicuo afflusso turistico che si \u00e8 registrato negli ultimi anni e che ha determinato lo sviluppo di diverse infrastrutture legate all'attivit\u00e0 turistica. La rete stradale urbana non \u00e8 asfaltata.\nL'isola \u00e8 di origine vulcanica, come del resto l'intero arcipelago canario. \u00c8 caratterizzata da spiagge battute dall'atlantico; come la Playa de las Conchas. L'interno dell'isola \u00e8 prevalentemente desertico. I picchi pi\u00f9 alti sono costituiti dai coni vulcanici la cui altezza massima \u00e8 di 266\u00a0m nel picco de Las Agujas. Piccoli arbusti sulla sabbia dura sono la pi\u00f9 frequente vegetazione osservabile nelle zone interne. Oltre a pochissimi animali da allevamento, sull'isola sono presenti conigli selvatici. Il clima si distingue soprattutto per la scarsit\u00e0 di piogge."}
{"id": "2303412", "revid": "1632387", "url": "https://it.wikipedia.org/wiki?curid=2303412", "title": "Giornata internazionale contro l'omofobia, la bifobia e la transfobia", "text": "La Giornata internazionale contro l'omofobia, la bifobia, la transfobia (o IDAHOBIT, acronimo di International Day Against Homophobia, Biphobia, Transphobia) \u00e8 una ricorrenza promossa dal Comitato Internazionale per la Giornata contro l'Omofobia e la Transfobia \u00e8 riconosciuta dall'Unione europea e dalle Nazioni Unite che si celebra dal 2004 il 17 maggio di ogni anno.\nL'obiettivo della giornata \u00e8 quello di promuovere e coordinare eventi internazionali di sensibilizzazione e prevenzione per contrastare il fenomeno dell'omofobia, della bifobia e della transfobia.\nStoria.\nIdeata da Louis-Georges Tin, curatore del \"Dictionnaire de l'homophobie\" (Presses Universitaires de France, 2003), la prima Giornata internazionale contro l'omofobia ha avuto luogo il 17 maggio 2004, a 14 anni dalla decisione (17 maggio 1990) di rimuovere l'omosessualit\u00e0 dalla lista delle malattie mentali nella classificazione internazionale delle malattie pubblicata dall'Organizzazione mondiale della sanit\u00e0.\nNel 2007, in seguito ad alcune dichiarazioni di autorit\u00e0 polacche contro la comunit\u00e0 LGBT, l'Unione europea ha istituito ufficialmente la giornata contro l'omofobia sul suo territorio. Alcuni estratti del testo approvato:\nNel 2009 la campagna IDAHO viene incentrata sulla transfobia, ed in particolare sugli atti di violenza contro le persone transgender. Il nome ufficiale diventa pertanto \"Giornata Internazionale contro l'omofobia e la transfobia\" (\"International Day Against Homophobia and Transphobia\").\nNel 2015 viene aggiunta anche la bifobia negli obiettivi della campagna.\nL'Italia aderisce all\"'LGBTI Core Group\" dell'ONU, alla piattaforma \"Equal Rights Coalition\" e all'organizzazione intergovernativa \"Global Equality Fund\"."}
{"id": "2303415", "revid": "212348", "url": "https://it.wikipedia.org/wiki?curid=2303415", "title": "Traminer aromatico", "text": "Il Traminer aromatico o Termeno aromatico o Gew\u00fcrztraminer \u00e8 un vitigno a bacca rosa.\n\u00c8 coltivato soprattutto in Trentino-Alto Adige (soprattutto lungo la strada del vino) e Friuli-Venezia Giulia; ne esistono due tipi: un traminer aromatico, o rosa, e un traminer rosso.\nDescrizione.\nIl Traminer era ben noto e sufficientemente diffuso attorno al XII secolo ma nei secoli successivi perse la sua notoriet\u00e0. Negli ultimi decenni \u00e8 stato riscoperto grazie anche al particolare vitigno aromatico: profumo di petali di rosa, garofani, litchi e frutti tropicali.\nIn Alto Adige viene maggiormente coltivato in Bassa Atesina, cio\u00e8 tra Termeno e Cortaccia soprattutto a pergola, ma pi\u00f9 recentemente a spalliera su terreni argillosi e calcarei. \nIl vino viene preferibilmente servito a 10-12\u00a0\u00b0C.\nVinificato in purezza (cio\u00e8 utilizzando solo questo vitigno), o in unione con altri vitigni, d\u00e0 vita alle seguenti DOC italiane: \"Trentino Doc\" (Trentino Traminer aromatico), \"Alto Adige Doc\" (Alto Adige Traminer aromatico), \"Colli Orientali del Friuli Doc\" (Colli Orientali del Friuli Traminer aromatico), \"Carso Traminer Doc\" (Carso Traminer), \"Collio Goriziano o Collio Doc\" (Collio Goriziano Traminer aromatico), \"Friuli Grave Doc\" (Friuli Grave Traminer aromatico), \"Friuli Isonzo, o Isonzo del Friuli Doc\" (Friuli Isonzo Traminer aromatico), \"Friuli Annia Doc\" (Friuli Annia Traminer aromatico), \"Friuli Latisana Doc\" (Friuli Latisana Traminer aromatico), \"Friuli Aquileia Doc\" (Friuli Aquileia Traminer aromatico superiore).\nLe sue uve di colore rosato, rossastro, sono utilizzate solo per la vinificazione e quindi non sono utilizzate per il consumo come uva da tavola. Per quanto riguarda l'origine del vitigno, \u00e8 probabile che sia nato da incroci di variet\u00e0 di vitigni selvatici dell'Europa centrale e centro orientale.\nIl colore del vino che se ne trae \u00e8 giallo paglierino, il profumo ricorda spezie e canditi, il gusto \u00e8 dolce e aromatico. \nSi definisce aromatico (profumo primario) quel gusto che riporta, nel ricordo, il gusto dell'uva (sono aromatiche, oltre al Traminer aromatico, le seguenti uve: i Moscato, le Malvasie, il Riesling renano e le uve Brachetto).\nNome e pronuncia.\nIl nome originale di Traminer aromatico \u00e8 Gew\u00fcrztraminer, nome dovuto alla forte presenza della lingua tedesca in Alto Adige. \nLa prima parte della parola \"gew\u00fcrz\" deriva dal tedesco col significato di \"spezia\", ma in questo caso si vuole pi\u00f9 precisamente indicare l'atto di \"aromatizzare\", si tratta infatti di un vino molto aromatico. La seconda parte della parola, \"traminer\", deriva dal tedesco Tramin, cio\u00e8 in italiano Termeno (Termeno sulla Strada del Vino), un comune italiano della provincia di Bolzano in Trentino-Alto Adige. \u00c8 proprio in quest'area che nasce il vino \"Gew\u00fcrztraminer\" Alto Adige DOC. \nLa pronuncia corretta del nome, seguendo l'alfabeto fonetico internazionale, \u00e8: \"\u0261\u0259\u02c8v\u028f\u0281\u02a6t\u0280a\u02ccmi\u02d0n\u0250.\""}
{"id": "2303420", "revid": "767487", "url": "https://it.wikipedia.org/wiki?curid=2303420", "title": "Ezio Candido", "text": "Carriera.\nGioc\u00f2 nel dal 1968 al 1972 con un breve passaggio nella nella stagione 1970-1971. \nIn serie A ha ricoperto il ruolo di direttore sportivo nel Lecce durante la prima presidenza Semeraro."}
{"id": "2303426", "revid": "120443400", "url": "https://it.wikipedia.org/wiki?curid=2303426", "title": "Gazipa\u015fa", "text": "Gazipa\u015fa \u00e8 una citt\u00e0 della Turchia, centro dell'omonimo distretto della provincia di Adalia.\nGazipa\u015fa si trova sulla costa del Mediterraneo a ad est della citt\u00e0 di Adalia.\nIl vecchio nome di Gazipa\u015fa fu \"Selinus\" (in italiano \"Selinunte\"), che divent\u00f2 \"Selinti\" nel primo periodo turco.\nIn questa localit\u00e0 mor\u00ec l'Imperatore Traiano nel 117, mentre era di ritorno dalla sua campagna militare contro i Parti."}
{"id": "2303427", "revid": "7", "url": "https://it.wikipedia.org/wiki?curid=2303427", "title": "Web of Trust", "text": ""}
{"id": "2303445", "revid": "46936", "url": "https://it.wikipedia.org/wiki?curid=2303445", "title": "Copa Caribe", "text": ""}
{"id": "2303446", "revid": "46936", "url": "https://it.wikipedia.org/wiki?curid=2303446", "title": "Digicel Caribbean Cup", "text": ""}
{"id": "2303449", "revid": "729019", "url": "https://it.wikipedia.org/wiki?curid=2303449", "title": "Berne (Indiana)", "text": "Berne \u00e8 una citt\u00e0 di 4150 abitanti degli Stati Uniti; si trova nella contea di Adams, nello Stato dell'Indiana, e fa parte delle township di Monroe e Wabash.\nLa citt\u00e0 venne fondata nel 1852 da 70 immigrati svizzeri di religione mennonita, i quali diedero alla citt\u00e0 lo stesso nome della capitale svizzera (in inglese, Berne). La citt\u00e0 ha dato i natali a Richard Schrock, co-vincitore del Premio Nobel per la chimica del 2005.\nBerne e il suo circondariato sono divenute famose per la presenza di comunit\u00e0 Amish."}
{"id": "2303450", "revid": "486946", "url": "https://it.wikipedia.org/wiki?curid=2303450", "title": "SAFF Cup", "text": ""}
{"id": "2303453", "revid": "228587", "url": "https://it.wikipedia.org/wiki?curid=2303453", "title": "Buck", "text": "Buck (in inglese \"cervo maschio\" e, nello slang statunitense, \"dollaro\" e \"negro\") pu\u00f2 riferirsi a."}
{"id": "2303459", "revid": "39884", "url": "https://it.wikipedia.org/wiki?curid=2303459", "title": "Selinus in Cilicia", "text": ""}
{"id": "2303468", "revid": "125869750", "url": "https://it.wikipedia.org/wiki?curid=2303468", "title": "Shoghi Effendi", "text": "Biografia.\nNacque da M\u00edrz\u00e1 H\u00e1d\u00ed Sh\u00edr\u00e1z\u00ed e di D\u00edy\u00e1'\u00edyyih Kh\u00e1num, a sua volta figlia di 'Abdu'l-Bah\u00e1, figlio di Bah\u00e1'u'll\u00e1h. Oltre a essere discendente di Bah\u00e1'u'll\u00e1h era parente con il B\u00e1b tramite il padre. Tra lui e il nonno, `Abdu'l-Bah\u00e1, si stabil\u00ec fin dai primi anni uno stretto legame, che lo avrebbe influenzato per tutta la vita. Il nonno gl'insegn\u00f2 a pregare e lo incoraggi\u00f2 nel canto e dallo stesso fu chiamato in segno di rispetto \"Effendi\": Signore, denominazione che divenne parte del suo patronimico. Shoghi Effendi condivise fin dall'infanzia le sofferenze che subirono i Bah\u00e1'\u00ed in quel tempo ad Acri, compresi gli attacchi di M\u00edrz\u00e1 Muhammad `Al\u00ed e compagni contro il nonno.\nShoghi Effendi fu all'inizio educato in casa, poi nel plesso francese delle Scuole cristiane di Haifa e successivamente in un'altra Scuola cattolica di Beirut.\nFrequent\u00f2, pi\u00f9 tardi, quella che sarebbe divenuta l'Universit\u00e0 americana di Beirut, quindi, in Gran Bretagna, il \"Balliol College\" di Oxford, dove si diplom\u00f2 in Scienze economiche e Scienze sociali. Durante i suoi studi si dedic\u00f2 al perfezionamento dell'inglese, del quale assunse piena padronanza, aggiungendo tale competenza a quella che gi\u00e0 aveva del francese, del persiano, del turco e dell'arabo. La fluente conoscenza di tali lingue gli permise di tradurre le lettere di `Abdu'l-Bah\u00e1 e di poterlo aiutare come segretario.\nLa notizia del decesso di 'Abdu'l-Bah\u00e1 raggiunse Shoghi Effendi, nel novembre del 1921, mentre si trovava in Gran Bretagna per motivi di studio. Shoghi Effendi rientr\u00f2 ad Haifa e dopo pochi giorni apprese, dal testamento di `Abdu'l-Bah\u00e1 a lui indirizzato, che era stato nominato \"Custode della Fede\". Nel testamento Shoghi Effendi era indicato come \"il Segno di Dio, il Ramo prescelto, il Custode della Causa di Dio\" e seppe che tale designazione era stata fatta quand'era ancora un bambino. La designazione a Custode della Causa lo pose a capo della Fede e lo rese un chiaro riferimento a cui avrebbe dovuto guardare tutta la Comunit\u00e0 bah\u00e1'\u00ed.\nNel 1937 Shoghi Effendi spos\u00f2 la canadese Mary Maxwell, poi chiamata \"R\u00fah\u00edyyih Khanum\", figlia unica di May Maxwell, una tra i primi bah\u00e1'\u00ed canadesi, e di William Sutherland Maxwell, un architetto canadese che divenne Mano della Causa. R\u00fah\u00edyyih Khanum fu una preziosa aiutante del marito e dal 1941 ne fu anche la principale segretaria di lingua inglese. Shoghi Effendi mor\u00ec a Londra, il 4 novembre 1957, dove fu sepolto nel \"New Southgate Cemetery\". \nLa vicenda del testamento di `Abdu'l-Bah\u00e1.\nIl testamento di `Abdu'l-Bah\u00e1 venne redatto 21 anni prima del suo trapasso, quando Shoghi Effendi aveva appena 3 anni. Il testamento lo design\u00f2 successore di `Abdu'l-Bah\u00e1, capo della comunit\u00e0 bah\u00e1\u2019\u00ed e interprete della Fede. \nNonostante il testo scritto, alcuni bah\u00e1\u2019\u00ed non accettarono quella successione, dicendo che dopo `Abdu'l-Bah\u00e1 non ci sarebbe stato alcun successore e che la Casa Universale di Giustizia sarebbe stata il futuro della fede. Alcuni di tali oppositori sono divenuti babi; altri hanno abbracciato l\u2019islam.. Tra i principali bah\u00e0'i che non accettarono Shoghi Effendi ricordiamo lo scrittore \u00c1v\u00e1rih, Hassan N\u00ecku, Mirza Saleh Eghtesad e Mirza Ahmad Sohrab. In particolare \u00c1v\u00e1rih all'inizio pose in dubbio l'autenticit\u00e0 del Testamento di `Abdu'l-Bah\u00e1, poi cerc\u00f2 di sollevare la comunit\u00e0 bah\u00e1\u2019\u00ed in Iran contro Shoghi Effendi e alla fine ripudi\u00f2 Bah\u00e1'u'll\u00e1h, mentre Ahmad Sohrab cerc\u00f2 di creare negli Stati Uniti una nuova setta senza successo.\nPer quanto riguarda i famigliari di Shoghi Effendi, all'inizio, alla lettura del testamento di `Abdu'l-Bah\u00e1, essi mostrarono lealt\u00e0 e devozione, ma presto iniziarono a farsi a lui ostili e inclini alla ribellione. Ai loro occhi Shoghi Effendi risultava sempre un loro pari. Nonostante l'atteggiamento umile e fraterno di Shoghi Effendi e i suoi ripetuti tentativi di coinvolgere i suoi fratelli e cugini nel servizio alla Fede bah\u00e1\u2019\u00ed, essi si discostarono sempre pi\u00f9 da lui. Prima della rottura Shoghi Effendi tent\u00f2 tutto ci\u00f2 che poteva fare: non svel\u00f2 alla comunit\u00e0 la loro ribellione per un considerevole periodo di tempo, ignor\u00f2 i loro insulti e sopport\u00f2 in silenzio la loro mala condotta. Alla fine Shoghi Effendi fu costretto a rompere ogni relazione con i genitori, con i due fratelli e con le due sorelle. N\u00e9`Abdu'l-Bah\u00e1, n\u00e9 Shoghi Effendi avallarono o permisero mai alcuna seppur lontana traccia di nepotismo religioso; lasciando come perenne esempio al mondo un retaggio di giustizia, verit\u00e0 e imparzialit\u00e0 che \u00e8 destinato a influenzare ogni tipo di politica nella travagliata storia dell'umanit\u00e0.\nR\u00fah\u00edyyih Rabbani, moglie e biografa di Shoghi Effendi, spiega come l'intera esistenza di Shoghi Effendi fosse stata logorata dall'ambizione, dalla follia, dalla gelosia e dall'odio di certe persone, pure congiunti, che si levarono contro di lui, nell'illusione di abbattere la neonata fede o di screditarne il Custode. Uno dei principali motivi d'astio era la gelosia nei confronti di Shoghi Effendi, considerata anche la sua giovane et\u00e0.\nAttivit\u00e0.\nDurante la sua leadership la Fede bah\u00e1'\u00ed divenne una religione globale, in continua crescita nel numero di fedeli e di nazioni dove diffondersi. Dal momento della nomina a Custode della Fede fino alla sua morte il numero dei fedeli pass\u00f2 da 100.000 a 400.000 circa e i Paesi in cui la nuova religione giunse aumentarono da 35 a 250.\nCome Custode e capo della Fede, Shoghi Effendi aveva la chiara visione di come la Comunit\u00e0 bah\u00e1'\u00ed si sarebbe dovuta sviluppare e lo comunic\u00f2 al mondo dei credenti attraverso missive e incontri che ebbe con i pellegrini che lo visitavano a Haifa.\nDurante gli anni '20 inizi\u00f2 a introdurre l'amministrazione bah\u00e1'\u00ed alle varie comunit\u00e0 di fedeli sparse per il mondo, piccole comunit\u00e0 che cerc\u00f2 di rafforzare e sviluppare. Sotto la sua direzione furono formate le prime Assemblee Spirituali Nazionali e diverse migliaia di Assemblee Spirituali Locali, le quali divennero le basi del sistema amministrativo della Fede bah\u00e1'\u00ed. Durante gli anni '30 lavor\u00f2 a diverse traduzioni in inglese, traducendo dall'arabo e dal persiano le opere di Bah\u00e1'u'll\u00e1h. A partire dal 1937 attu\u00f2 una serie di piani per espandere e fondare Comunit\u00e0 bah\u00e1'\u00ed in ogni parte del globo.\nIl culmine di quei piani fu la Crociata di dieci anni che and\u00f2 dal 1953 al 1963, il cui scopo era la diffusione e il consolidamento della Fede bah\u00e1'\u00ed nel mondo. Al termine di tale crociata nel 1963 fu eletta la prima Casa Universale di Giustizia.\nSul finire degli anni '40 inizi\u00f2 a strutturare e abbellire il Centro Mondiale Bahai, terminando la costruzione del Mausoleo del B\u00e1b e costruendo l'edificio dell'Archivio internazionale bahai, tracciando e curando i giardini di Bahji dove c'\u00e8 il Mausoleo di Bah\u00e1'u'll\u00e1h.\nNegli anni '50 consolid\u00f2 l'edificazione spirituale dell'amministrazione bah\u00e1'\u00ed istituendo il Consiglio Internazionale Bahai, precursore della Casa Universale di Giustizia, nominando 32 Mani della Causa, credenti bah\u00e1'\u00ed che s'erano distinti al servizio della Fede e la cui funzione era la diffusione e la protezione della Fede stessa.\nSi dedic\u00f2 agli affari relativi alla Fede bah\u00e1'\u00ed e ai suoi aspetti spirituali, visto che a lui solo spettava la chiara interpretazione degli scritti di Bah\u00e1'u'll\u00e1h e di `Abdu'l-Bah\u00e1.\nLo stile della sua leadership fu contrassegnato dalla sua costante cordialit\u00e0 e da uno spirito di fratellanza; mai esalt\u00f2 lo \"status\" del suo ruolo o della sua persona, rifiutando sempre che ci si rivolgesse a lui con titoli onorifici. Svolse con lealt\u00e0 e grande dignit\u00e0 la funzione di rappresentante ufficiale della Fede bah\u00e1'\u00ed presso le autorit\u00e0 israeliane\nLeadership.\nAlla morte di Shoghi Effendi 1957, l'istituto della leadership della comunit\u00e0 bah\u00e1'\u00ed entr\u00f2 in una nuova fase, passando da singolo o individuale a un ordinamento costituito da organi collegiali a capo dei quali fu temporaneamente l'istituto della \"Custodia della Causa di Dio\" e poi la \"Casa Universale di Giustizia\".\nUna ereditaria successione nella \"Custodia della Causa\" era prevista dal testamento di 'Abdu'l-Bah\u00e1 per nomina da parte del precedente titolare a favore del successivo, con il prerequisito, per\u00f2, che avvenisse per linea maschile tra i discendenti di Bah\u00e1'u'll\u00e1h, ma Shoghi Effendi non ebbe eredi e tutti gli altri discendenti di Bah\u00e1'u'll\u00e1h erano stati espulsi dalla Comunit\u00e0 bah\u00e1\u2019\u00ed in precedenza.\nShoghi Effendi era stato nominato da 'Abdu'l-Bah\u00e1 come suo successore e \"Custode della Causa di Dio\" con l'implicita autorit\u00e0 di interpretare gli scritti del B\u00e1b, di Bah\u00e1'u'll\u00e1h e di definire il campo d'azione dell'organismo legislativo.\nLa soluzione del problema successorio a Shoghi Effendi spett\u00f2 quindi, dopo l'elezione, alla Casa Universale di Giustizia, l'unica istituzione competente a risolvere la fattispecie imprevista. La Casa Universale di Giustizia stabil\u00ec non fosse possibile, proprio per assenza del prerequisito, di nominare un successore a Shoghi Effendi, che rimase il primo e ultimo \"Custode della Fede\".\nSubito dopo la morte inaspettata di Shoghi Effendi la Fede bah\u00e1'\u00ed fu temporaneamente retta dalle Mani della Causa, che elessero, scegliendo tra di loro, 9 \"Custodi\" come Capo Consiliare della fede. Le Mani della Causa ebbero allora la pesante responsabilit\u00e0 di portare a compimento la Crociata decennale iniziata dal Custode e gestire la transizione del \"Consiglio Internazionale Bahai\" fino all'elezione della Casa Universale di Giustizia.\nCasa Universale di Giustizia e successione.\nAlla fine della \"Crociata di Dieci Anni\", voluta da Shoghi Effendi e conclusasi nel 1963, la Casa Universale di Giustizia fu eletta per la prima volta. Il primo problema che Essa esamin\u00f2 fu proprio quello derivante dal fatto che Shoghi Effendi non aveva nominato il proprio successore.\nLa Casa Universale di Giustizia concluse che, date le circostanze e i criteri espressi dalle volont\u00e0 e dal testamento di `Abdu'l-Bah\u00e1, non v'erano legittime possibilit\u00e0 di nominare un nuovo \"Custode\": Shoghi Effendi rest\u00f2 quindi l'unico \"Custode della Fede\".\nSecondo il Cesnur la decisione di non nominare un altro Custode fu contestata da una delle Mani della Causa, l'americano Charles Mason Remey (1874-1974), il quale nel 1960 si autoproclam\u00f2 secondo \u201cCustode\u201d. Tale defezione ebbe per\u00f2 scarso seguito. Nonostante tale crisi interna, la Fede bah\u00e1\u2019\u00ed continu\u00f2 nella sua espansione, e la guida pass\u00f2 come previsto alla Casa Universale di Giustizia col pieno sostegno delle Assemblee Spirituali Nazionali di 181 paesi e oltre cinque milioni di aderenti. Nei paesi islamici, attualmente sono presenti l'1% dei suoi membri contro il 71,3% del 1928; ma soprattutto in Iran, i bah\u00e1\u2019\u00ed sono purtroppo ancora oggetto di persecuzioni.\nOpere.\nGli scritti di Shoghi Effendi sono perlopi\u00f9 dei commentari o traduzioni di opere delle Figure centrali della Fede, traduzioni e commentari che per i bah\u00e1'\u00ed assumono un'importanza speciale in quanto il loro pregio \u00e8 autorevole, essendo state fatte dal Custode, istituendo anche delle linea guida per le traduzioni dei tantissimi Scritti Sacri bah\u00e1'\u00ed che sono ancora solo in lingua originale.\nShoghi Effendi tradusse in inglese molti degli Scritti del B\u00e1b, di Bah\u00e1'u'll\u00e1h e di 'Abdu'l-Bah\u00e1, compresi le \"Parole celate\" nel 1929, il \"Kit\u00e1b-i-\u00cdq\u00e1n\" nel 1931, le \"Spigolature dagli scritti di Bah\u00e1'u'll\u00e1h\", nel 1935 e l\"'Epistola al figlio del Lupo\" nel 1941.\nLa maggior parte dei suoi scritti sono di tipo epistolare e costituiscono un \"corpo\" importante nella produzione letteraria e socio-teologica di Shoghi Effendi, circa 30.000 unit\u00e0.\nFra i suoi scritti si evidenziano la lettera \"Ordine mondiale di Bah\u00e1'u'll\u00e1h\", relativa alla natura dell'amministrazione bah\u00e1'\u00ed, la lettera \"Avvento della giustizia divina\", relativa all'insegnamento della religione e la lettera \" Il giorno promesso\", relativa alle lettere indirizzate da Bah\u00e1'u'll\u00e1h ai \"leader\" del mondo del Suo tempo.\nL'unico libro che scrisse Shoghi Effendi \u00e8 \"God Passes By\", 1944, in inglese, per commemorare il centenario della nascita della Fede bah\u00e1'\u00ed."}
{"id": "2303472", "revid": "1243", "url": "https://it.wikipedia.org/wiki?curid=2303472", "title": "ATR 100", "text": ""}
{"id": "2303473", "revid": "647919", "url": "https://it.wikipedia.org/wiki?curid=2303473", "title": "Morgan Library", "text": ""}
{"id": "2303476", "revid": "36426", "url": "https://it.wikipedia.org/wiki?curid=2303476", "title": "J Pierpont Morgan", "text": ""}
{"id": "2303478", "revid": "25152", "url": "https://it.wikipedia.org/wiki?curid=2303478", "title": "Shogh\u00ed Effend\u00ed Rabb\u00e1n\u00ed", "text": ""}
{"id": "2303481", "revid": "287204", "url": "https://it.wikipedia.org/wiki?curid=2303481", "title": "Shoghi Effendi Rabbani", "text": ""}
{"id": "2303482", "revid": "1543377", "url": "https://it.wikipedia.org/wiki?curid=2303482", "title": "Manifesto dell'architettura futurista", "text": "Il Manifesto dell'architettura futurista fu pubblicato a Milano l'11 luglio 1914 dall'architetto Antonio Sant'Elia in occasione della sua mostra della Citt\u00e0 futura alla Famiglia Artistica Milanese. Il \"Manifesto\" fu la rielaborazione in chiave architettonica del \"Manifesto del Futurismo\" di Marinetti e fu scritto riprendendo quasi interamente il testo del \"Messaggio\" pubblicato in precedenza nel catalogo della mostra \"Nuove Tendenze\". Il \"Manifesto\" si apriva con questa dichiarazione: \u00abDopo il 700 non \u00e8 pi\u00f9 esistita nessuna architettura. Un balordo miscuglio dei pi\u00f9 var\u01d0 elementi di stile, usato a mascherare lo scheletro della casa moderna, \u00e8 chiamato architettura moderna\u00bb.\nIl manifesto prosegue elencando otto punti qualificanti la nuova architettura proposta da Sant'Elia:"}
{"id": "2303485", "revid": "182396", "url": "https://it.wikipedia.org/wiki?curid=2303485", "title": "Greutungi", "text": ""}
{"id": "2303490", "revid": "284938", "url": "https://it.wikipedia.org/wiki?curid=2303490", "title": "Zar'roc", "text": ""}
{"id": "2303493", "revid": "224230", "url": "https://it.wikipedia.org/wiki?curid=2303493", "title": "Reichsverkehrsministerium", "text": "Il Reichsverkehrsministerium (dal tedesco: Ministero dei trasporti del \"Reich\", venne istituito nel 1919, dopo che il precedente \"Preu\u00dfische Ministerium f\u00fcr Handel, Gewerbe und \u00f6ffentliche Arbeiten\" prussiano venne sciolto. Il palazzo dove era insediato era a Berlino affacciato sulla Wilhelmstra\u00dfe.\nAlla fine della seconda guerra mondiale, all'istituzione della Repubblica Federale di Germania, esso venne rifondato come Bundesministerium f\u00fcr Verkehr (Ministero Federale dei trasporti)."}
{"id": "2303495", "revid": "36426", "url": "https://it.wikipedia.org/wiki?curid=2303495", "title": "Museo Puccini", "text": ""}
{"id": "2303497", "revid": "647919", "url": "https://it.wikipedia.org/wiki?curid=2303497", "title": "The Morgan Library &amp; Museum", "text": ""}
{"id": "2303519", "revid": "339392", "url": "https://it.wikipedia.org/wiki?curid=2303519", "title": "Deutsche Zentrumspartei", "text": ""}
{"id": "2303523", "revid": "339392", "url": "https://it.wikipedia.org/wiki?curid=2303523", "title": "Kabinett Hitler", "text": ""}
{"id": "2303528", "revid": "125188810", "url": "https://it.wikipedia.org/wiki?curid=2303528", "title": "Vipera", "text": "Vipera \u00e8 un genere di serpenti velenosi, appartenenti alla famiglia Viperidae.\nDescrizione.\nQuesti serpenti sono caratterizzati da una testa a forma triangolare e a punta, con un corpo tozzo e una coda corta e rastremata.\nPossiedono una ghiandola situata nella regione posteriore e laterale del capo che produce un veleno formato da un'alta percentuale d'acqua, diverse albumine ad alta tossicit\u00e0 e altre proteine enzimatiche che agiscono sui tessuti, sulla coagulazione del sangue e, a volte, sul sistema nervoso. Per inoculare questo veleno utilizzano delle lunghe zanne mobili canalicolate che, quando il serpente apre la bocca, formano un angolo di 90\u00b0 con la mascella e in caso di morso penetrano nella cute della preda e iniettano il veleno attraverso i canali; quando chiudono la bocca le zanne vengono ruotate contro il palato.\nI loro occhi hanno pupille verticali, simili a quelle dei gatti. Questa caratteristica, per le specie italiane, contribuisce a distinguerle dagli altri serpenti presenti negli stessi habitat, come le innocue bisce, che hanno pupilla rotonda. Altri caratteri che tipicamente permettono di distinguere una vipera da un colubride non velenoso italiano sono la testa triangolare e la coda che si restringe in modo brusco, mentre gli altri ofidi presentano testa ovale e coda che si restringe gradualmente.\nTassonomia.\nIl genere \"Vipera\" comprende le seguenti specie:\nSpecie presenti in Italia.\nIn Italia sono presenti cinque specie di vipera:\nLe vipere italiane sono \"pacifiche\" e preferiscono scappare; il morso \u00e8 mortale in rarissimi casi\n(i soggetti pi\u00f9 a rischio sono anziani, bambini o persone debilitate; per animali domestici come gatti e soprattutto cani, che hanno l'istinto di attaccarla e tendono a farlo con il muso, il morso della vipera \u00e8 solitamente mortale). Bisogna evitare la somministrazione di siero (immunoglobuline di origine equina) al di fuori di un ambiente ospedaliero per il rischio di shock anafilattico, in quanto pi\u00f9 pericoloso del morso stesso della vipera.\nLe vipere nell'immaginario collettivo.\nI serpenti, le vipere in particolare, suscitano da sempre una grande paura e per questo su di loro circolano molte storie. Ricordiamo la vecchia leggenda metropolitana delle vipere gettate dagli elicotteri per ripopolare zone boschive. \u00c8 una storia diffusa in gran parte d'Europa, in Italia in particolare, tanto che Paolo Toselli le dedica il titolo del suo libro sulle leggende metropolitane \"La famosa invasione delle vipere volanti e altre leggende metropolitane dell'Italia d'oggi\", Milano, Sonzogno (1994).\nPrimo soccorso.\nBisogna premettere che il morso della vipera europea \u00e8 molto raramente letale."}
{"id": "2303538", "revid": "15756", "url": "https://it.wikipedia.org/wiki?curid=2303538", "title": "Duca di Luynes", "text": "Il titolo di duca di Luynes, pari di Francia, fu creato nel 1619 a favore di Charles d'Albert da Luigi XIII.\nIl ducato omonimo prende il nome da un possedimento della famiglia d'Albert vicino ad Aix-en-Provence.\nEstensione del ducato.\nI territori concessi dal re al ducato riunivano il comune di Maill\u00e9 alla signoria di Turenna. \nNel 1633 i territori del ducato vennero ampliati fino a comprendere anche la baron\u00eca di Semblan\u00e7ay, il viscontato di Tours ed i borghi di Ponts-de-Tours e di Neuvy.\nInfine, nel 1669, anche la signoria di La Ch\u00e2teigneraie e Crassay vennero accorpate nel ducato di Luynes."}
{"id": "2303542", "revid": "119054973", "url": "https://it.wikipedia.org/wiki?curid=2303542", "title": "Pierre-Jean de B\u00e9ranger", "text": "Debutt\u00f2 con canzoni di carattere licenzioso, che avrebbero finito con il confondere il suo nome annullandolo nell'anonimato di tanti altri autori presto dimenticati. Seppe per\u00f2 creare un genere a parte, facendo della canzone un mezzo di polemica politica elevandola all'altezza artistica dell'ode. Nei soggetti patriottici e filosofici, B\u00e9ranger un\u00ec spesso la nobilt\u00e0 dei sentimenti all'armonia del ritmo, l'originalit\u00e0 delle figure alla vivacit\u00e0 del dramma.\nBiografia.\nA causa della sua salute cagionevole fu mandato tardi a scuola, ma i suoi autentici educatori furono i nonni materni. Il padre, uomo d'affari, era spesso assente da casa e la madre, che amava il teatro, i balli e le scampagnate, qualche volta portava Pierre-Jean con s\u00e9.\nStabilitosi stabilmente a Parigi nel 1789, B\u00e9ranger de Mersix mette il figlio a pensione dell'abate Chantereau quando, compromessosi con la Rivoluzione per essere un convinto monarchico, \u00e8 costretto a nascondersi. Stancatosi di pagare la pensione, un giorno manda il figlio da una sua zia che gestisce un albergo a P\u00e9ronne. Jean-Pierre per\u00f2 non si adatta allo stato di garzone d'albergo ed entra in contatto col signor Ballue de Bellenglise, un notaio e giudice di pace, fervente rousseauiano e appassionato educatore, che raccoglie i bambini di P\u00e9ronne per mandarli all\u2019\"Institut patriotique\", una scuola primaria gratuita che intende formare dei cittadini devoti alla Repubblica.\nQuell'educazione fondata sui principi di Rousseau comprende anche il canto di musiche repubblicane, che appassionano il piccolo Pierre-Jean. A 14 anni, completa la sua educazione imparando il mestiere dal tipografo Laisney e s'inizia alla poesia. Sono anni che B\u00e9ranger ricorder\u00e0 sempre con nostalgia e che gli ispireranno i suoi \"Souvenirs d'enfance\".\nTornato a Parigi nel 1795, Pierre-Jean inizia lavorare con il padre nella sua agenzia di pegni, ma questa fallisce. Allora con gli avanzi delle sue passate fortune, apre allora uno studio di lettura, dove i clienti, pagando, hanno a disposizione libri e giornali: anche Pierre-Jean vi passa ore a mettere insieme rime sull'amore, le donne, il vino. Prova anche la satira, poi l'epopea, l'idillio, il ditirambo, la commedia: la sera si ritira nella sua abitazione, una mansarda al sesto piano del medesimo palazzo che ospita il \"cabinet de lecture\".\nLa lettura di L\u00e9onard e di Gessner lo spinge alla composizione di idilli e uno di questi, \"Glyc\u00e8re\", viene pubblicato ne \u00abLes Saisons du Parnasse\u00bb, poi \u00e8 attratto dal poema e abbozza un \"Clovis\", quindi \u00e8 la volta della commedia satirica. Quando nell'appartamento del dottor Mellet, a Montmartre, viene fondata un'accademia di musica leggera, Pierre-Jean compone romanze che l'amico Louis-Guillaume Boquillon adatta sulle proprie arie.\nNel 1804 si rivolge a Lucien Bonaparte per averlo per protettore, spedendogli una lettera e circa 500 versi, fra i quali \"Le D\u00e9luge\". Bonaparte gli devolve il proprio appannaggio di 1.000 franchi percepito dall'Institut de France e, in pi\u00f9, nel 1809, B\u00e9ranger s'impiega come fattorino all'Universit\u00e0, aggiungendo cos\u00ec un salario mensile di 100 franchi. \u00c8 il periodo in cui compone canzoni allegre e vivaci e nel 1810 diventa una celebrit\u00e0 a P\u00e9ronne, dove \u00e8 invitato a rallegrare i ricevimenti con le sue canzoni: una di queste, \"Les Gueux\", composta su una melodia del XVII secolo, ha un grande successo.\nLe canzoni politiche.\nAlla fine del 1805 viene ricostituita la Soci\u00e9t\u00e9 du Caveau, un'accademia musicale attiva il secolo precedente, che pubblica ogni anno \"La Cl\u00e9 du Caveau\", con i testi e la musica delle canzoni dei soci. B\u00e9ranger vi entra nel 1813 e vi diventa noto dal nome delle sue canzoni migliori, \"Le S\u00e9nateur\", \"Le Petit Homme gris\", e soprattutto \"Le Roi d'Yvetot\". Nel novembre 1815, quando in Francia vige la Restaurazione monarchica, B\u00e9ranger rischia la pubblicazione di alcune arie politiche, d'impronta liberale, \"Les Chansons morales et autres\", e il loro successo gli d\u00e0 fiducia sulla possibilit\u00e0 di continuare su questa strada. Vi sviluppa i temi del rispetto della libert\u00e0, dell'odio per l'Ancien R\u00e9gime, la denuncia del clericalismo, del rimpianto delle glorie passate e della speranza di un ritorno alla Repubblica o anche all'Impero. Le sue canzoni diventano cos\u00ec un'arma di propaganda politica, come \"La Cocarde blanche\" e il \"Marquis de Carabas\". La cerchia delle sue amicizie si allarga, frequenta diversi salotti e collabora a \"La Minerve\" con \u00c9tienne de Jouy, Charles-Guillaume \u00c9tienne e Benjamin Constant.\nNel 1820, \"le Vieux Drapeau\" viene diffuso clandestinamente nelle caserme : B\u00e9ranger appare ora la voce del popolo o \u00abl'uomo nazione\u00bb come dir\u00e0 Lamartine. La sua opera di poeta politicamente impegnato si sviluppa con attacchi ai magistrati ne \"Le Juge de Charenton\", ai deputati ne \"Le Ventru\" (Il panciuto), ai preti e ai gesuiti in particolare. Il 25 ottobre 1821 appaiono due volumi di sue canzoni, le 10.000 copie sono presto vendute e l'editore Firmin Didot prepara una ristampa.\nNaturalmente le autorit\u00e0 non stanno a guardare e nel 1821 B\u00e9ranger \u00e8 privato del suo impiego e condannato a tre mesi di prigione e a 500 franchi d'ammenda; nel 1825 pubblic\u00f2 un'altra raccolta che nel 1828 gli procura una nuova condanna a nove mesi di carcere e a 10.000 franchi d'ammenda, che viene pagata attraverso una sottoscrizione.\nCon la Rivoluzione di luglio, che porta sul trono il regime moderatamente liberale di Luigi Filippo, egli tratta soprattutto soggetti filosofici e umanitari e non accetta alcun incarico ufficiale; nel 1833 pubblica un'altra raccolta, le \"Chansons nouvelles et derni\u00e8res\", dedicate a Luciano Bonaparte, verso il quale ha mantenuto intatta la sua riconoscenza. Anche durante la Rivoluzione del 1848, eletto deputato a sua insaputa, rifiuta il seggio, n\u00e9 assume impieghi durante il Secondo Impero. Muore povero, nel 1857, e il governo paga le spese del funerale.\nLa poltrona dove mor\u00ec B\u00e9ranger fa ora parte del Mus\u00e9e Carnavalet di Parigi, dove \u00e8 esposta; la sua tomba \u00e8 al P\u00e8re-Lachaise. Rimasero inedite, durante la sua vita, un centinaio di canzoni, una \"Autobiografia\" e un \"Epistolario\"."}
{"id": "2303545", "revid": "600229", "url": "https://it.wikipedia.org/wiki?curid=2303545", "title": "Concerto per due pianoforti e orchestra", "text": ""}
{"id": "2303547", "revid": "181699", "url": "https://it.wikipedia.org/wiki?curid=2303547", "title": "Musica funebre massonica (Mozart)", "text": ""}
{"id": "2303550", "revid": "767487", "url": "https://it.wikipedia.org/wiki?curid=2303550", "title": "Concerto per pianoforte e orchestra n. 22 (Mozart)", "text": "Il concerto per pianoforte e orchestra n. 22 in Mi bemolle maggiore K 482 fu composto da W. A. Mozart a Vienna sul finire del 1785 destinato ad un organico di tutto rilievo.\nNel primo tempo \"(allegro)\" non ci scostiamo da una coloritura brillante che non porta nulla di nuovo rispetto ai precedenti concerti.&lt;br&gt;\nNell\"'andante\", una serie di stupende variazioni su un tema in Do minore, d\u00e0 luogo ad un intimo colloquio tra il pianoforte e i singoli strumenti.&lt;br&gt;\nNella parte centrale del tema conclusivo \"(allegro)\" troviamo un \"andantino cantabile\" che interrompe le rapide e brillanti evoluzioni dello strumento solista presenti all'inizio e nella ripresa del tema iniziale."}
{"id": "2303558", "revid": "307923", "url": "https://it.wikipedia.org/wiki?curid=2303558", "title": "Brisingr (disambigua)", "text": ""}
{"id": "2303571", "revid": "1494169", "url": "https://it.wikipedia.org/wiki?curid=2303571", "title": "Concerto per violino e orchestra n. 5", "text": ""}
{"id": "2303574", "revid": "984922", "url": "https://it.wikipedia.org/wiki?curid=2303574", "title": "Karl Mayet", "text": "Di professione notaio, fu uno degli esponenti pi\u00f9 originali delle pleiadi di Berlino. Le sue analisi sulla partita spagnola, incluse nella prima edizione del manuale \"Handbuch des Schachspiels\" (1843), ne rivelano la profondit\u00e0 di pensiero. \nSostenne numerosi incontri: nel 1839 vinse con Sz\u00e9n (+ 3 \u2013 2 = 1); nel 1845 pareggi\u00f2 con Augustus Mongredien (+ 3 \u2013 3); nel 1847 sconfisse Von der Goltz (+ 14 \u2013 9 = 1) ma perse con suo cugino Wilhelm Hanstein (+ 5 \u201312 = 1); nel 1848 perse con Daniel Harrwitz (+ 2 \u2013 5 = 2); nel 1851 perse con Adolf Anderssen (+ 1\u00a0\u2013 7 = 0). \nPartecip\u00f2 al primo torneo internazionale di Londra 1851, ma fu eliminato al primo turno da Alexander Kennedy.\nNel 1853 si classific\u00f2 3\u00ba nel primo campionato berlinese, dietro a Jean Dufresne e Max Lange. Nel 1866 perse un match con Gustav Neumann (\u2013 6 = 1). "}
{"id": "2303576", "revid": "1501558", "url": "https://it.wikipedia.org/wiki?curid=2303576", "title": "Council for East and Central Africa Football Associations", "text": "Il Council for East and Central Africa Football Associations (in francese Conseil des Associations de Football d'Afrique de l'Est et Centrale, in arabo \u0645\u0624\u062a\u0645\u0631 \u062c\u0645\u0639\u064a\u0627\u062a \u0634\u0631\u0642 \u0648\u0648\u0633\u0637 \u0623\u0641\u0631\u064a\u0642\u064a\u0627 \u0644\u0643\u0631\u0629 \u0627\u0644\u0642\u062f\u0645, in italiano Consiglio per le Associazioni Calcistiche dell'Africa Orientale e Centrale), meglio nota con l'acronimo di CECAFA, \u00e8 un'associazione di nazionali di calcio dell'Africa orientale e dell'Africa centrale. La CECAFA \u00e8 anche affiliata con la CAF.\nLa CECAFA \u00e8 l'organizzazione pi\u00f9 vecchia in Africa.\nMembri.\nIl CECAFA ha 12 membri:\nStoria.\nLa CECAFA \u00e8 stata fondata nel 1927 e le gare principali sono state sponsorizzate da Nairobi sull'impresa manifatturiera Gossage (di propriet\u00e0 dei Lever Brothers). La fondazione della CECAFA \u00e8 spesso erroneamente attribuita a William Gossage, ma egli mor\u00ec nel 1877 a circa 50 anni, prima della prima gara della Gossage Cup.\nQual \u00e8 noto tuttavia, \u00e8 che il torneo ha stretti legami con Nairobi in Kenya, dove c'\u00e8 l'ufficio CECAFA.\nIl primo torneo \u00e8 stato giocato tra il Kenya e l'Uganda, che ha visto vincere 3-1 il Kenya.\nIl torneo \u00e8 diventato noto come il \"Gossage Cup\" fino alla met\u00e0 degli anni Sessanta quando divenne noto come l'\"East African Challenge Cup\". Alcune fonti suggeriscono che il torneo ha cambiato il suo nome a causa del Kenya che ha trovato l'indipendenza nel 1963.\nDiritti televisivi.\nDal 2007, i diritti televisivi appartengono alla GTV."}
{"id": "2303577", "revid": "23030596", "url": "https://it.wikipedia.org/wiki?curid=2303577", "title": "IBM Personal Computer", "text": ""}
{"id": "2303585", "revid": "23030701", "url": "https://it.wikipedia.org/wiki?curid=2303585", "title": "Commodore A1000", "text": ""}
{"id": "2303589", "revid": "23030725", "url": "https://it.wikipedia.org/wiki?curid=2303589", "title": "Commodore Amiga 1000", "text": ""}
{"id": "2303593", "revid": "124771238", "url": "https://it.wikipedia.org/wiki?curid=2303593", "title": "Monastero di San Francesco", "text": "Il monastero di San Francesco, assieme alla sua chiesa \u00e8 un ex edificio ecclesiastico di Bobbio in provincia di Piacenza.\nEsso sorge vicino alla borgata di Corgnate (ant. \"Codognarum\"), un tempo al di fuori del centro del tessuto urbano della cittadina, come per il Santuario della Madonna dell'Aiuto: si tratta del borgo medioevale detto \"borgo estrinseco\", accanto all'odierno centro storico, che conserv\u00f2 l'originale denominazione di \"Bobium\".\nLa facciata della chiesa si apre nell'omonima piazza San Francesco, accanto all'ufficio turistico ed al nuovo parcheggio pubblico.\nStoria.\nIl monastero di San Francesco e la chiesa vennero costruiti attorno al 1230, infatti la costruzione sarebbe iniziata su di un terreno donato dai monaci di San Colombano allo stesso san Francesco venuto a Bobbio per mettere pace ad una delle numerose diatribe sorte fra l'abate del monastero ed il vescovo di Bobbio sulle antiche attribuzioni fondiarie monastiche. Il monastero con le sue ampie zone terriere contigue che andavano da Barberino fino a tutta Corgnate e fino al Ponte Vecchio (o Gobbo), fra cui gli antichi vigneti del monastero in Bobbio, erano quindi attribuite ai francescani pur rimanendo una propriet\u00e0 imperiale.\nIn un documento del 1756 si cita l'antica esistenza di una chiesa e di un piccolo monastero con una cella-dormitorio occupata dallo stesso san Francesco. Quella che senza documentazione storica esatta \u00e8 tradizionalmente ricordata come il \"passaggio di san Francesco d'Assisi a Bobbio\", potrebbe rivelarsi meno fantasiosa stando l'effettivo compimento di un viaggio del santo nel nord'italia fra il 1210-12.\nI lavori terminarono nel 1233 e quello di Bobbio \u00e8 l'insediamento francescano pi\u00f9 antico del nord d'Italia, sorto in una citt\u00e0 di enorme fama monastica e meta di pellegrinaggi lungo la via Francigena e la via degli Abati. Nel 1436 sorger\u00e0 sempre nella cittadina su propriet\u00e0 francescana anche il monastero di Santa Chiara, oggi sede comunale, e l'ospedale di San Lazzaro distrutto nel 1472.\nIl complesso monastico era circondato da possenti mura, abbattute nel 1800 dopo la soppressione monastica.\nNel XV secolo il monastero, rimasto fino all'ora autonomo, pass\u00f2 alla congregazione dei frati minori di Bologna.\nNel 1710 la chiesa sub\u00ec notevoli modifiche e venne riconsacrata nel 1722.\nNel 1783 vi \u00e8 il passaggio ai frati minori di Torino.\nL'edificio monastico imperiale venne occupato dai napoleonici nel 1802, cacciati violentemente i monaci francescani, la chiesa sub\u00ec notevoli modifiche divenendo magazzino.\nSuccessivamente il marchese Malaspina acquis\u00ec l'intero complesso, che sar\u00e0 ristrutturato, assieme alle pertinenze terriere.\nVi \u00e8 attualmente un progetto di recupero architettonico privato per la parte monastica, mentre la chiesa \u00e8 stata donata dai proprietari al comune.\nPer la chiesa vi attualmente un progetto di recupero architettonico e trasformazione in auditorium cittadino.\nDescrizione del monastero.\nIl complesso del monastero \u00e8 di difficile lettura, specie l'adiacente chiesa.\nLa facciata della chiesa \u00e8 in stile romanico, ma le modifiche del XIX secolo ne hanno snaturato l'opera.\nL'interno \u00e8 ad una sola navata con decorazioni barocche ed affreschi, l'abside \u00e8 semicircolare.\nAccanto alla chiesa sul lato settentrionale, due arcate ed un cancello immettono al giardino e frutteto esterni ed al monastero.\nIl complesso monastico \u00e8 disposto su due piani con al centro una grossa torre campanaria quadrata, all'interno vi sono due chiostri del XV secolo.\nIl primo chiostro con al centro il giardinetto \u00e8 formato da un porticato su due piani con tre lati sostenuti da tozzi pilastri che sorreggono quattro campate per lato coperte da volte a crociera; al di sopra vi \u00e8 una loggia con copertura lignea con colonnine a capitelli medioevali.\nIl secondo chiostro \u00e8 adiacente alla chiesa e porta all'antico refettorio dei frati francescani in cui vi \u00e8 un affresco raffigurante la Crocifissione, da esso si pu\u00f2 accedere all'orto monastico.\nDietro la chiesa, al lato sud verso il Trebbia, vi era il Foro Boario sede dell'antica fiera di Bobbio e dove si svolgeva il mercato del bestiame fino ad alcuni decenni fa. Attualmente nella stessa area ha trovato collocazione il grande parcheggio pubblico e gratuito su pi\u00f9 piani ed anche sotterraneo."}
{"id": "2303598", "revid": "123005572", "url": "https://it.wikipedia.org/wiki?curid=2303598", "title": "The Ashes 2002-03", "text": "Il The Ashes 2002-03 \u00e8 la 62\u00aa edizione del prestigioso The Ashes di cricket. La serie di 5 partite si \u00e8 disputata in Australia tra il 7 novembre 2002 e il 6 gennaio 2003 nelle citt\u00e0 di Brisbane, Adelaide, Perth, Melbourne e Sydney. La vittoria finale \u00e8 andata per l'ottava volta consecutiva alla selezione australiana che \u00e8 riuscita ad imporsi per 4-1, eguagliando il record di successi consecutivi detenuto dall'Inghilterra nel periodo tra il 1882 e il 1890.\nCampione.\nAustralia(30\u00ba titolo)"}
{"id": "2303600", "revid": "203575", "url": "https://it.wikipedia.org/wiki?curid=2303600", "title": "CECAFA", "text": ""}
{"id": "2303609", "revid": "287204", "url": "https://it.wikipedia.org/wiki?curid=2303609", "title": "Coppa di Estonia di pallacanestro maschile", "text": "La Coppa di Estonia (et. Eesti karikav\u00f5itja) di pallacanestro \u00e8 un trofeo nazionale estone organizzato dalla Federazione cestistica dell'Estonia dal 2001."}
{"id": "2303611", "revid": "14691", "url": "https://it.wikipedia.org/wiki?curid=2303611", "title": "Http tunneling", "text": ""}
{"id": "2303613", "revid": "23030989", "url": "https://it.wikipedia.org/wiki?curid=2303613", "title": "Autoconfig", "text": ""}
{"id": "2303614", "revid": "316383", "url": "https://it.wikipedia.org/wiki?curid=2303614", "title": "Nazionale di cricket del Sudafrica", "text": "La nazionale di cricket del Sudafrica \u00e8 la squadra nazionale di cricket, posta sotto l'egida del Cricket South Africa. Ha partecipato a tutte le edizioni della Coppa del Mondo di cricket a partire dal 1992, arrivando in 4 occasioni in semifinale (1992, 1999, 2007, 2015). Non ha preso parte alle prime 4 edizioni a causa dell'apartheid."}
{"id": "2303618", "revid": "121836", "url": "https://it.wikipedia.org/wiki?curid=2303618", "title": "Castello di Ludwig", "text": ""}
{"id": "2303624", "revid": "109125561", "url": "https://it.wikipedia.org/wiki?curid=2303624", "title": "Cured In Place Pipe", "text": "La tecnologia del CIPP - Cured In Place Pipe (\"Rivestimento polimerizzato in sito\"), detta anche \"Cured In Place Lining\" o \"Risanamento con tubi reticolati in sito\" in \"situ lining\" o \"ancora soft lining\", \u00e8 una metodica di risanamento no-dig di condotte interrate ed aeree (relining riabilitativo) che consiste nella ricostruzione all'interno della condotta esistente di un nuovo tubo che prende la forma del tubo ospite e se ne assume tutte le caratteristiche idrauliche ( ma anche statiche).\nModalit\u00e0 di esecuzione.\nLa tecnologia del CIPP \u00e8 basata sull'inserimento, all'interno del tubo da risanare (tubo ospite) di un tubolare (detto liner) in feltro poliestere o fibra di vetro che, preliminarmente all'inserimento, viene impregnato a rifiuto con una resina termoindurente (detto carrier) - poliestere, vinilestere o epossidica - idonea a resistere all'azione chimica dei fluidi convogliati in condotta.\nIl liner viene quindi gonfiato all'interno del tubo da risanare, in modo da farlo aderire perfettamente alle pareti di questo.\nUna volta inserito e gonfiato il tubolare impregnato di resina viene fatto indurire attraverso la reticolazione (polimerizzazione) della resina di cui \u00e8 impregnato.\nIl risultato \u00e8 costituito da un nuovo tubo, anche con funzioni strutturali, perfettamente aderente alla vecchia condotta da risanare, qualsiasi sia la forma di questa.\nIl nuovo tubo, in materiale composito, che risulta al termine dell'applicazione, oltre ad aderire perfettamente alle pareti interne del tubo ospite (la tubazione da risanare) \u00e8 in gradi di assolvere a tutte le funzioni idrauliche e strutturali a cui assolveva il tubo preesistente.\nA consolidamento terminato, la guaina indurita viene sezionata in corrispondenza dei pozzetti di ispezione intermedi e dei terminali.\nI punti di contatto terminali tra guaina (liner) e condotta esistente (host) vengono sigillati mediante l'applicazione a mano di appositi stucchi chimici leganti.\nUna volta realizzato il nuovo tubo interno con una fresa robotizzata, si provvede a ricreare le aperture interne ripristinando i collegamenti laterali alla tubatura principale (es impiantini di fognatura).\nQuando possibile, e ci\u00f2 ricorre nella gran parte dei casi, tutte le operazioni avvengono utilizzando i pozzetti esistenti, o realizzando scavi di intercetto della condotta esistente.\nAnche per i grandi diametri e per canali chiusi \u00e8 possibile intervenire su tratti lunghi anche centinaia di metri operando da un unico punto di accesso.\nAttivit\u00e0 propedeutiche.\nIl sistema prevede, dopo operazioni preliminari di pulizia, video ispezione e messa fuori servizio della tratta oggetto del relining, il preliminare confezionamento in stabilimento del liner, la sua impregnazione e il suo trasporto in cantiere dove, con un procedimento che pu\u00f2 essere quello dell'inversione o della semplice trazione (Pulled-in-Place), viene messo in opera all'interno della condotta da risanare.\nTipologie di CIPP.\nLa polimerizzazione della resina pu\u00f2 avvenire grazie alla somministrazione di:\nNel primo caso si parla di \"thermal curing\" o thermal CIPP nel secondo di \"UV-lining\" o UV CIPP.\nA seconda del metodo di polimerizzazione cambia il tipo di \"liner\" (cio\u00e8 cambiano la composizione del tubolare e della resina utilizzata), le modalit\u00e0 di inserimento e la tecnica di gonfiaggio.\nNel caso di thermal curing, il liner \u00e8 costituito da feltro in uno o pi\u00f9 strati, impregnato su una delle due facce con una resina termoindurente (ad esempio epossidica, poliestere, etc..) mentre l'altra faccia \u00e8 rivestita con un film di materiale plastico (PE, PP, PU, etc).\nPoich\u00e9 in fase di realizzazione del tubolare la parte impregnata \u00e8 quella esterna, quando lo si inserisce nella condotta viene fatta l'inversione, il cui risultato finale fa s\u00ec che la guaina abbia la parte in resina a contatto con le pareti della vecchia condotta, ed un film plastico costituisca il nuovo piano di scorrimento dei fluidi da trasportare. In questo caso sia l'inversione che l'avanzamento avviene mediante acqua calda o vapore surriscaldato.\nNel caso di UV lining, il liner \u00e8 realizzato da uno speciale tessuto in fibra di vetro a multi strato, impregnata di resina fotoindurente o foto polimerizzante.\nIl liner viene compreso tra due strati di materiale plastico tali da impedire la fuoriuscita della resina. Il tubolare viene inserito per semplice trazione utilizzando un argano esterno ed un cavo di tiro. La seconda metodologia garantisce migliori prestazioni strutturali.\nMateriali.\nLa norma internazionale UNI EN ISO 11295 \"Classificazione ed informazioni relative alla progettazione dei sistemi di tubazione di materie plastiche utilizzati per il ripristino\" prevede la distinzione di tutte le tecniche di relining ed offre una sostanziale divisione a monte in:\nNelle tecniche di rinnovazione ci sono oltre al CIPP tutte le tecniche di risanamento trenchless. Questa divisione fa capire come il risanamento non \u00e8 una semplice manutenzione di una tubazione, ma un sostanziale rinnovamento della vecchia condotta aumentandone le performance iniziali.\nInoltre, come nella norma americana AWWA (American Water Works Association) M28 \u201cRehabilitation of Water Mains\u201c la UNI EN ISO 11295 prevede, a seconda dello stato della condotta un liner con una certa classe di resistenza:\nLa guaina.\nTermo CIPP.\nNel termo CIPP il liner (spesso chiamato calza) \u00e8 costituito da una guaina tubolare, ad uno o pi\u00f9 strati, di agofeltro flessibile o di un materiale tessuto non tessuto poliestere, o anche da tessuto in fibra di vetro, o infine da configurazioni multistrato miste (feltro, tessuto in fibra di vetro), capace di essere impregnato con la resina termoindurente e di resistere alle pressioni d'installazione ed alle temperature che si raggiungono nel corso della polimerizzazione della resina.\nInoltre, il materiale della calza dovr\u00e0 essere compatibile con il tipo di resina utilizzata. Lo strato della calza a contatto con il fluido \u00e8 rivestito con un film di materiale plastico (in genere poliuretano o polietilene o pvc) resistente anch'esso al tipo di resina usata che funge da contenimento della resina stessa e va a costituire il nuovo piano di scorrimento dei liquidi trasportati nella condotta.\nLa calza deve avere di dimensioni e lunghezza idonea al rivestimento interno del tratto di condotta da rinnovare\ntali che una volta installata ricopra perfettamente la superficie interna della condotta originale per tutta la sua lunghezza.\nDebbono essere considerate delle tolleranze sul perimetro della calza necessarie per compensare la dilatazione che avviene durante il processo di inversione.\nUV CIPP.\nNell'UV CIPP il liner \u00e8 realizzato da uno speciale tessuto in fibra di vetro a multi strato impregnata di resina fotoindurente.\nIl liner viene compreso tra due strati di materiale plastico tali da impedire la fuoriuscita della resina. Quello esterno a contatto con il tubo esistente viene detto \"preliner\" e serve anche a evitare che l'umidit\u00e0 presente sulla parete del tubo ospite possa compromettere la polimerizzazione, mentre l'altro, detto \"innerfilm\", va a costituire anche il nuovo piano di scorrimento dei liquidi trasportati nella condotta.\nLe resine.\nLe principali resine impiegate sono generalmente:\nA seconda delle metodologie di polimerizzazione tali resine devono essere termoindurenti o fotoindurenti (\"light curing resins\").\nVantaggi e svantaggi.\nLa tecnologia CIPP \u00e8 sicuramente pi\u00f9 costosa di tutte le altre tecnologie di relining riabilitativo ma offre sicuramente prestazioni migliori nel ripristino delle caratteristiche idrauliche ma anche strutturali di condotte danneggiate, e tempi di esecuzione pi\u00f9 rapidi, specialmente con riferimento a quelle UV CIPP.\nDa una sola apertura sono possibili interventi lunghi anche centinaia di metri per tubi di qualunque forma e dimensione con diametro massimo equivalente fino a 2500mm.\nLa forma della condotta da ripristinare pu\u00f2 essere circolare, ovoidale o policentrica. Pu\u00f2 essere utilizzata anche in tratti di condotte non rettilinee.\nI lavori di CIPP potrebbero avere effetti tossici. La diffusione di sostanze tossiche e/o cancerogene \u00e8 stata riportata nella maggior parte dei siti in cui queste sostanze sono state analizzate "}
{"id": "2303625", "revid": "14691", "url": "https://it.wikipedia.org/wiki?curid=2303625", "title": "CIPP", "text": ""}
{"id": "2303626", "revid": "1590006", "url": "https://it.wikipedia.org/wiki?curid=2303626", "title": "Relining", "text": "Il relining rappresenta un sistema di riparazione di canalizzazioni deteriorate che permette di evitare o ridurre le opere di scavo per i lavori. L'operazione consiste nell'introduzione dall'interno della tubazione stessa di una guaina che viene fatta aderire alla condotta deteriorata e infine fatta indurire.\nFasi di intervento.\nL'operazione di \"relining\", eseguita da imprese specializzate, viene svolta attraverso le seguenti fasi di intervento:\nConfezionamento della guaina.\nIl tubolare (o calza) viene confezionato in stabilimento utilizzando fogli di feltro poliestere, rinforzati o meno con fibre di vario materiale (vetro, carbonio etc).\nIl lato originariamente esterno di questo feltro \u00e8 ricoperto da una pellicola di materiale plastico (poliuretano, polietilene, PVC etc) con lo scopo, in un primo momento del processo, di permettere la formazione del sottovuoto necessario al procedimento di impregnazione con resina del feltro e, in fase di posa, ad evitare il contatto dell'acqua o del vapore con la resina stessa. Le resine utilizzate sono generalmente di tipo poliestere ortoftalico termoindurente. A seconda della composizione chimica, del pH e della temperatura del fluido trasportato, possono essere impiegate anche resine vinilestere o epossidiche.\nIspezione televisiva iniziale.\nAl fine di verificare le modalit\u00e0 di approccio all'intervento e di organizzazione dei lavori, i tecnici utilizzando particolari telecamere effettuano l'ispezione preliminare pubblicando il filmato in formato digitale.\nPredisposizione ed impregnazione del tubolare.\nLo spessore della guaina sar\u00e0 adeguato al diametro e alle caratteristiche delle tubazioni.\nL'impregnazione del tubolare avviene con resina termoindurente preventivamente miscelata con additivi catalizzatori. \nLa corretta e uniforme impregnazione \u00e8 assicurata da un processo di realizzazione e controllo di sottovuoto del tubolare che consente di eliminare qualsiasi bolla d'aria interna. \nIl tubolare viene successivamente pressato per assicurare l'omogeneit\u00e0 dell'impregnazione.\nInserimento nella tubazione del tubolare impregnato di resina mediante pressione dell'aria.\nIl tubolare preimpregnato viene introdotto in un tamburo apposito che, grazie alla pressione d'aria, permette di invertire e far avanzare la calza. In questo modo la parte di feltro impregnata di resina riesce ad aderire alla parete del tubolare permettendo il risanamento dello stesso. \nIntroduzione dell'aria e polimerizzazione della resina.\nUna volta completata la prima fase di lavoro, la resina penetra nelle fessure e ripara anche le pi\u00f9 piccole rotture, per completare il risanamento \u00e8 necessario utilizzare un impianto in grado di consentire un aumento uniforme e graduale della temperatura fino al raggiungimento di quella prescritta per la catalisi. Il raggiungimento della catalisi deve tenere conto del materiale con cui \u00e8 costruita la tubazione esistente, del tipo di resina utilizzata e delle condizioni dei terreno (temperatura, livello di umidit\u00e0 e conducibilit\u00e0 termica del suolo).\nTaglio del tubolare in corrispondenza dei pozzetti.\nTerminato il processo di catalisi della resina, si provvede al taglio in corrispondenza dei pozzetti/ispezioni mediante seghe pneumatiche e mole ad aria per ripristinare le canalette di scorrimento\nEventuale riapertura allacciamenti laterali con fresa cutter robotizzata.\nGli allacciamenti laterali otturati durante il risanamento vengono riaperti dall'interno mediante fresa robotizzata. Dopo il posizionamento della fresa nel punto desiderato, essa viene bloccata mediante dei manicotti d'espansione e comandata direttamente dall'unit\u00e0 di controllo.\nTramite il movimento di rotazione, di brandeggio ed assiale viene modificata la relativa posizione del \"cutter\". Le operazioni sono seguite in tempo reale grazie ad una telecamera installata direttamente sul \"cutter\".\nIspezione televisiva finale.\nAl termine dell'intervento e a comprova del successo del risanamento viene effettuata una videoispezione finale."}
{"id": "2303629", "revid": "123005595", "url": "https://it.wikipedia.org/wiki?curid=2303629", "title": "The Ashes 2009", "text": "Il The Ashes 2009 \u00e8 stata la 65\u00aa edizione del prestigioso \"The Ashes\" di cricket. La serie di 5 partite si \u00e8 disputata in Inghilterra tra l'8 luglio e il 24 agosto 2009. Le due squadre hanno eseguito un tour per l'Inghilterra e per il Galles che \u00e8 partito dalla citt\u00e0 di Cardiff e che ha toccato Londra (al Lord's), Birmingham, Leeds per poi tornare a Londra (al The Oval stavolta). La serie \u00e8 inserita all'interno di un pi\u00f9 vasto tour che la selezione australiana ha effettuato nei paesi britannici; erano infatti previsti anche 7 \"One Day International\" tra Inghilterra e Australia e 4 \"First Class Match\" tra la selezione australiana e squadre locali. Era previsto inoltre anche un \"One Day International\" con la selezione scozzese.\nAshes Series.\nTest 1: Cardiff, 8-12 luglio 2009.\nL'Inghilterra vince il sorteggio della moneta e il capitano Andrew Strauss sceglie di iniziare il Test match in battuta. L'inizio per gli inglesi non \u00e8 ottimale e perdono 3 wickets marcando solo 90 runs, tuttavia la situazione viene recuperata grazie alla \"partnership\" da 138 runs tra Kevin Pietersen e Paul Collingwood. Con l'andare del tempo Collingwood perde il wicket e in seguito l'australiano Hauritz riesce ad eliminare anche il pericoloso Pietersen ottenendo un cruciale wicket per la causa australiana. Nelle ultime ore di gioco i bowlers australiani riescono a far cadere altri due wicket, quindi alla fine della prima giornata di gioco l'Inghilterra ha ottenuto 336/7 in 90 overs.\nNel secondo giorno l'Inghilterra marca ben 99 runs in soli 16.5 overs ma paga cara la strategia aggressiva perdendo rapidamente i suoi tre wickets e chiudendo il suo primo innings con un totale comunque soddisfacente di 435 runs in 106.5 overs. La squadra di Ricky Ponting va in battuta ma riesce a marcare solo 60 runs prima che Phillip Hughes perda il primo wicket, tuttavia la situazione pu\u00f2 essere facilmente recuperata e l'ingresso del capitano Pointing in partnership con Simon Katich d\u00e0 i suoi frutti, consentendo ai due battitori di marcare complessivamente nella giornata 189 runs (Pointing riesce a marcare il punto numero 11.000 nella sua carriera di Test match) chiudendo la seconda giornata a 249 con un solo wicket perso.\nNella terza giornata Katich e Pointing continuano la loro partnership eccezionale marcando altre 50 runs prima che Katich perda il proprio wicket. Subentra Hussey che perde il proprio wicket dopo meno di 6 overs e 4 overs dopo anche Pointing viene eliminato dopo aver marcato 150 runs. L'Australia prende il largo superando il totale inglese con solo 4 wickets caduti. Alle 17 circa la pioggia interrompe il match per due ore e quando si riprende (per la prima volta sotto le luci artificiali) gli australiani riescono a chiudere la giornata in vantaggio di 44 runs con 5 wickets persi.\nNel quarto giorno l'Australia continua a marcare runs implacabilmente fino a quando raggiunta quota 674 Pointing decide di dichiarare e mandare l'Inghilterra in battuta. Gli inglesi Cook e Bopara perdono due wickets marcando solo 20 runs poi la pioggia interrompe l'incontro mandando le due squadre a riposo con l'Australia in vantaggio di 219 runs e padrona del campo mentre l'Inghilterra pu\u00f2 solo sperare in un draw.\nNel quinto giorno l'Inghilterra perde 3 wickets in meno di 90 minuti spianando il terreno per il successo australiano. Entra in scena Paul Collingwood che resiste per oltre 5 ore prima di essere eliminato riaccendendo le speranze inglesi di arrivare ad un draw. A pochi minuti dalla fine facendo cadere il nono wicket gli australiani sono vicini alla vittoria ma i battitori inglesi resistono fino alla fine imponendo un draw che suona come una sconfitta per gli australiani, in seguito Ricky Pointing accuser\u00e0 i battitori inglesi di aver perso volontariamente del tempo convocando il fisioterapista in campo.\nTest 2: Londra, 16-20 luglio 2009.\nLa giornata inizia con l'Inghilterra che vince il sorteggio e sceglie di battere, subito dopo si ha l'annuncio che l'ex capitano inglese Andrew Flintoff si ritirer\u00e0 dal Test cricket dopo le Ashes. L'Inghilterra parte molto bene con una grande partnership ta Strauss e Cook che fissano il risultato sul 126/0 alla sospensione per il pranzo, per gli australiani c'\u00e8 anche la brutta notizia che il bowler Nathan Hauritz si infortuna ad un dito. Dopo pranzo l'Inghilterra continua a marcare runs e si porta sul 196/0 al momento della caduta del wicket di Cook. La caduta del wicket di Cook inverte l'inerzia del match e gli inglesi perdono rapidamente anche Bopara che riesce a marcare solo 22 runs. I successivi 4 battitori cadono marcando complessivamente solo 74 runs. Strauss \u00e8 l'unico che riesce a resistere e in giornata arriva a marcare oltre 150 runs, complessivamente il primo giorno di gioco si chiude sul 364/6.\nNella seconda giornata gli inglesi perdono rapidamente i loro wickets rimanenti chiudendo il loro totale a 425 runs. L'Australia perde rapidamente i loro giocatori migliori e alla fine della giornata il punteggio dice solo 156 runs con ben 8 wickets caduti.\nAll'inizio del terzo giorno di gioco i rimanenti wickets australiani cadono sul punteggio di 215 runs. L'Inghilterra, avendo oltre 200 runs di vantaggio, ha la facolt\u00e0 di chiedere il \"Follow on\" ma il capitano britannico sceglie invece di andare normalmente al lancio. L'Inghilterra gioca bene anche questa frazione e chiude con il punteggio di 311/6.\nIl quarto giorno inizia con un quarto d'ora di ritardo a causa delle piogge cadute in mattinata. Il capitano inglese Strauss esegue immediatamente la dichiarazione mandando l'Australia in battuta con un target altissimo di 522 runs. L'impresa sembra impossibile (basta pensare che il record del pi\u00f9 alto totale raggiunto nel quarto Innings nella storia del test cricket \u00e8 di 418 runs), inoltre per gli Australiani le cose iniziano male poich\u00e9 perdono rapidamente 5 wickets marcando solo 128 runs. La situazione Australiana sembra senza speranza dopo che anche il sesto wicket viene abbattuto ma la partnership tra Michael Clarke e Brad Haddin riaccende le speranze e porta gli Aussies a riposo sul 313/6.\nNel quinto giorno l'Australia deve marcare 209 runs, un'impresa difficile ma realizzabile con dei battitori in forma come Clarke e Haddin. Haddin per\u00f2 viene eliminato da Collingwood e in seguito anche Clarke cade. A quel punto i restanti due wickets vengono abbattuti con una certa facilit\u00e0 e alle 12:42 la partita finisce con la vittoria inglese per 115 runs.\nTest 3: Birmingham, 30 luglio-3 agosto 2009.\nL'inizio del match \u00e8 ritardato dalla pioggia e le due squadre possono scendere in campo solo alle 17. Nel corso della giornata vengono lanciati solo 30 overs. Dopo soltanto 86 runs in 18 overs Simon Katich perde il suo wicket, alla fine si va a riposo sul punteggio di 126/1.\nNei primi due lanci del secondo giorno Graham Onions elimina Shane Watson e Michael Hussey a causa delle pessime condizioni del pitch, poco dopo anche Ricky Ponting si arrende ai lanci di Onions. Gli Aussies riescono a marcare solo altre 30 runs prima che James Anderson si prenda un altro wicket. Alla fine l'innings australiano si chiude con un misero 263. L'Inghilterra va in battuta consapevole che le condizioni del pitch sono molto deteriorate, infatti il primo wicket cade gi\u00e0 al secondo overs e Ravi Bopara viene eliminato pochi overs dopo. La giornata si chiude con il punteggio di 116/2.\nNel terzo giorno non si \u00e8 giocato a causa della pioggia caduta durante la notte e che ha reso il pitch impraticabile.\nIl gioco inizia in ritardo nel quarto giorno di un'ora per via della pioggia. Gli australiani riescono a trovare wicket con continuit\u00e0 e riescono a limitare gli inglesi a 376 runs, andando in battuta con uno svantaggio di oltre 100 runs. Alla fine della giornata gli australiani riescono a realizzare appena 88/2 ma nonostante la scarsa prestazione il fatto che manchi ancora una sola giornata di gioco rende il match un \"draw\" quasi certo.\nIl quinto giorno \u00e8 l'unico in cui si \u00e8 potuto giocare come da programma. Gli australiani puntano al draw e grazie alla grande prova di Clarke (103 runs) riescono a resistere l'intera giornata. Ad un'ora dalla fine i due capitani si accordano per un draw e mettono fine all'incontro.\nTest 4: Leeds, 7-11 agosto 2009.\nL'Inghilterra vince il sorteggio e decide di iniziare in battuta. L'inizio degli inglesi \u00e8 disastroso: Strauss, Bopara, Bell e Collingwood perdono i loro wickets in meno di 20 overs con sole 42 runs segnate, i battitori eliminati hanno marcato rispettivamente 3, 1, 8 e 0 runs. Dei primi battitori inglesi solo Cook e Prior si salvano marcando oltre 30 runs a testa. Anche Cook viene eliminato al 22\u00ba overs e a quel punto l'inerzia del match \u00e8 gi\u00e0 segnata. Gli australiani infilano in sequenza Broad (24.5 overs), Swann (29.4), Harmison (31.4), Anderson (33.4) e Onions (33.5) limitando gli inglesi a sole 102 runs. L'Australia va quindi in battuta con la consapevolezza di avere gi\u00e0 la partita in tasca, Katich perde rapidamente il proprio wicket ma la situazione viene recuperata da Pointing (78 runs, dopo due prestazioni molto deludenti), verso la fine della giornata gli inglesi trovano tre wickets in breve tempo eliminando Watson, Ponting e Hussey. In battuta chiudono la giornata Clarke e North che portano il punteggio a 196/4.\nNel secondo giorno la partnership tra Clarke (93 runs) e North (110 runs) aumenta a dismisura il vantaggio australiano. Quando Clarke viene eliminato i suoi successori non riescono a ripeterne la prestazione ma comunque il vantaggio continua ad aumentare. Verso la fine della giornata viene eliminato il decimo wicket (North) gli Aussies hanno realizzato 445 runs e hanno un vantaggio di 343 runs, l'Inghilterra va in battuta alla fine della giornata consapevole che le servirebbe una grande impresa per sperare in un draw. Dopo una buona partnership tra Strauss e Cook il primo perde il proprio wicket dopo 30 runs e i sostituti Bopara, Bell e Collingwood rimangono in campo giusto il tempo per farsi eliminare. Sul finire della giornata anche Cook viene eliminato dopo aver marcato 32 runs. Il punteggio al termine del secondo giorno di gioco \u00e8 un pesantissimo 82/5.\nNel terzo giorno si riparte con l'Inghilterra in battuta in svantaggio di 260 runs. Al terzo lancio della giornata il battitore inglese Prior viene eliminato, verso la fine della sessione mattutina gli australiani si portano a due wickets dal successo. Dopo la pausa pranzo gli \"Aussies\" lanciano con molta aggressivit\u00e0 e riescono nel loro intento eliminando Swann e Onions e vincendo per un innings e 80 runs. Con questo successo gli australiani festeggiano il fatto di essere ritornati in pari 1-1 nella serie, per gli inglesi \u00e8 una disfatta totale.\nCampione.\nInghilterra(29\u00ba titolo)"}
{"id": "2303630", "revid": "1305772", "url": "https://it.wikipedia.org/wiki?curid=2303630", "title": "Santa Faustina", "text": "Con il nome di Santa Faustina sono venerate:"}
{"id": "2303632", "revid": "1501558", "url": "https://it.wikipedia.org/wiki?curid=2303632", "title": "Coppa CECAFA", "text": "La Coppa CECAFA, ufficialmente CECAFA Senior Challenge Cup \u00e8 il torneo calcistico di pi\u00f9 vecchia fondazione in Africa. \u00c8 un torneo della FIFA e del Council for East and Central Africa Football Associations ed \u00e8 conteso dalle nazionali di calcio dell'Africa centrale e orientale (, , , , , , , , , e ).\nNel 2005 e nel 2006 il torneo \u00e8 stato sponsorizzato dallo sceicco miliardario Mohammed Al Amoudi e si chiam\u00f2 Al Amoudi Senior Challenge Cup.\n\u00c8 il torneo successore della Coppa Gossage, giocata trentasette volte dal 1926 fino al 1966, e della East and Central African Senior Challenge Cup, giocata sette volte tra il 1965 e il 1971.\nAlbo d'oro della Coppa Gossage.\nLa Gossage Cup \u00e8 stata vinta varie volte dal Kenya, Uganda, Tanganica e Zanzibar. Il Tanganica ha partecipato dal 1945, Zanzibar dal 1949.\nAlbo d'oro della Coppa CECAFA.\nVincitori precedenti.\n1Nessuna partita per l'assegnazione del terzo posto.\n2Premiato il Sudan perch\u00e9 lo Zambia era squadra invitata.\n3Edizione Under-23."}
{"id": "2303637", "revid": "34392", "url": "https://it.wikipedia.org/wiki?curid=2303637", "title": "Foglio di stile", "text": ""}
{"id": "2303649", "revid": "339392", "url": "https://it.wikipedia.org/wiki?curid=2303649", "title": "Tubiporus dupainii", "text": ""}
{"id": "2303654", "revid": "144796", "url": "https://it.wikipedia.org/wiki?curid=2303654", "title": "Tassilo von der Lasa", "text": "Biografia.\nStudi\u00f2 giurisprudenza a Bonn e a Berlino. Nel 1845 entr\u00f2 nel servizio diplomatico della Prussia, prima a Vienna poi a Stoccolma, Francoforte sul Meno, Bruxelles e L'Aia. Nel 1858 fu inviato a Buenos Aires col titolo di Ministro residente e dopo due anni fu nominato ambasciatore a Weimar. Dal 1865 al 1878 fu ambasciatore a Copenaghen, poi fu inviato a Stoccarda con il titolo di \"Eccellenza\".\nCollocato in pensione nel 1880 con il titolo di barone, si dedic\u00f2 in seguito esclusivamente agli scacchi.\n\u00c8 noto soprattutto come teorico e autore di libri di scacchi. Uno dei fondatori del gruppo di analisti chiamati pleiadi di Berlino, pubblic\u00f2 nel 1843 il famoso manuale \"Handbuch des Schachspiels\", la cui stesura era stata iniziata da Paul von Bilguer nel 1839. Nonostante ne fosse stato il principale autore, von der Lasa indic\u00f2 von Bilguer, che mor\u00ec nel 1840, come unico autore, tanto che il manuale era noto in Germania come \"der Bilguer\". Il nome di von der Lasa fu aggiunto in seguito come coautore.\nNel 1848 pubblic\u00f2 a Berlino il trattato teorico \"Leitfaden f\u00fcr Schachspieler\", che ebbe cinque edizioni e una traduzione in olandese. La sua opera storica pi\u00f9 importante \u00e8 considerata \"Zur Geschichte und Literatur des Schachspiels\" (Ricerche sulla storia e la letteratura degli scacchi, Lipsia 1897). Raccolse una biblioteca scacchistica di oltre 2.250 volumi, tuttora conservata intatta nel castello di K\u00f3rnik nei pressi di Pozna\u0144.\nVon der Lasa non partecip\u00f2 mai a tornei, ma sostenne diverse sfide, per lo pi\u00f9 vittoriosamente. Nel 1843 vinse contro Thomas Buckle 2\u20131, nel 1845 contro Anderssen 4\u20132, nel 1846 a Vienna contro Johann L\u00f6wenthal (+ 2 \u2013 0 = 2), nel 1850 contro Schulten a Francoforte sul Meno (+ 4 \u2013 1 = 0), nel 1853 a Bruxelles contro Howard Staunton (+ 5 \u2013 4 = 4). Perse nel 1839 contro Karl Mayet (+ 1 \u2013 2 = 1)."}
{"id": "2303656", "revid": "287204", "url": "https://it.wikipedia.org/wiki?curid=2303656", "title": "Giovanni Andrea Donducci", "text": "Biografia.\nNato da una famiglia piccolo borghese - il padre era un piccolo artigiano, fabbricante di mastelli - compie il proprio apprendistato presso l'accademia dei Carracci, assieme a Domenico Zampieri (detto il Domenichino), a Lucio Massari e, probabilmente, anche a Francesco Albani.\nTra il 1613 ed i 1614 contribuir\u00e0 alla decorazione dalla cappella dedicata a San Domenico, presso la Basilica di San Domenico a Bologna; in questa occasione dipinger\u00e0, sulla facciata di destra, \"Il miracolo dei quaranta annegati\" (1613), mentre su quella di sinistra affrescher\u00e0 la \"Resurrezione del giovane Napoleone Orsini\" (1614). Inoltre, il Danducci, ha affrescato i santi patroni di Bologna - San Procolo, San Petronio, San Floriano e San Francesco - nella cupola del Duomo della citt\u00e0. La sua ultima opera documentata (1639) \u00e8 la pala d'altare della \"Madonna del Giglio\" nella chiesa di San Pietro a Reggio Emilia.\nCuriosit\u00e0.\nIl pittore Giovanni Maria Tamburini (Bologna, 1553 - 1612) si attribu\u00ec lo pseudonimo di \"pseudo-Mastelletta\"."}
{"id": "2303658", "revid": "109182049", "url": "https://it.wikipedia.org/wiki?curid=2303658", "title": "Istituto superiore di scienze religiose", "text": "L'Istituto Superiore di Scienze Religiose (spesso abbreviato ISSR) \u00e8 una facolt\u00e0 universitaria che promuove lo studio e la ricerca scientifica sul fenomeno religioso. L'ISSR, configurato dalla Congregazione per l'Educazione Cattolica, \u00e8 sempre collegato ad una facolt\u00e0 teologica, che ne garantisce il livello accademico e che conferisce i titoli di studio; l'ISSR si differenzia dalla facolt\u00e0 teologica, perch\u00e9 lo studio delle scienze religiose e lo studio della teologia hanno insegnamenti e curriculi formativi diversi.\nIn conformit\u00e0 con il Processo di Bologna, i corsi sono organizzati secondo un triennio che conferisce il Baccalaureato in Scienze Religiose (corrispondente alla Laurea nell'ordinamento italiano) e un biennio finale che conferisce la Licenza in Scienze Religiose (corrispondente alla Laurea magistrale nell'ordinamento italiano); il biennio finale pu\u00f2 prevedere diversi indirizzi di studio (ad esempio pedagogico-didattico, o pastorale-liturgico). La normativa del Processo di Bologna regola e facilita il riconoscimento di questi titoli di studio all'interno degli Stati aderenti (tra cui anche l'Italia).\nEvoluzione storica.\nLa creazione degli Istituti.\nGli Istituti nacquero formalmente nel 1987 con la \"Normativa per l'Istituto Superiore di Scienze Religiose\". Un brevissimo \"excursus\" storico degli ISSR \u00e8 stato abbozzato in questi termini:\nIn questa fase il corso durava dunque quattro anni ed era equiparato ad un diploma universitario. Ogni ISSR era inserito in una facolt\u00e0 teologica \"sponsorizzante\".\nIl Processo di Bologna.\nA seguito del moltiplicarsi in tutto il mondo degli ISSR, con configurazioni a volte molto diverse tra di loro, e per adeguarsi alla normativa europea derivante dal cosiddetto Processo di Bologna, l'\"Istruzione sugli Istituti superiori di scienze religiose\" del 28 giugno 2008 ha riorganizzato la struttura e il curriculum formativo degli ISSR. Dall'anno accademico 2009/2010 tutti gli istituti superiori di scienze religiose, adeguandosi alla nuova normativa, sono passati al modello 3+2: al termine del primo ciclo si consegue il titolo di baccalaureato in scienze religiose; al termine dei successivi due anni si consegue il titolo di licenza in scienze religiose.\nOgni ISSR resta \"collegato\" ad una facolt\u00e0 teologica, che ne garantisce il livello accademico.\nStruttura accademica.\nLe autorit\u00e0 accademiche sono in parte comuni con la Facolt\u00e0 teologica a cui l'Istituto \u00e8 collegato (Gran Cancelliere, Preside, Consiglio di Facolt\u00e0) e in parte specifiche (Moderatore, Direttore, Consiglio d'Istituto).\nI docenti possono essere stabili o non stabili. I docenti stabili, che devono aver conseguito il dottorato, si dedicano a tempo pieno all'insegnamento e all'attivit\u00e0 di ricerca. Devono essere almeno quattro in un Istituto con il primo ciclo; almeno cinque in un Istituto con i due cicli. I docenti non stabili devono aver conseguito la licenza o un titolo equipollente.\nGli studenti possono essere ordinari, straordinari, uditori e ospiti. Ordinari quando, aspirando a conseguire i gradi accademici, frequentano tutti i corsi e sostengono i relativi esami. Straordinari quanto frequentano tutti i corsi, ma senza aspirare ai gradi accademici. Uditori quando frequentano solo alcuni corsi. Ospiti quando frequentano uno o pi\u00f9 corsi e sostengono i relativi esami, per un eventuale riconoscimento in un altro istituto.\nMaterie insegnate.\nGli ISSR hanno \nFra le materie previste dal piano di studi, nel triennio per il baccellierato devono essere presenti: storia della filosofia, filosofia sistematica, patrologia e storia della Chiesa, Sacra Scrittura, teologia fondamentale, teologia dogmatica, teologia morale, teologia spirituale, diritto canonico, liturgia. Vi possono essere anche altri corsi, come ad esempio catechetica o arte cristiana.\nPer quanto riguarda il biennio di licenza, il curriculum \u00e8 pi\u00f9 vario, perch\u00e9 deve comprendere i corsi delle discipline caratterizzanti l'indirizzo di specializzazione. Ad esempio un indirizzo pedagogico-didattico preveder\u00e0 corsi come didattica e legislazione scolastica; un indirizzo pastorale-liturgico avr\u00e0 consulenza pastorale e liturgia.\nScienze Religiose e Insegnamento della Religione Cattolica.\nI titoli di studio acquisiti presso un istituto superiore di scienze religiose possono essere utilizzati, in Italia, per accedere all'insegnamento della religione cattolica nelle scuole pubbliche e paritarie.\nScuola dell'Infanzia e Scuola Primaria.\nA Partire dal 1 Settembre 2017, pu\u00f2 essere nominato insegnante di religione:\nScuola Secondaria di I e II grado.\nA Partire dal 1 Settembre 2017, pu\u00f2 essere nominato insegnante di religione:\nElenco degli Istituti in Italia.\nIn ottemperanza all'intesa Chiesa - Stato del 2012, la Conferenza Episcopale Italiana (CEI) ha iniziato un processo di accorpamento e riforma degli ISSR su tutto il territorio nazionale, al fine di promuoverne la qualit\u00e0. L'8 Giugno 2017, la CEI ha consegnato al Ministero dell'Istruzione, dell'Universit\u00e0 e della Ricerca (MIUR) la lista di tutte le Facolt\u00e0, gli Istituti Teologici Affiliati e gli ISSR di cui essa garantisce la qualit\u00e0.\nDi seguito l'elenco degli ISSR indicati con la citt\u00e0 dove vi \u00e8 la sede principale (non i poli accademici distaccati)"}
{"id": "2303661", "revid": "466539", "url": "https://it.wikipedia.org/wiki?curid=2303661", "title": "Akihiko Sait\u014d", "text": "Biografia.\nDal 1979 al 1981 prest\u00f2 servizio militare nell'esercito giapponese nella 1\u00aa Brigata paracadutisti. Arruolatosi nella Legione straniera francese raggiunse il grado di sergente maggiore, prestando servizio nel 2\u00ba Reggimento paracadutisti per circa venti anni, di cui l'ultimo trascorso presso la sezione di sicurezza del 1\u00ba Reggimento straniero, addetta alla verifica motivazionale e giudiziaria dei candidati legionari.\nCon l'invasione americana dell'Iraq nel 2003, lasci\u00f2 il Corpo e s'impieg\u00f2 in quel paese come guardia di sicurezza privata per la compagnia inglese Hart Security Ltd. con sede a Cipro, ma l'8 maggio 2005 fu catturato e gravemente ferito durante una missione di scorta a un convoglio, da insorti islamici della milizia sunnita Jaish Ansar al-Sunna, una formazione terroristica affiliata ad Al Qaida. Dopo alcune settimane di prigionia fu barbaramente assassinato: l'immagine del suo cadavere insanguinato fu mostrata in una videoregistrazione su Internet."}
{"id": "2303665", "revid": "2015336", "url": "https://it.wikipedia.org/wiki?curid=2303665", "title": "Lucio Papirio Cursore (console 293 a.C.)", "text": "Biografia.\nFu eletto console nel 293 a.C. con Spurio Carvilio Massimo. Entrambi i consoli entrarono nel Sannio, dove Papirio espugn\u00f2 Duronia. Fu Papirio a guidare l'esercito romano alla vittoria nella Aquilonia, considerata fondamentale per la definitiva vittoria contro i Sanniti.\nIn seguito alla battaglia, Papirio assedi\u00f2 e conquist\u00f2 la citt\u00e0 sannita di Sepino. Tornato a Roma, celebr\u00f2 un fastoso trionfo, per la vittoria sui Sanniti\nFu eletto console nuovamente nel 272 a.C. sempre con Spurio Carvilio Massimo. Assedi\u00f2 Taranto, che si arrese."}
{"id": "2303667", "revid": "1565034", "url": "https://it.wikipedia.org/wiki?curid=2303667", "title": "Consiglio episcopale latinoamericano", "text": "Il Consiglio episcopale latinoamericano (\"Consejo Episcopal Latinoamericano\"), meglio noto con la forma abbreviata di CELAM, \u00e8 un organismo della chiesa cattolica che raggruppa i vescovi dell'America latina e dei Caraibi.\nStoria e sviluppo.\nIl CELAM nasce nel 1955, quando a Rio de Janeiro, dal 25 luglio al 4 agosto, si riunirono per la prima volta i vescovi latinoamericani, che gettarono le basi per la sua costituzione, che ricevette l'approvazione di papa Pio XII.\nOrganizzazione.\nOgni 4 anni si riunisce l'assemblea ordinaria, composta dai presidenti delle conferenze episcopali della regione, per definire gli orientamenti pastorali ed eleggere i vari dirigenti del CELAM.\nPeriodicamente si riunisce inoltre l'assemblea plenaria di tutti i vescovi del CELAM. Finora sono cinque le conferenze generali degli episcopati latinoamericani:\nAl suo interno, il CELAM si compone di sette dipartimenti: comunione ecclesiale e dialogo, missione e spiritualit\u00e0, vocazioni e ministeri, famiglia e vita, cultura e educazione, giustizia e solidariet\u00e0, comunicazioni sociali.\nL'attuale presidente \u00e8 l'arcivescovo H\u00e9ctor Miguel Cabrejos Vidarte, O.F.M., arcivescovo di Trujillo.\nIl Consiglio ha sede a Bogot\u00e0, in Colombia."}
{"id": "2303668", "revid": "273273", "url": "https://it.wikipedia.org/wiki?curid=2303668", "title": "Richard Rhodes", "text": ""}
{"id": "2303676", "revid": "1516566", "url": "https://it.wikipedia.org/wiki?curid=2303676", "title": "Spurio Carvilio Massimo", "text": "Biografia.\nFu eletto console nel 293 a.C. con Lucio Papirio Cursore. Entrambi i consoli entrarono nel Sannio, dove Carvilio espugn\u00f2 Amiternum. Mentre Papirio guidava l'esercito romano alla vittoria nella Aquilonia, considerata fondamentale per la definitiva vittoria contro i Sanniti, Spurio Carvilio sconfiggeva i Sanniti nella vicina Cominio.\nIn seguito alla battaglia Carvilio conquist\u00f2 le citt\u00e0 sannite di Velia, Palombino ed Ercolano. A Carvilio poi tocc\u00f2 in sorte la campagna contro le citt\u00e0 etrusche e falische che si erano ribellate, con l'esercito romano lontano nel Sannio. Tornato in Etruria espugn\u00f2 Troilo, costringendo i ribelli alla resa. Tornato a Roma, celebr\u00f2 il trionfo, per le vittorie sui Sanniti e sugli Etruschi..\nFu eletto console nuovamente nel 272 a.C. sempre con Lucio Papirio Cursore."}
{"id": "2303677", "revid": "110769686", "url": "https://it.wikipedia.org/wiki?curid=2303677", "title": "Il vaso d'oro", "text": "Il vaso d'oro. Una fiaba dei nostri tempi \u00e8 una novella dell'epoca del romanticismo scritta da E. T. A. Hoffmann. Considerata uno dei suoi capolavori, \"Il vaso d'oro\" apparve per la prima volta nel 1814 e venne poi rielaborata nel 1819. .\nL'ideazione e la stesura di questa fiaba, come lo stesso autore la definisce, risalgono al 1813. Lo scritto da concludere cui Hoffmann accenna nella lettera dell'8 settembre all'editore Carl Friedrich Kunz (\"non ho scritto mai niente di meglio\", dice l'autore in proposito) \u00e8, con ogni probabilit\u00e0, \"Il vaso d'oro\". In un'altra lettera scritta il 17 novembre e spedita ancora a Kunz, Hoffmann spiega che la sua fiaba \"\"sub titulo\": Il Vaso d'oro\" \u00e8 gi\u00e0 pronta, anche se non \u00e8 ancora stata rivista.\nNe \"Il vaso d'oro\" sono riscontrabili diversi riferimenti alla filosofia della natura di Friedrich Schelling e alle opere del teosofo Gotthilf Heinrich Schubert.\nNel 1827 il racconto esce in Inghilterra tradotto da Thomas Carlyle.\nTrama.\nIl racconto \u00e8 suddiviso in dodici veglie.\nPrima veglia.\nL'azione inizia il giorno dell'Ascensione a Dresda. Anselmo, un giovane e goffo studente, correndo nei pressi della Porta Nera, urta il cestino di una orribile vecchia venditrice di mele, spargendone il contenuto in tutte le direzioni. La donna lo offende con queste parole: \"Corri, corri, figlio di Satana, senza fallo, dentro il cristallo\". Per rimborsare il danno fatto alla vecchia Anselmo le d\u00e0 l'intero contenuto del suo borsellino pieno di monete d'oro, che voleva utilizzare in realt\u00e0 per pagarsi i divertimenti della festa, poi corre via. Si ferma solo una volta arrivato sulla sponda del fiume Elba sotto un albero di sambuco. Da l\u00ec sente voci piacevoli e un suono come di una campanella di cristallo, guarda in alto e vede un serpente dagli occhi azzurri di cui s'innamora immediatamente.\nSeconda veglia.\nAnselmo incontra per caso un suo amico, il vicepreside Paulmann, che lo invita a casa sua per una festa. L\u00ec conosce sua figlia Veronika, dagli occhi azzurri, che s'innamora di lui. Anselmo conosce inoltre il ragioniere Heerbrand, che gli procura un posto come copiatore di vecchi libri presso l'archivario segreto Lindhorst, uno strambo personaggio legato al mondo della magia e dell'alchimia.\nIl primo giorno di lavoro, per\u00f2, mentre sta per bussare alla porta dell'archiviario, ad Anselmo appare il volto della vecchia venditrice di mele nel picchiotto della porta. Il giovane sviene, cos\u00ec che quel giorno non pu\u00f2 lavorare.\nTerza veglia.\nUna sera, in un caff\u00e8 della citt\u00e0, l'archivista Lindhorst racconta ad Anselmo e al ragionier Heerbrand la storia della sua famiglia: egli discenderebbe da un'amarillide rossa e dal principe Phosphorus, vissuti secoli e secoli prima. Il ragioniere non gli crede ma Anselmo, dopo la spaventosa avventura vissuta fuori della casa di Lindhorst, ascoltando la sua voce prova un certo disagio, come se in quel momento ne intuisse i reali poteri. Heerbrand, intanto, raccomanda nuovamente Anselmo all'archivista, perch\u00e9 gli offra un lavoro come copista.\nQuarta veglia.\nQualche giorno dopo, sotto l'albero di sambuco, lo studente incontra nuovamente l'archivista; quest'ultimo lo impressiona con le sue arti magiche e gli rivela che i serpenti color verde oro, che Anselmo ha visto da sotto l'albero, sono in realt\u00e0 le sue tre figlie, e quella di cui si \u00e8 innamorato Anselmo \u00e8 sua figlia Serpentina, la pi\u00f9 giovane. I due si separano e Lindhorst sembra allontanarsi in volo come fosse un uccello.\nQuinta veglia.\nVeronika sogna di sposare Anselmo quando sar\u00e0 divenuto consigliere aulico. Intanto le appare tra gli oggetti di casa una strana creatura, l'alruna, che seguita a ripeterle \"Non sar\u00e0 mai tuo marito!\". Pi\u00f9 tardi Angelica Oster, giunta in visita da Veronika, racconta di come una strana donna, madama Rauerin, le abbia fatto apparire l'immagine del fidanzato lontano per la guerra. Veronika si reca a sua volta dalla strega e la trova in compagnia di un gatto nero e di alcuni animali (babbuini, porcellini d'india e pipistrelli) che sulle prime sembrano esseri viventi, sebbene non siano altro che animali impagliati. Madama Rauerin, che \u00e8 poi la vecchia venditrice di mele, sa bene cosa desideri Veronika e le consiglia di lasciar perdere Anselmo; Veronika allora vorrebbe andarsene, ma la donna le rivela di essere Luisa, sua vecchia governante, e le d\u00e0 appuntamento per la notte dell'equinozio. In quella data le due donne dovranno recarsi nella vicina campagna e raggiungere un crocevia per compiere un sortilegio che far\u00e0 di Anselmo il futuro marito di Veronika.\nSesta veglia.\nPieno d'amore per Serpentina, Anselmo inizia il lavoro da Lindhorst il giorno successivo. Nella casa dell'archivista, dopo aver attraversato un giardino con un cespuglio di fiori parlanti e degli uccelletti dispettosi, Anselmo entra in una grande sala azzurra al centro della quale sta un vaso d'oro; non \u00e8 per\u00f2 quella la sua stanza di lavoro, bens\u00ec un piccolo studio-biblioteca attiguo. Anselmo dovrebbe copiare testi scritti con l'alfabeto arabo e copto senza errori. Lindhorst lo avverte esplicitamente di non macchiare mai un testo originale con l'inchiostro. Fortunatamente il giovane ottiene l'aiuto di Serpentina, per cui il lavoro gli riesce senza alcuna fatica. Lindhorst, esaminato il lavoro di copiatura, riconosce che Serpentina lo ama veramente e dice ad Anselmo che un domani lei gli porter\u00e0 in dono il vaso d'oro.\nSettima veglia.\nVeronika, durante la tempestosa notte dell'equinozio autunnale, raggiunge con la vecchia Luisa e il gatto nero il crocevia in mezzo ai campi. Qui la strega scatena le forze dell'occulto e forgia uno specchio magico dopo aver fuso delle misteriose sostanze in un paiolo. Il mattino dopo Veronika si risveglia nel proprio letto e crede che tutte le visioni della notte precedente siano state soltanto un sogno; la sorella Franceschina, per\u00f2, le mostra il soprabito bagnato di pioggia. Veronika ritrova lo specchio donatole da Luisa e in esso vede l'immagine di Anselmo seduto al suo tavolo di lavoro.\nOttava veglia.\nPi\u00f9 Anselmo lavora sui manoscritti, pi\u00f9 questi gli diventano familiari e un giorno copia un testo che riesce addirittura a capire: si tratta della storia dell'archiviario, che in realt\u00e0 \u00e8 una salamandra, spirito elementare del fuoco, bandito dal mondo leggendario di Atlantide da Phosphorus, il principe degli spiriti, e che deve inoltrarsi nella prosaica esistenza degli uomini. Per poter tornare ad Atlantide la salamandra deve trovare amanti poetici e ingenui da maritare alle sue tre figlie-serpenti. La salamandra possiede tre vasi d'oro, donatigli dallo spirito elementare della terra, che dovevano essere la dote delle tre figlie. Serpentina assicura ad Anselmo che la sua dote far\u00e0 la loro felicit\u00e0.\nNona veglia.\nAnselmo, invitato da Paulmann a casa sua, si fa incantare dallo specchietto di Veronika e viene indotto a pensare che la storia di Serpentina e della salamandra sia solo frutto della sua immaginazione. Promette di sposare Veronika non appena sar\u00e0 diventato consigliere aulico. Pi\u00f9 tardi arriva anche Heerbrand, che ha portato tutto il necessario per preparare il punch. Sotto i fumi dell'alcool, Anselmo racconta la storia della salamandra e ora tutti gli credono, certo per effetto del forte liquore bevuto. Il giorno seguente, mentre sta copiando un altro manoscritto di Lindhorst, Anselmo lo macchia accidentalmente con l'inchiostro. L'archivista si arrabbia e, per punirlo, lo imprigiona in una bottiglia di cristallo che tiene sopra uno degli scaffali della biblioteca.\nDecima veglia.\nAnselmo \u00e8 ora prigioniero nella bottiglia. Qualche tempo dopo, una strega (la venditrice di mele) entra nella stanza dove lui \u00e8 rinchiuso e si offre di aiutarlo ad uscire; Anselmo rifiuta e la strega cerca allora di rubare il vaso d'oro che \u00e8 in realt\u00e0 la dote di Serpentina. L'archivista Lindhorst sopraggiunge con il suo pappagallo e assieme combattono ferocemente contro la strega e il suo gatto nero. Lindhorst e il pappagallo ne escono vittoriosi e la strega viene trasformata in una barbabietola. Il principe Phosphorus comprende che Anselmo ha subito l'influenza di un principio ostile, cos\u00ec lo perdona e lo libera dalla bottiglia.\nUndicesima veglia.\nAnselmo \u00e8 scomparso, Paulmann \u00e8 ormai alquanto dubbioso riguardo al giovane studente e Heerbrand, da parte sua, vorrebbe chiedere al vicerettore la mano di Veronika. Alcune settimane dopo, ottenuta la nomina a consigliere aulico, Heerbrand si ripresenta dai Paulmann e rende manifesto il suo amore per Veronika, chiedendola finalmente in sposa. Veronika, dopo aver raccontato della sua notte al crocevia, di Serpentina e di Anselmo chiuso nella bottiglia, accetta la proposta di matrimonio di Heerbrand.\nDodicesima veglia.\nHoffmann adotta in quest'ultimo capitolo un'innovativa tecnica narrativa: il narratore, che ha finora raccontato la storia nella maniera usuale, si introduce nel racconto confessando la sua difficolt\u00e0 di trovare una fine al racconto. Quindi, riceve e condivide con il lettore una lettera che l'archivista Lindhorst gli ha mandato. Dalla lettera il lettore viene a sapere che Anselmo ha sposato Serpentina e che ora vive felice nel regno delle salamandre in Atlantide. La salamandra deve d'altronde aspettare che le altre due figlie abbiano trovato marito prima di poter far ritorno al suo regno meraviglioso.\nLindhorst invita Hoffmann nel suo studio, dove il narratore ha una visione di Serpentina che esce da un tempio con il vaso d'oro nelle mani. Dal vaso spunta fuori un luminoso giglio, che rappresenta l'amore, la felicit\u00e0 e la soddisfazione della giovane coppia. Anselmo, nel suo rapimento, esclama che il giglio rappresenta la conoscenza della sacra armonia di tutte le cose. La storia finisce con l'archivista che conforta il narratore con queste parole: \"La felicit\u00e0 di Anselmo altro non \u00e8 che vita nella poesia, la poesia in cui la sacra armonia di tutte le cose viene rivelata...?\" e domandando al narratore retoricamente se non ha anche lui una \"piccola fattoria in Atlantide, che sia poetico possesso del suo mondo interiore?\""}
{"id": "2303678", "revid": "226458", "url": "https://it.wikipedia.org/wiki?curid=2303678", "title": "Aka (Ungheria)", "text": "Aka \u00e8 un comune dell'Ungheria di 291 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
