{"id": "2323762", "revid": "463686", "url": "https://it.wikipedia.org/wiki?curid=2323762", "title": "Terapia inalatoria", "text": "Con la terapia inalatoria l'acqua termale, attraverso speciali strumenti, viene frammentata e nebulizzata e trasformata in un efficace trattamento per le patologie delle vie respiratorie superiori ed inferiori e per la prevenzione e la cura delle patologie croniche. Le terapie inalatorie sono tradizionalmente utilizzate e riconosciute scientificamente nella cura delle patologie delle vie respiratorie e nella prevenzione delle riacutizzazioni infettive.\nTipologie di terapie.\nUno specialista otorinolaringoiatra consiglia al paziente il tipo di trattamento termale pi\u00f9 idoneo tra:\nObiettivi terapeutici.\nGli obiettivi terapeutici perseguibili attraverso le terapie inalatorie sono molteplici:"}
{"id": "2323766", "revid": "71155", "url": "https://it.wikipedia.org/wiki?curid=2323766", "title": "Luigi Battisti", "text": ""}
{"id": "2323772", "revid": "767487", "url": "https://it.wikipedia.org/wiki?curid=2323772", "title": "Besao", "text": "Besao \u00e8 una municipalit\u00e0 di Quinta classe delle Filippine, situata nella provincia di Mountain, nella Regione Amministrativa Cordillera.\nBesao \u00e8 formata da 14 barangay:"}
{"id": "2323778", "revid": "1718925", "url": "https://it.wikipedia.org/wiki?curid=2323778", "title": "Baffo (famiglia)", "text": "I Baffo furono una nobile casata veneziana ascritta al patriziato.\nOriginari di Cipro (pi\u00f9 precisamente di Pafo), passarono prima a Parma, poi a Mestre e infine a Venezia nell'827. \nSi distinsero particolarmente per i loro favori nei confronti del clero: ad esempio, eressero la chiesa di San Secondo, sull'omonima isola, e la Chiesa della Maddalena. La tradizione afferma che, nei pressi di quest'ultima, sorgesse un loro fortilizio.\nRiguardo alla loro iscrizione nel \"Libro d'Oro\", secondo alcuni erano gi\u00e0 presenti nel Maggior Consiglio gi\u00e0 prima della \"Serrata\" del 1297. La discendenza di questo casato sarebbe gi\u00e0 documentata sin dal XII secolo; secondo altri sarebbero stati creati patrizi nel 1310 assieme a quei nobili distintisi durante la Guerra con Genova o la congiura del Tiepolo.\nCon il noto poeta vernacolo Giorgio Baffo, che, sposata Cecilia Sagredo, ebbe una sola figlia, la famiglia si estinse."}
{"id": "2323779", "revid": "729019", "url": "https://it.wikipedia.org/wiki?curid=2323779", "title": "Natonin", "text": "Natonin \u00e8 una municipalit\u00e0 di Quarta classe delle Filippine, situata nella provincia di Mountain, nella Regione Amministrativa Cordillera.\nNatonin \u00e8 formata da 11 barangay:"}
{"id": "2323781", "revid": "124637453", "url": "https://it.wikipedia.org/wiki?curid=2323781", "title": "Bonomo (famiglia)", "text": "I Bonomo furono una nobile famiglia triestina, di cui si hanno notizie dal XII secolo. Un ramo, nel periodo compreso tra il sacco di Costantinopoli e la fine dell'Impero Latino d'Oriente, si stabil\u00ec a Venezia e fu cooptato nel patriziato nel 1304.\nIl De Jenner afferma che i Bonomo furono ammessi alla \"Scuola di Santa Maria in San Francesco\", la confraternita che raggruppava le famiglie dell'aristocrazia municipale triestina. I suoi membri ricoprirono pi\u00f9 volte il ruolo di Giudice Rettore della citt\u00e0, uno dei maggiori incarichi amministrativi.\nDa Francesco Bonomo (\u2020 1413) nacquero Giovanni (1354-1428), Rizzardo (1370-1463), Bonomo (1380-1457), Pietro (1387-1453) e Daniele (1398-1459); da questi si svilupparono i cinque rami che formavano la casata.\nLa famiglia si divise nel periodo che vide due fazioni contendersi il dominio su Trieste, da un lato i filo-austriaci, dall'altro gli autonomisti e filo-veneziani. Giovanni Antonio Bonomo, figlio del Pietro, fu comandante delle milizie civiche, schierate con l'Austria, mentre i figli di Bonomo, Antonio e Cristoforo Bonomo, rispettivamente Vicedomino e Giudice Rettore della Citt\u00e0, furono loro oppositori. Antonio e Cristoforo furono tra i fautori della rivolta che il 15 agosto 1468 port\u00f2 alla cacciata del L\u00fcger e alla liberazione dei prigionieri da lui catturati all'inizio dell'anno.\nNei tumulti che seguirono, Giovanni Antonio Bonomo, comandante delle milizie urbane e padre del futuro vescovo Pietro, fu linciato dal popolo al grido di \"Viva casa de Hosterlic\". Nonostante sembrasse prevalere la fazione ostile all'Impero e filo-veneziana, Cristoforo Bonomo, dopo aver proposto d'inviare una delegazione alla Signoria per consegnare le chiavi di Trieste, fu condannato a morte dal consiglio cittadino. Riusc\u00ec a cavarsela con altri suoi sostenitori rifugiandosi a Capodistria.\nMembri illustri.\nUno dei capi della ribellione scolastica, ostile ai Professori, contribu\u00ec al crollo della Anna Frank"}
{"id": "2323784", "revid": "767487", "url": "https://it.wikipedia.org/wiki?curid=2323784", "title": "Paracelis", "text": "Paracelis \u00e8 una municipalit\u00e0 di Terza classe delle Filippine, situata nella provincia di Mountain, nella Regione Amministrativa Cordillera.\nParacelis \u00e8 formata da 9 barangay:"}
{"id": "2323786", "revid": "112240882", "url": "https://it.wikipedia.org/wiki?curid=2323786", "title": "Emo (famiglia)", "text": "Gli Emo sono una famiglia veneziana ascritta al patriziato sin dalla serrata del Maggior Consiglio.\nStoria.\nTradizionalmente ritenuti di origine greca, degli Emo si ha notizia a partire dal XII secolo. La loro presenza nella vita pubblica fu frequente e costante sino alla fine della Serenissima (e anche nel periodo successivo)\nMolti suoi membri si distinsero in campo militare. Tra questi si ricordano Pietro, che guid\u00f2 la resistenza di Chioggia nella guerra che oppose Venezia a Genova; Giovanni, che difese Gradisca contro l'invasione degli Turchi; nella guerra della Lega di Cambrai emersero Giovanni, che diresse le operazioni in Trentino, e Leonardo, vincitore a Brescia; pi\u00f9 tardi Giovanni Alvise si sacrific\u00f2 nella difesa di Candia; e, infine, spicca l'ammiraglio Angelo Emo che, pur essendo la Repubblica al tramonto, seppe per breve tempo riportarla alle antiche glorie militari. Conti dell'Impero Austriaco dopo la fine della Repubblica.\nEmo Capodilista.\nIl nome Capodilista fu aggiunto per lungo uso alla fine del XVIII secolo dalla linea primogenita, in seguito al matrimonio tra Leonardo Emo ultimo della sua famiglia e Beatrice Capodilista, ultima discendente di un'antica famiglia padovana (1783). Diede alcune personalit\u00e0 legate alla politica italiana post-unitaria: Antonio (1837 \u2013 1912), politico, Giorgio (1864 \u2013 1940), militare e senatore, Umberto (1927 \u2013 2010), imprenditore e politico, nonch\u00e9 il filosofo Andrea (1901 \u2013 1983)."}
{"id": "2323787", "revid": "122221843", "url": "https://it.wikipedia.org/wiki?curid=2323787", "title": "Ernst Degner", "text": "Carriera.\nDopo la Seconda guerra mondiale, allorch\u00e9 la citt\u00e0 di Gliwice fu ceduta dalla Germania alla Polonia, la famiglia di Degner si trasfer\u00ec nella Repubblica Democratica Tedesca, stato di cui assunse la cittadinanza. Cominci\u00f2 la sua carriera nel motomondiale nella stagione 1957 in sella di una MZ, con cui ottenne delle belle soddisfazioni in 125 grazie all'innovativo motore a due tempi progettato dall'ingegnere Walter Kaaden, del quale Degner era amico e collaboratore.\nDopo la costruzione del muro di Berlino, nell'agosto del 1961 Degner fugg\u00ec dalla DDR: in occasione del Gran Premio di Svezia arriv\u00f2 nella nazione scandinava di soppiatto insieme alla sua famiglia e poco dopo, prendendo a pretesto la rottura del motore della sua moto, giunse nella Germania Ovest passando per la Danimarca. Le autorit\u00e0 della Germania Est lo accusarono di aver portato con s\u00e9 le copie dei progetti delle nuove camere di espansione e delle migliorie al disco rotante ideate da Kaaden.\nNel 1962 divenne pilota ufficiale per la Suzuki, con cui corse nella 50 e nella 125, conquistando il primo e unico titolo mondiale della sua carriera, nella cilindrata minore. Continu\u00f2 a correre fino al 1966, anno in cui fu costretto al ritiro a seguito di un brutto incidente avvenuto nel circuito di Suzuka: la curva in cui cadde venne ribattezzata \"Degner\" in suo onore.\nNel 1979 Degner, si trasfer\u00ec nelle Isole Canarie per impiantarvi un servizio di autonoleggio. Poco prima del suo 52\u00ba compleanno, il pilota fu trovato senza vita nel suo appartamento dal figlio. Ufficialmente la morte venne attribuita a overdose di medicinali e calmanti, dei quali faceva uso da tempo per combattere la depressione; ma alcune fonti giornalistiche sostengono che il pilota fu assassinato da agenti dei servizi segreti della Germania Est."}
{"id": "2323788", "revid": "486946", "url": "https://it.wikipedia.org/wiki?curid=2323788", "title": "Three Little Wolves", "text": ""}
{"id": "2323789", "revid": "767487", "url": "https://it.wikipedia.org/wiki?curid=2323789", "title": "Sabangan", "text": "Sabangan \u00e8 una municipalit\u00e0 di Quinta classe delle Filippine, situata nella provincia di Mountain, nella Regione Amministrativa Cordillera.\nSabangan \u00e8 formata da 15 barangay:"}
{"id": "2323791", "revid": "767487", "url": "https://it.wikipedia.org/wiki?curid=2323791", "title": "Le donne vere hanno le curve", "text": "Le donne vere hanno le curve (\"Real Women Have Curves\") \u00e8 un film del 2002 diretto da Patricia Cardoso, in cui la giovane protagonista \u00e8 interpretata dall'attrice America Ferrera. Il film \u00e8 tratto dall'opera teatrale \"Real Women Have Curves\" di Josefina Lopez.\nIl film ha ottenuto cinque milioni di dollari e ha portato alla notoriet\u00e0 l'allora sconosciuta al pubblico America Ferrera.\nIn Italia \u00e8 uscito il 14 marzo 2003.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nAna Garcia \u00e8 un'adolescente messicana che vive nella zona ad est di Los Angeles. Mentre la ragazza frequenta la Beverly Hills High School, dove si distingue come un'ottima studentessa, lavora in condizioni di degrado e sfruttamento presso la sartoria di sua sorella affiancata da sua madre Carmen, che considera tale impiego la massima vocazione per la sua figlia minore.\nAl contrario Ana, incoraggiata dal suo insegnante, il Signor Guzman, desidera poter frequentare la prestigiosa Columbia University.\nPrima di portare a termine il suo obiettivo, Ana deve tentare di equilibrare la visione tradizionale femminile di sua madre con la sua e, al contempo, accettare la propria immagine corporea e sperimentare una nuova storia d'amore."}
{"id": "2323793", "revid": "697352", "url": "https://it.wikipedia.org/wiki?curid=2323793", "title": "Grimani", "text": "I Grimani furono una nobile famiglia di Venezia, del cui patriziato fecero ancora parte dopo la Serrata del Maggior Consiglio del 1297, venendo compresi fra i \"Curti\". La famiglia diede tre dogi alla Serenissima.\nStoria.\nI cronisti sono discordi riguardo alle loro origini. Sembra per\u00f2 che il primo Grimani documentato, un Servadio, fosse tornato a Venezia all'inizio X secolo, dove i suoi avi, di origine lombarda, avevano gi\u00e0 trovato domicilio. Ad essere ammesso al Maggior Consiglio fu il figlio Teodosio, nel 940.\nGirolamo Grimani, del ramo di San Luca, fece costruire nel XVI secolo un Palazzo presso la \"calle Grimani\", su disegno del Sanmicheli; pi\u00f9 tardi, il figlio doge Marino far\u00e0 incoronare nel palazzo la moglie Morosina Morosini.\nMichele Grimani fu grande mecenate ed imprenditore teatrale. I Grimani furono proprietari di ben 4 teatri: Il Teatro San Giovanni e Paolo, il Teatro San Giovanni Grisostomo dedicato alle opere in musica, il Teatro San Samuele frequentato molto da Carlo Goldoni e Antonio Vivaldi ed inoltre il Teatro San Benedetto.\n\"\"L\u2019undecimo [teatro] a San Giovanni Grisostomo, eretto con mirabil prestezza l\u2019anno 1678 da Giovanni Carlo e abate Vincenzo, fratelli Grimani d\u2019Antonio, nipoti ed eredi di Giovanni sudetto, mostrando in questo modo d\u2019aver ereditata non meno la magnificenza che il genio virtuoso per cui rendono maggiormente cospicua la nobilt\u00e0 e di stirpe e d\u2019animo. Il fondo era un casamento antico ruinato sino a\u2019 fondamenti. Era prima abitazione di Marco Polo nobile veneziano, famoso per i suoi viaggi, distrutta da un grandissimo incendio che consum\u00f2 diverse merci di gran valore, caduta in eredit\u00e0 a Stefano Vecchia, ora acquistata da\u2019 sudetti nobilissimi Cavalieri\".\"\nCristoforo Ivanovich, Le Memorie Teatrali di Venezia, 1681.\nPresso il sestiere di Santa Maria Formosa, si trova \"ramo Grimani,\" cos\u00ec chiamato perch\u00e9 conduce al grandioso palazzo che fu dimora di Giovanni Grimani, Patriarca di Aquileia nel 1545 e che fu riccamente decorato secondo lo stile rinascimentale tra il 1530 e il 1565. Il Palazzo Grimani di Santa Maria Formosa \u00e8 oggi un Museo aperto al pubblico. Giovanni Grimani, appassionato di archeologia e arte antica, conservava nell'edificio una ricca collezione confluita nella raccolta del Museo Archeologico di Venezia.\nLa nobilt\u00e0 dei Grimani fu confermata l'8 febbraio 1819 dall'Impero Austriaco.\nNel XVII secolo, con il matrimonio tra Antonio Grimani ed Elena Gonzaga, figlia di Ludovico Francesco Gonzaga, quarto marchese di Palazzolo, nacque la famiglia Grimani-Gonzaga."}
{"id": "2323794", "revid": "339392", "url": "https://it.wikipedia.org/wiki?curid=2323794", "title": "The Big Bad Wolf", "text": ""}
{"id": "2323796", "revid": "671029", "url": "https://it.wikipedia.org/wiki?curid=2323796", "title": "Malipiero (famiglia)", "text": "I Malipiero furono una nobile famiglia veneziana ascritta al patriziato.\nStoria.\nRiguardo alle origini della casata, le tradizioni divergono tra loro; infatti, alcune la dicono di Aquileia, altri di Altino, altri dalla Germania e altri ancora dalla Boemia. In ogni caso, tutte concordano sulla loro antichit\u00e0 e li dicono coinvolti nella vita politica lagunare gi\u00e0 nei primi tempi. Ciononostante, non erano considerati tra le casate pi\u00f9 nobili del loro ceto (facevano parte dei cosiddetti \"curti\").\nA lungo si \u00e8 ritenuto che i Malipiero fossero da identificare con i Mastropiero, a cui appartenne il doge Orio Mastropiero. Solo in tempi recenti lo storico Vittorio Lazzarini ha dimostrato che si tratta di due famiglie differenti, come suggerito dall'etimo dei cognomi: mentre i Mastropiero dovrebbero avere come capostipite un \"magister Petrus\", i Malipiero discenderebbero da un \"Marinus Petrus\".\nLa famiglia diede alla Repubblica il doge Pasquale (1392 ca. - 1462), il cui governo (1457 - 1462) rappresent\u00f2 un periodo di pace dopo le guerre condotte sotto Francesco Foscari. Si citano poi il provveditore Stefano il quale, accanto al capitano Pietro Mocenigo, fu impegnato contro i Turchi alla Boiana; Marino (\u2020 1478), ambasciatore presso Sigismondo di Lussemburgo; Tommaso Malipiero, provveditore al campo del Carmagnola; Domenico (1445 - 1513), che partecip\u00f2 alla conquista di Gallipoli e fu autore di \"Annales\" che testimoniano le prime imprese marinare dei Portoghesi; Caterino, distintosi a Lepanto; Antonio, letterato amico di Paolo Sarpi.\nBench\u00e9 un tempo numerosi e distinti in diversi rami, i Malipiero si estinsero nel 1856 con la linea \"delle Procuratie Vecchie\". Nel secolo successivo sono venuti meno anche i Moro Malipiero, discendenti per linea femminile.\nMembri illustri.\nLegata alla famiglia era anche Laura Malipiero (\u2020 1660), che nel Seicento fu implicata in alcuni casi di stregoneria: sua madre Isabella era figlia naturale di Gianpaolo Malipiero del ramo di San Gregorio."}
{"id": "2323797", "revid": "23286072", "url": "https://it.wikipedia.org/wiki?curid=2323797", "title": "The Practical Pig", "text": ""}
{"id": "2323801", "revid": "767487", "url": "https://it.wikipedia.org/wiki?curid=2323801", "title": "Sadanga", "text": "Sadanga \u00e8 una municipalit\u00e0 di Quinta classe delle Filippine, situata nella provincia di Mountain, nella Regione Amministrativa Cordillera.\nSadanga \u00e8 formata da 8 barangay:"}
{"id": "2323802", "revid": "2080150", "url": "https://it.wikipedia.org/wiki?curid=2323802", "title": "Memmo", "text": "I Memmo furono una casata patrizia veneziana, compresa tra le famiglie apostoliche (ovvero quelle che elessero il primo doge Paoluccio Anafesto). Diede due dogi alla Repubblica.\nStoria.\nLa tradizione li fa discendere dalla \"gens\" romana dei Memmi. Si ritiene inoltre che si chiamassero anticamente anche \"Monegari\" e \"Tribuni\" e che assunsero l'attuale cognome a partire dal doge Tribuno Memmo, figlio di Andrea.\nOltre ai membri illustri riportati sotto, si ricordano anche un Bartolomeo, impiccato nel 1470 per aver sparlato del doge Cristoforo Moro e un Girolamo, tagliato a pezzi dagli Schiattesi di cui era rettore perch\u00e9 non voleva arrendersi ai Turchi (1538)."}
{"id": "2323803", "revid": "2093951", "url": "https://it.wikipedia.org/wiki?curid=2323803", "title": "Michiel", "text": "I Michiel sono una famiglia patrizia veneziana, compresa tra le famiglie apostoliche.\nStoria.\nSecondo la tradizione, i Michiel discendono da un certo Angelo Frangipane (un tempo Anici, ma chiamati \"Frangipane\" per via del\u013eaiuto fornito alla popolazione durante una pubblica carestia), la cui linea di discendenza acquis\u00ec e aggiunse il cognome di Michiel - in riferimento, forse, al carattere buono e forte comparabile a quello dell'omonimo arcangelo, oppure, per la presunta visione di esso (opinione non confermata). Angelo, figlio di un Tribuno romano, forse Flavio Anicio, era fuggito da Roma assieme ai fratelli Nicol\u00f2 (stabilitosi dopo poco in Ungheria) e Agostino (la cui linea si pensa si fosse estinta nel 1347 nella persona di Giovanni Frangipane), ed erano giunti in laguna attorno al V secolo. Inseriti sin dai primi tempi nella vita politica, avrebbero vissuto a Metamauco finch\u00e9 la sede del governo non fu trasferita a Venezia e uno di loro sarebbe stato tra gli elettori del primo doge Paolo Lucio Anafesto.\nI Michiel ebbero prestigio soprattutto durante i primi tempi della Repubblica: nel XII secolo diedero ben tre dogi a breve distanza l'uno dall'altro (Vitale I, Domenico e Vitale II) ed accrebbero la loro potenza nello \"Stato da Mar,\" ottenendo le contee di Arbe e Ossero e la signoria di Paro.\nA partire dal Duecento la famiglia fu coinvolta negli eventi in Oriente (tra cui \u013einstaurazione al potere da parte di Baldovino I di Gerusalemme o \"Baudouin de Boulogne\" a discapito di Emanuele di Costantinopoli), ma successivamente perse d'importanza. Da essa provennero comunque altre personalit\u00e0 di spicco come Fantino, politico e generale, e Niccol\u00f2, viaggiatore.\nDopo la caduta della Serenissima, i vari rami della casata furono confermati nobili dall'Impero austriaco.\nIl cognome \u00e8 solamente riconosciuto dalla famiglia Bianchi Michiel, discendente da Luigi Bianchi, figlio di Bernardino e Caterina Michiel, il quale assunse anche il cognome della madre per disposizione testamentaria del nonno Luigi Michiel. Il cognome potrebbe essere presente nelle varianti di Michelini o Michielin, negli ex possedimenti della Serenissima e del\u013eex Impero Austriaco, nel\u013eodierna Dalmazia ed Istria.\nMichiel della Meduna.\nIl ramo assunse questa denominazione dal 22 maggio 1455 quando la Serenissima gli assegn\u00f2 il capitaniato con sede a Meduna, carica che pot\u00e9 essere trasmessa per via ereditaria. La famiglia si insedi\u00f2 in un grande palazzo ricavato, forse, dai resti di un castello che era stato dei Patriarchi di Aquileia, antichi dominatori del territorio.\nI Michiel della Meduna curarono particolarmente il loro piccolo feudo, apportando migliorie a livello economico, ambientale e urbanistico. Tra le ultime opere si ricorda lo scavo del canale Postumia, intrapresa da Marco Michiel nella seconda met\u00e0 del Seicento. Il canale allontanava dal piccolo capoluogo le acque del Fiume, del Sile e del Livenza, risolvendo il problema dei frequenti allagamenti; d'altra parte, si danneggiarono i proprietari delle terre lungo i corsi d'acqua che intentarono una causa contro il nobile. Non si conosce l'esito della sentenza, certo \u00e8 ai primi del Settecento i Michiel lasciarono Meduna.\nIl feudo pass\u00f2 in seguito ad altre famiglie: nel 1749 risultava capitano Francesco Duodo; pi\u00f9 tardi era amministrato dai Loredan.\nStemma.\nLo stemma era inizialmente composto da sei fasce d'azzurro alternate a fasce d'argento. A queste si sovrapposero in seguito sei, cinque, quattro, tre, due e uno (a forma di grappolo \u010fuva) dischetti che ricordavano \u013eepisodio avvenuto durante l'assedio di Tiro, in cui il doge Domenico Michiel dovette pagare le milizie con monete di cuoio perch\u00e9 venute a mancare le monete d'oro e d'argento."}
{"id": "2323805", "revid": "287204", "url": "https://it.wikipedia.org/wiki?curid=2323805", "title": "Valerij Borisovi\u010d Salov", "text": "Ottenne il titolo di Maestro Internazionale nel 1984 e di Grande maestro nel 1986.\nNel gennaio 1995 risultava essere il 3\u00ba giocatore al mondo, alla pari con Viswanathan Anand e Vladimir Kramnik, dietro a Garri Kasparov e Anatolij Karpov. Raggiunse il massimo valore Elo nella lista di ottobre dello stesso anno, con 2.715 punti.\n\u00c8 stato campione del mondo Under-16 nel 1980 e campione europeo juniores nel 1983/84.\nValery Salov non partecipa a tornei FIDE con variazione Elo dal gennaio 2000."}
{"id": "2323807", "revid": "767487", "url": "https://it.wikipedia.org/wiki?curid=2323807", "title": "Sagada", "text": "Sagada \u00e8 una municipalit\u00e0 di Quinta classe delle Filippine, situata nella provincia di Mountain, nella Regione Amministrativa Cordillera.\nSagada \u00e8 formata da 19 barangay:"}
{"id": "2323808", "revid": "1363894", "url": "https://it.wikipedia.org/wiki?curid=2323808", "title": "Meadowlark Lemon", "text": "\u00c8 membro del Naismith Memorial Basketball Hall of Fame dal 2003 in qualit\u00e0 di contributore.\nCarriera.\nHa giocato oltre sedicimila gare con gli \"Harlem\" esibendosi in novantaquattro paesi al cospetto di capi di Stato, regnanti, celebrit\u00e0 e, soprattutto, di una gran moltitudine di spettatori.\nSi propose per gli Harlem Globetrotters nel 1954 ed entr\u00f2 in squadra nel 1955 per giocarvi fino al 1983 per poi giocare con le \"Shooting Stars\" (1984, 1987). Nel 1988 cre\u00f2 la \"Meadowlark Lemon's Harlem All Stars team\".\nNel 1994 gioc\u00f2 ancora cinquanta partite con la maglia degli Harlem Globetrotters. La sua maglia con il numero 36 \u00e8 stata ritirata dalla numerazione ufficiale degli Harlem Globetrotters, onore tributato solo a lui, Wilt Chamberlain, Goose Tatum, Marques Haynes e Curly Neal\nNel 2000 Lemon ha ricevuto il \"John Bunn Award\", la pi\u00f9 alta onorificenza della \"Basketball Hall of Fame\", nel 2003 \u00e8 entrato a far parte della stessa \"Basketball Hall of Fame\"'."}
{"id": "2323809", "revid": "108330138", "url": "https://it.wikipedia.org/wiki?curid=2323809", "title": "Pasqualigo", "text": "I Pasqualigo furono una famiglia patrizia veneziana, ammessa al Maggior Consiglio dopo la Prima crociata e fino alla caduta della Repubblica di Venezia (1797). Il titolo nobiliare venne poi riconosciuto dai successivi governi austro-ungarico e del Regno d'Italia.\nNessun membro dei Pasqualigo riusc\u00ec ad assumere il titolo di doge, tuttavia i suoi membri ricoprirono cariche di altissimo livello istituzionale nell'ambito della Repubblica di Venezia, entrando anche pi\u00f9 volte nel ristrettissimo numero degli elettori del Doge (41 elettori) stabilito dalla complicatissima procedura in vigore nella Serenissima.\nStoria.\nLe origini.\nSecondo la tradizione la casata ha come capostipite Stefano Pasqualigo, giovane cretese che dimostr\u00f2 il suo valore al servizio del doge Vitale Michiel durante le spedizioni in Oriente del 1120, in particolare \"aggregato per eccezionali meriti militari durante la I Crociata\". Il doge volle portare con s\u00e9 il giovane a Venezia, aggregandolo al Patriziato nel 1122 come membro del Maggior Consiglio.. Mentre il cognome Pasqualigo \u00e8 considerato un patronimico derivato da un antenato di nome Pasquale pi\u00f9 un antico suffisso veneziano che termina in -igo.\nL'ascesa a Venezia.\nNel 1240 Piero Pasqualigo venne nominato Capitano delle Armi pubbliche nelle Guerre di Zara e nel 1249 fu uno 41 elettori del Doge Marino Morosini.\nAnche Ovio Pasqualigo fu elettore di doge: fu uno dei 41 che elessero Giovanni Dandolo nel 1280. Fu inoltre tra i membri del Consiglio dei Quaranta (la cosiddetta \"Quarantia\", uno dei massimi organi della Repubblica di Venezia) che deliberarono la Serrata del Maggior Consiglio. Nel 1297, proprio in seguito alla Serrata, Pietro Pasqualigo \"fu confermato Patrizio con tutti li suoi discendenti\".\nUn ramo della famiglia Pasqualigo tuttavia fu escluso dalla Serrata del Maggior Consiglio, causa assenza alla seduta decisiva del suo rappresentante. Questo ramo riottenne l'ammissione nel 1381 grazie alle imprese militari di Marco Pasqualigo nella guerra di Chioggia che vide i veneziani opposti ai genovesi.\nMarino Pasqualigo fu anch'egli tra i 41 elettori di doge (elezione di Marino Zorzi, 1311) diventando poi nel 1345 \"Provveditore nella Dalmatia e Schiavonia\" per assumere e consolidare il controllo di quel territorio, strategico per i commerci veneziani con l'Oriente\nUn altro Ovio Pasqualigo, provveditore a Treviso nel 1336, fu tra i 41 elettori del doge Marino Faliero nel 1354 e, dopo la fallita congiura di quest'ultimo, fu anche tra i patrizi che ne decretarono la condanna a morte. Fu inoltre tra i 41 elettori dei dogi Giovanni Gradenigo (1355) e Giovanni Dolfin (1356).\nGiovanni Pasqualigo fu uno degli elettori del doge Michele Steno nel 1400.\nPiero Pasqualigo nel 1457 fu uno dei 41 elettori del doge Pasquale Malipiero.\nUn terzo Ovio Pasqualigo fu tra i 41 elettori di due dogi: Cristoforo Moro nel 1462 e Nicol\u00f2 Tron nel 1471.\nMarino Pasqualigo fu uno dei Nove Savi del Consiglio e tra i 41 elettori del doge Agostino Barbarigo nel 1486.\nAlvise Pasqualigo venne nominato \"Procuratore di San Marco\" nel 1522, carica ricoperta per sei anni, diventando poi il capo dei \"10 savi\" (ossia del Consiglio dei Dieci. Venne sepolto nella chiesa dei Frar.\nPiero Pasqualigo ebbe l'onore dei funerali di stato dopo aver ricoperto la carica di ambasciatore della Repubblica di Venezia presso il re Ladislao II di Ungheria, con l'obiettivo di confermare le alleanze europee strette da Venezia nel 1509, poi presso il re Emanuele I di Portogallo nel 1507, il doge di Genova Giacomo Fregoso nel 1513, il re Enrico VIII di Inghilterra, il re Luigi XII di Francia e infine ambasciatore a Milano, dove mor\u00ec probabilmente avvelenato. Fu anche studioso e filosofo, scrivendo oltre 2000 tra saggi e trattati di metafisica.\nLorenzo Pasqualigo nel 1526 venne nominato \"Procuratore di San Marco\".\nFrancesco Pasqualigo combatte contro gli ottomani e i pirati turchi in Dalmazia, a Napoli e a Corf\u00f9, tentando anche invano di bloccare le scorrerie del corsaro Dragut, al soldo dell'impero ottomano, venendone sconfitto (1539).\nNicol\u00f2 Pasqualigo nel 1500 e nel 1523 combatt\u00e9 in terraferma per la difesa di Padova e Vicenza. Fu tra i 41 elettori del doge per due volte: nell'elezione di Andrea Gritti nel 1523 e in quella di Pietro Lando nel 1539.\nVittorio (Vettor) Pasqualigo fu capo del Consiglio dei Dieci e fra i 41 elettori del doge Piero Loredan nel 1567. Nel 1560 era entrato a far parte del Collegio dei Savi selezionati tra i Senatori ritenuti pi\u00f9 autorevoli e competenti.\nAntonio Pasqualigo era Tesoriere e Camerlengo a Nicosia di Cipro all'epoca dell'assedio turco del 1570, che si concluse con la presa della citt\u00e0 da parte degli Ottomani. Mor\u00ec combattendo proprio durante l'assedio della citt\u00e0'.\nAlvise Pasqualigo e Antonio Michele Pasqualigo parteciparono alla battaglia di Lepanto, il primo con il ruolo di \"Mastro di Campo\", mentre il secondo vi perse la vita.\nFrancesco Pasqualigo fu uno dei nove Consiglieri del doge Pasquale Avogadro e divenne Provveditore Generale nel 1583.\nAndrea Pasqualigo nel 1595 fu uno dei 41 elettori del doge Domenico Grimani.\nFilippo Pasqualigo comand\u00f2 nel 1606 una squadra navale in difesa di Corf\u00f9 assediata dai Turchi. Nel 1611 divenne capo del Consiglio dei Dieci e due anni dopo divenne Procuratore di San Marco. Nel 1615 fu candidato (\"ballottato\") per il dogato, non riuscendo per\u00f2 ad arrivare alla fase finale dell'elezione\nUn altro Andrea Pasqualigo fu tra i 41 elettori dei dogi Memmo nel 1612 e Bembo nel 1615.\nLeonardo o Lunardo Pasqualigo fu membro e poi capo del Consiglio dei Dieci e uno dei 41 elettori del doge Francesco Corner nel 1656.\nNicol\u00f2 Pasqualigo, nato nel 1770 fu uno degli ultimi comandanti della marina della Serenissima Repubblica prima della sua definitiva caduta nel 1797.\nDopo la fine della Repubblica di Venezia e con il passaggio della citt\u00e0 sotto il controllo dell'Impero austro-ungarico, alla famiglia Pasqualigo venne riconosciuto il titolo nobiliare \"con Sovrana Risoluzione dell'Imperatore d'Austria\" del 1\u00ba gennaio 1818. Fu proprio in quegli anni che Niccol\u00f2 Antonio Pasqualigo, nominato Ciambellano Imperiale e comandante della flotta imperial-regia dell'Arcipelago della Dalmazia, combatt\u00e9 contro gli inglesi in una battaglia navale presso l'isola di Lissa dove, sconfitto, ricevette dagli inglesi l'onore delle armi per il comportamento estremamente valoroso tenuto in battaglia.\nAl pari delle altre famiglie patrizie, i Pasqualigo avevano anche possedimenti nella terraferma: la gastaldia di Aldano nel Friuli e la Contea di San Polo nel trevigiano e un ramo cadetto aveva il titolo di barone di Sesto del Friuli.\nDa Domenico Pasqualigo, patrizio veneto nato a Venezia nel XV secolo e trasferitosi a Bari, discendono i Pasqualino patrizi di Bari (poi Pasqualino di Marineo) che si diramarono a Palermo.\nRamo ancora fiorente.\n \u2502\n \u2502\n \u2502\n \u2502\n \u2502\n \u251c\u2500\n \u2502\n \u2502\n \u251c\u2500\n \u2502\n \u2502\n \u251c\u2500\n \u2502\n \u2502\n \u251c\u2500\nPalazzi e ville.\nNel centro storico di Venezia si trovano tuttora i palazzi che furono di propriet\u00e0 della famiglia Pasqualigo.\nAnche nella terraferma si trovano ancora alcune delle ville possedute dalla famiglia."}
{"id": "2323810", "revid": "287204", "url": "https://it.wikipedia.org/wiki?curid=2323810", "title": "Gerardo di Avesnes", "text": "Fu il primo signore di S. Abramo.\nBiografia.\nGerardo di Avesnes era figlio di Wedric II d'Avesnes.\nAccompagn\u00f2 nella Prima Crociata Goffredo di Buglione assieme a Eustachio di Berlaimont e Gilles de Chin.\nNel 1099, quando Goffredo di Buglione conquist\u00f2 Hebron, che fu ribattezzata \"St. Abram de Bron\", ne fece una delle prime signorie del Regno di Gerusalemme dandola in feudo a Gerardo di Avesnes.\nGerardo era stato tenuto in ostaggio ad Arsuf, a nord di Giaffa, ed era stato ferito dalle forze dello stesso Goffredo durante l'assedio del porto, pi\u00f9 tardi era stato restituito dai musulmani a Goffredo come segno di buona volont\u00e0.\nMor\u00ec nel corso dell'assedio ad Antipatride."}
{"id": "2323819", "revid": "123144082", "url": "https://it.wikipedia.org/wiki?curid=2323819", "title": "Rezzonico (famiglia)", "text": "I Rezzonico furono una nobile famiglia di origine comasca, inclusa nel patriziato veneziano a partire dal 1687.\nStoria.\nI Rezzonico presero origine da un Andrea Erecco di Guido della Torre, che si era trasferito a Rezzonico, sul lago di Como. Per questo motivo, a lungo mantennero il cognome della Torre di Rezzonico.\nUn primo Rezzonico documentato a Venezia fu Aurelio (1638), mentre il fratello Carlo si trasfer\u00ec a Genova. Ebbero una buona fortuna economica grazie al loro interesse nell'attivit\u00e0 finanziaria. Nel 1665 l'imperatore Leopoldo I nomina Carlo e Aurelio \"baroni del Sacro Romano Impero\", premiandoli per i buoni affari gestiti a suo nome.\nAnche papa Innocenzo XI, nel 1683, si affider\u00e0 a due fratelli Rezzonico, Quintiliano e Giovan Battista per consegnare al re di Polonia Giovanni Sobieski i capitali da impiegare contro i Turchi che assediavano Vienna. Un terzo fratello Rezzonico, Abbondio, viene affidato da Quintiliano alle cure di Livio Odescalchi, nipote del Papa, il quale gli consegner\u00e0 il ruolo di governatore di varie citt\u00e0 dello Stato Pontificio.\nIl 17 aprile 1687 i Rezzonico acquistarono, al prezzo di 100.000 ducati, il titolo di patrizi. Divenuti \"nobilomeni\", cominciarono ad investire i loro immensi capitali nella Repubblica di Venezia, assumendo titoli politici e comprando un palazzo sul Canal Grande (1752) la cui costruzione era stata abbandonata dai Bon perch\u00e9 ormai decaduti economicamente.\nNel 1758 un altro Carlo Rezzonico diviene papa Clemente XIII, mentre il fratello Aurelio \u00e8 insignito della dignit\u00e0 di Cavaliere di S. Marco e di \"Procuratore de Supra\". Sar\u00e0 sempre Aurelio ad investire somme significative nella sistemazione di Ca' Rezzonico: la \"Sala dell'Udienza\", affrescata da Giandomenico Tiepolo, diventa emblema dell'ascesa del casato.\nLa permanenza dei Rezzonico a Venezia lasci\u00f2 indubbiamente una notevole impronta sulla citt\u00e0 ma, appena centoventitr\u00e9 anni dopo il loro arrivo, moriva Abbondio (1810), facendo estinguere il ramo veneto. Clemente XIII aveva, in precedenza, riunito l'intera famiglia con s\u00e9 a Roma. Fu Antonio Widmann, figlio della sorella di Abbondio, Quintilia, ad ereditare il patrimonio dei Rezzonico veneziani."}
{"id": "2323821", "revid": "767487", "url": "https://it.wikipedia.org/wiki?curid=2323821", "title": "Tadian", "text": "Tadian \u00e8 una municipalit\u00e0 di Quarta classe delle Filippine, situata nella provincia di Mountain, nella Regione Amministrativa Cordillera.\nTadian \u00e8 formata da 19 barangay:"}
{"id": "2323822", "revid": "767487", "url": "https://it.wikipedia.org/wiki?curid=2323822", "title": "Uzsa", "text": "Uzsa \u00e8 un comune dell'Ungheria di 365 abitanti (dati 2001). \u00c8 situato nella provincia di Veszpr\u00e9m."}
{"id": "2323824", "revid": "110157", "url": "https://it.wikipedia.org/wiki?curid=2323824", "title": "\u00dark\u00fat", "text": "\u00dark\u00fat \u00e8 un comune dell'Ungheria di 2.219 abitanti (dati 2001). \u00c8 situato nella provincia di Veszpr\u00e9m."}
{"id": "2323827", "revid": "767487", "url": "https://it.wikipedia.org/wiki?curid=2323827", "title": "Vanyola", "text": "Vanyola \u00e8 un comune dell'Ungheria di 620 abitanti (dati 2001). \u00c8 situato nella provincia di Veszpr\u00e9m."}
{"id": "2323828", "revid": "320578", "url": "https://it.wikipedia.org/wiki?curid=2323828", "title": "Hattusilis I", "text": ""}
{"id": "2323829", "revid": "729019", "url": "https://it.wikipedia.org/wiki?curid=2323829", "title": "Vaszar", "text": "Vaszar \u00e8 un comune dell'Ungheria di 1.624 abitanti (dati 2001). \u00c8 situato nella provincia di Veszpr\u00e9m."}
{"id": "2323831", "revid": "767487", "url": "https://it.wikipedia.org/wiki?curid=2323831", "title": "V\u00e1rkesz\u0151", "text": "V\u00e1rkesz\u0151 \u00e8 un comune dell'Ungheria di 229 abitanti (dati 2001). \u00c8 situato nella provincia di Veszpr\u00e9m."}
{"id": "2323834", "revid": "117517501", "url": "https://it.wikipedia.org/wiki?curid=2323834", "title": "Nereo Manzardo", "text": "Carriera.\nNato e cresciuto a Lugo di Vicenza, emigr\u00f2 giovanissimo con la famiglia a Misurata, Libia. Tornato in Italia, esord\u00ec nel Baracca Lugo, negli anni dell'immediato dopoguerra. Nella stagione 1949-50 fu protagonista di un buon campionato di Serie B, nelle file del , che si piazz\u00f2 al terzo posto finale sfiorando la promozione, realizzando 8 reti e mettendosi in luce come un'ala rapida e sgusciante, capace di prendere in velocit\u00e0 le difese avversarie.\nImpostosi all'attenzione di \"clubs\" pi\u00f9 blasonati, venne partanto acquistato dall'Inter, dove per\u00f2 non riusc\u00ec ad emergere, disputando due soli incontri del campionato di Serie A 1950-1951. A fine stagione fu ceduto al , che lo gir\u00f2 al Catania in B, ma anche in Sicilia fu fra i rincalzi, scendendo in campo in sole 13 occasioni. \nTorn\u00f2 quindi al Legnano, appena retrocesso dalla Serie A, dove ritrov\u00f2 l'antico smalto, trascinando con 12 reti i lilla al ritorno immediato in Serie A nella stagione 1952-53, e l'annata successiva realizz\u00f2 11 reti che ne fecero il miglior marcatore di sempre della formazione lombarda in massima serie, ma non valsero tuttavia ai \"lilla\" ad evitare l'ultimo posto finale.\nPass\u00f2 quindi al L.R. Vicenza, in Serie B; con 7 reti contribu\u00ec alla tronfale stagione dei biancorossi che si aggiudicarono il campionanto con 8 punti di vantaggio sulla seconda. L'annata successiva in Serie A vide tuttavia Manzardo scendere in campo in 3 sole occasioni.\nChiuse l'attivit\u00e0 agonistica in formazioni venete (Treviso e Vittorio Veneto) nelle serie minori.\nIn carriera ha totalizzato complessivamente 37 presenze e 11 reti in Serie A e 104 presenze e 29 reti in Serie B."}
{"id": "2323835", "revid": "767487", "url": "https://it.wikipedia.org/wiki?curid=2323835", "title": "V\u00e1rosl\u0151d", "text": "V\u00e1rosl\u0151d \u00e8 un comune dell'Ungheria di 1.464 abitanti (dati 2001). \u00c8 situato nella provincia di Veszpr\u00e9m."}
{"id": "2323836", "revid": "86343", "url": "https://it.wikipedia.org/wiki?curid=2323836", "title": "Negros Occidental", "text": ""}
{"id": "2323837", "revid": "767487", "url": "https://it.wikipedia.org/wiki?curid=2323837", "title": "V\u00e1szoly", "text": "V\u00e1szoly \u00e8 un comune dell'Ungheria di 190 abitanti (dati 2001). \u00c8 situato nella provincia di Veszpr\u00e9m."}
{"id": "2323838", "revid": "729019", "url": "https://it.wikipedia.org/wiki?curid=2323838", "title": "Veszpr\u00e9mfajsz", "text": "Veszpr\u00e9mfajsz \u00e8 un comune dell'Ungheria di 269 abitanti (dati 2001). \u00c8 situato nella provincia di Veszpr\u00e9m."}
{"id": "2323840", "revid": "767487", "url": "https://it.wikipedia.org/wiki?curid=2323840", "title": "Veszpr\u00e9mgalsa", "text": "Veszpr\u00e9mgalsa \u00e8 un comune dell'Ungheria di 299 abitanti (dati 2001). \u00c8 situato nella provincia di Veszpr\u00e9m."}
{"id": "2323842", "revid": "767487", "url": "https://it.wikipedia.org/wiki?curid=2323842", "title": "Vid (Ungheria)", "text": "Vid \u00e8 un comune dell'Ungheria di 119 abitanti (dati 2001). \u00c8 situato nella provincia di Veszpr\u00e9m."}
{"id": "2323851", "revid": "110157", "url": "https://it.wikipedia.org/wiki?curid=2323851", "title": "Vig\u00e1ntpetend", "text": "Vig\u00e1ntpetend \u00e8 un comune dell'Ungheria di 229 abitanti (dati 2001). \u00c8 situato nella provincia di Veszpr\u00e9m."}
{"id": "2323852", "revid": "767487", "url": "https://it.wikipedia.org/wiki?curid=2323852", "title": "Scandinavian Nights", "text": "Scandinavian Nights \u00e8 un album live dei Deep Purple, pubblicato nel 1988 ma registrato nel 1970. Negli Stati Uniti \u00e8 conosciuto come Live and Rare ed \u00e8 una delle prime registrazioni del Mark II.\nNel 2005 verr\u00e0 pubblicato un album, Live in Stockholm, che riguarda lo stesso concerto."}
{"id": "2323853", "revid": "767487", "url": "https://it.wikipedia.org/wiki?curid=2323853", "title": "Vilonya", "text": "Vilonya \u00e8 un comune dell'Ungheria di 656 abitanti (dati 2001). \u00c8 situato nella provincia di Veszpr\u00e9m."}
{"id": "2323854", "revid": "767487", "url": "https://it.wikipedia.org/wiki?curid=2323854", "title": "Marques Haynes", "text": "Notevoli le sue abilit\u00e0 di palleggio: come riportato nel film \"\", Haynes era capace di palleggiare la palla sei volte al secondo.\nCarriera.\nGioc\u00f2 con i \"Globetrotters\" dal 1947 al 1953, successivamente rifiut\u00f2 un'offerta di 35.000 dollari ricevuta dai Philadelphia Warriors, offerta che avrebbe fatto di lui il secondo giocatore pi\u00f9 pagato dell'intera National Basketball Association.\nSuccessivamente fond\u00f2 un proprio team, gli \"Harlem Magicians\"; anche il campione di boxe Sugar Ray Robinson si esib\u00ec in alcune esibizioni con quella squadra. In seguito Haynes rientr\u00f2 negli Harlem Globetrotters come allenatore-giocatore. Ha anche giocato con la maglia degli \"Harlem Wizards\".\nHall of Fame.\nSi \u00e8 ritirato nel 1992 dopo quarantasei anni di carriera professionistica e, nel 1998, \u00e8 stato inserito nella Basketball Hall of Fame."}
{"id": "2323855", "revid": "1305772", "url": "https://it.wikipedia.org/wiki?curid=2323855", "title": "Cattedrale di Santa Maria Maggiore", "text": "Cattedrale di Santa Maria Maggiore"}
{"id": "2323856", "revid": "36426", "url": "https://it.wikipedia.org/wiki?curid=2323856", "title": "Basilica di Santa Maria Maggiore (Milano)", "text": ""}
{"id": "2323857", "revid": "287204", "url": "https://it.wikipedia.org/wiki?curid=2323857", "title": "Signoria di S. Abramo", "text": "La Signoria di S. Abramo fu una suddivisione del regno crociato di Gerusalemme con capoluogo Hebron. Il suo territorio si estendeva a sud di Gerusalemme ed era governata da un vassallo del monarca.\nStoria.\nFino all'XI secolo un califfato governava l'area, che era popolata in prevalenza da contadini di varie confessioni cristiane. Nel 1099 i crociati di Goffredo di Buglione conquistarono Hebron e la rinominarono \"Castello di S. Abramo\".\nGoffredo ne fece una delle prime signorie del Regno, dandola in feudo a Gerardo di Avesnes. I crociati convertirono la moschea e la sinagoga in chiese ed espulsero gli ebrei che vi abitavano.\nCome guarnigione cristiana del Regno di Gerusalemme, presto comandata da Tancredi, principe di Galilea, la sua difesa fu precaria essendo \"poco pi\u00f9 di un'isola in un oceano musulmano\". \nNel 1106 gli egiziani lanciarono una campagna militare, penetrarono nel meridione della Palestina e, nel 1107 riuscirono quasi a riconquistare Hebron dai crociati di Baldovino I di Gerusalemme, che guid\u00f2 personalmente il contrattacco per respingere le forze musulmane.\nNel 1167 fu eretta la sede episcopale di Hebron insieme a quelle di Kerak e Sebaste (la tomba di Giovanni Battista).\nLa Signoria di S. Abramo ebbe alle proprie dipendenze la Signoria di Beth Gibelin, creata da Folco di Gerusalemme nel 1149, il cui signore era un valvassore di quello di S.Abramo. \nPoco dopo Hebron divenne un dominio reale e Beth Gibelin pass\u00f2 agli Ospitalieri.\nHebron era gi\u00e0 stata sotto il controllo regio varie volte prima del 1149.\nIl curdo musulmano Saladino prese Hebron nel 1187 e ridiede alla citt\u00e0 il suo vecchio nome di \"Al-Khalil\"; Riccardo Cuor di Leone riconquist\u00f2 Hebron poco tempo dopo.\nRiccardo di Cornovaglia fu inviato dall'Inghilterra per risolvere la pericolosa faida tra Templari ed Ospitalieri, la cui rivalit\u00e0 metteva a repentaglio il trattato che garantiva la stabilit\u00e0 della regione, stipulato con il Sultano egiziano As-Salih Ayyub.\nEgli riusc\u00ec ad imporre la pace nell'area ma, subito dopo la sua partenza, la faida esplose e nel 1241 i Templari violarono gli accordi effettuando una razzia su quella che era, al momento, la Hebron musulmana.\nNel 1260 il Sultano Baibars prese il controllo dell'area e stabil\u00ec il dominio dei Mamelucchi.\nLa Grotta dei Patriarchi.\nAli ibn abi bakr al-Harawi nel 1173 scrisse che, durante il regno di Baldovino II di Gerusalemme nell'anno 1119, una parte della volta della Grotta dei Patriarchi era crollata e \"alcuni ifranj erano penetrati all'interno\" ed avevano scoperto \"[i corpi] di Abramo, Isacco e Giacobbe ... i loro sudari erano caduti a pezzi, che giacevano appoggiati contro un muro...Allora il Re, dopo aver provveduto a nuovi sudari, fece nuovamente chiudere il luogo\".\nIl nobiluomo e storico damasceno Ibn al-Qalanisi, nella sua cronaca, pure allude alla scoperta, in questo periodo, di reliquie ritenute essere quelle di Abramo, Isacco e Giacobbe, una scoperta che suscit\u00f2 un'accesa curiosit\u00e0 nelle tre comunit\u00e0 della Palestina: musulmana, ebrea e cristiana.\nNel 1170 Beniamino di Tudela visit\u00f2 la citt\u00e0, che egli chiam\u00f2 con il nome che gli avevano dato i crociati \"St. Abram de Bron\";\negli ritenne che le strutture funerarie dei patriarchi fossero opera dei gentili ed osserv\u00f2 che i pellegrini desiderosi di vedere il \"sepolcro dei padri\" erano assoggettati a tasse esorbitanti."}
{"id": "2323858", "revid": "767487", "url": "https://it.wikipedia.org/wiki?curid=2323858", "title": "Vin\u00e1r", "text": "Vin\u00e1r \u00e8 un comune dell'Ungheria di 253 abitanti (dati 2001). \u00c8 situato nella provincia di Veszpr\u00e9m."}
{"id": "2323859", "revid": "767487", "url": "https://it.wikipedia.org/wiki?curid=2323859", "title": "V\u00f6r\u00f6st\u00f3", "text": "V\u00f6r\u00f6st\u00f3 \u00e8 un comune dell'Ungheria di 108 abitanti (dati 2001). \u00c8 situato nella provincia di Veszpr\u00e9m."}
{"id": "2323861", "revid": "767487", "url": "https://it.wikipedia.org/wiki?curid=2323861", "title": "Zalaerd\u0151d", "text": "Zalaerd\u0151d \u00e8 un comune dell'Ungheria di 317 abitanti (dati 2001). \u00c8 situato nella provincia di Veszpr\u00e9m."}
{"id": "2323862", "revid": "201394", "url": "https://it.wikipedia.org/wiki?curid=2323862", "title": "Speak English or Die", "text": "Speak English or Die \u00e8 il primo album studio del gruppo punk metal statunitense Stormtroopers of Death, pubblicato nel dicembre 1985. \u00c8 considerato un pilastro del punk metal, genere ibrido tra thrash metal e hardcore punk.\nDopo che gli Anthrax avevano terminato la registrazione di \"Spreading the Disease\", Scott Ian e Charlie Benante chiamarono alcuni amici e in una settimana registrarono l'album, che fu pubblicato nel 1985 dalla Megaforce Records e ripubblicato nel 1995. Inoltre ne fu pubblicata una \"platinum edition\" nel 2000. Dan Lilker ha dichiarato, \"I testi non avevano mai il proposito di essere seri, ma solo quello di far irritare la gente\".\nTracce.\nTutte le tracce scritte dagli S.O.D."}
{"id": "2323865", "revid": "45891", "url": "https://it.wikipedia.org/wiki?curid=2323865", "title": "Cerasi", "text": ""}
{"id": "2323866", "revid": "729019", "url": "https://it.wikipedia.org/wiki?curid=2323866", "title": "Zalagy\u00f6m\u00f6r\u0151", "text": "Zalagy\u00f6m\u00f6r\u0151 \u00e8 un comune dell'Ungheria di 496 abitanti (dati 2001). \u00c8 situato nella provincia di Veszpr\u00e9m."}
{"id": "2323867", "revid": "165197", "url": "https://it.wikipedia.org/wiki?curid=2323867", "title": "Lacinka", "text": ""}
{"id": "2323869", "revid": "767487", "url": "https://it.wikipedia.org/wiki?curid=2323869", "title": "Zalahal\u00e1p", "text": "Zalahal\u00e1p \u00e8 un comune dell'Ungheria di 1.077 abitanti (dati 2001). \u00c8 situato nella provincia di Veszpr\u00e9m."}
{"id": "2323870", "revid": "767487", "url": "https://it.wikipedia.org/wiki?curid=2323870", "title": "Zalameggyes", "text": "Zalameggyes \u00e8 un comune dell'Ungheria di 56 abitanti (dati 2001). \u00c8 situato nella provincia di Veszpr\u00e9m."}
{"id": "2323871", "revid": "767487", "url": "https://it.wikipedia.org/wiki?curid=2323871", "title": "Zalaszegv\u00e1r", "text": "Zalaszegv\u00e1r \u00e8 un comune dell'Ungheria di 149 abitanti (dati 2001). \u00c8 situato nella provincia di Veszpr\u00e9m."}
{"id": "2323872", "revid": "767487", "url": "https://it.wikipedia.org/wiki?curid=2323872", "title": "Goose Tatum", "text": "Parte degli Harlem Globetrotters per 11 anni, ha in seguito fondato la sua squadra, gli Harlem Magicians, insieme a un altro ex Harlem Globetrotter, Marques Haynes. La sua maglia, numero 50, \u00e8 stata ritirata dalla franchigia.\nBiografia.\nNato a El Dorado, Arkansas, il 31 maggio 1921, da un padre contadino e prete protestante e una madre domestica, aveva sei fratelli. Cresciuto in Arkansas giocando a pallacanestro, baseball e basketball, dopo il liceo inizi\u00f2 la sua carriera nel baseball professionale. Nel 1942 inizi\u00f2 la sua carriera con gli Harlem Globetrotters fino al 1955, quando fu licenziato a causa delle ripetute assenze dalle partite. Fu dopo la fine della sua carriera che lui e Marques Haynes forndarono il loro team, The Fabulous Harlem Magicians. Fu sposato per un breve periodo con la ballerina di burlesque Lottie \"the body\" Graves, da cui ebbe un figlio che mor\u00ed in un incidente stradale. Dopo l'incidente del figlio, Tatum inizi\u00f2 a bere e ad essere ricoverato in ospedale molte volte. Mor\u00ed nella sua casa di El Paso, Texas, nel 1967. Veterano della Seconda Guerra Mondiale, venne seppellito al cimitero di Fort Bliss.\nCarriera.\nPrima di diventare una star della pallacanestro, gioc\u00f2 nella \"National League Baseball\" per i Louisville Black Colonels nel 1937, poi per i Memphis Red Sox e Birmingham Black Barons fin al 1942. La sua fama \u00e8 legata alla militanza negli Harlem Globetrotters dei quali fu considerato il primo \"clown prince\". Fu una delle celebrit\u00e0 di questo team, tanto \u00e8 vero che tra i cinque giocatori degli Harlem che hanno avuto l'onore del ritiro della maglia, vi \u00e8 anche Tatum.\nHa inserito nel proprio gioco numerose \"gags\", molte basate sulla sua statura (210\u00a0cm) ed al fatto che riuscisse a toccare le proprie ginocchia con le mani senza doversi piegare. Inoltre gli \u00e8 attribuita l'invenzione dell\"'hook shot\", detto anche \"gancio-cielo\", che fu poi reso celebre da Kareem Abdul-Jabbar."}
{"id": "2323873", "revid": "1684799", "url": "https://it.wikipedia.org/wiki?curid=2323873", "title": "Z\u00e1nka", "text": "Z\u00e1nka \u00e8 un comune dell'Ungheria di 908 abitanti (dati 2001). \u00c8 situato nella provincia di Veszpr\u00e9m."}
{"id": "2323877", "revid": "228587", "url": "https://it.wikipedia.org/wiki?curid=2323877", "title": "The Ultimate Collection including Live at the Brixton Academy 2001", "text": "The Ultimate Collection including Live at the Brixton Academy \u00e8 un album del gruppo celtic rock irlandese The Pogues, composto da un CD raccolta e da un CD live, registrato il 22 e il 23 dicembre 2001 a Londra."}
{"id": "2323878", "revid": "767487", "url": "https://it.wikipedia.org/wiki?curid=2323878", "title": "2-4 Family", "text": "2-4 Family era il nome di un gruppo musicale di genere rap/hip hop.\nIl gruppo si form\u00f2 in Germania nel 1996, la formazione iniziale comprendeva: Jay Dog, Essence Woods, Joseph Jazz e Jo O'Meara\nIl gruppo debutt\u00f2 il 27 luglio 1998 con il singolo \"Stay\", che ottenne un ottimo successo piazzandosi alla posizione numero 8 nella classifica tedesca, alla posizione numero 11 in quella svizzera e riuscendo ad entrare nella top 100 anche in Austria, Paesi Bassi e Francia. Il 30 novembre dello stesso anno ne fu pubblicata anche una versione natalizia.\nIn seguito al primo singolo, Jo O'Meara abbandon\u00f2 il gruppo, per poi unirsi in seguito agli S Club 7. Jo O'Meara fu prontamente sostituita da Joanna Biscardine.\nIl 16 marzo 1999 fu pubblicato un nuovo singolo con la nuova formazione, \"Lean on Me\", anche questo di successo, che si piazz\u00f2 alla nona posizione della classifica tedesca, alla sesta in Austria, alla settima in Svizzera e alla sessantanovesima nel Regno Unito.\nA questo singolo segu\u00ec l'album di debutto della band, intitolato \"Family Business\", che per\u00f2 non si rivel\u00f2 un successo eclatante.\nL'8 giugno 1999 fu pubblicato l'ultimo singolo estratto dall'album, ovvero \"Take Me Home\", che fu un totale flop riuscendo a raggiungere solamente la posizione numero settantanove nella classifica tedesca.\nA seguito del mancato successo dell'album e dell'ultimo singolo, il gruppo decise di sciogliersi. Lo scioglimento ufficiale del gruppo avvenne nei primi mesi del 2000.\nNel 2006 fu creato un altro gruppo con lo stesso nome, ma con nessuno dei componenti originali. Questa versione del gruppo pubblic\u00f2 il singolo \"Stand Up\", senza per\u00f2 ottenere successo."}
{"id": "2323889", "revid": "1543377", "url": "https://it.wikipedia.org/wiki?curid=2323889", "title": "Un ragazzo, tre ragazze", "text": "Un ragazzo, tre ragazze (\"Conte d'\u00e9t\u00e9\") \u00e8 un film del 1996 scritto e diretto da \u00c9ric Rohmer.\n\u00c8 il terzo episodio del ciclo dei \"Racconti delle quattro stagioni\", segue \"Racconto d'inverno\" e precede \"Racconto d'autunno\". In Italia il film \u00e8 stato distribuito in home video anche con il titolo Racconto d'estate.\nFu presentato nella sezione Un Certain Regard del 49\u00ba Festival di Cannes.\nTrama.\nNel mese di luglio Gaspard, uno studente di matematica, arriva in battello a Dinard sulla costa bretone, dove ha ottenuto in prestito per le vacanze estive la casa di un amico. Frequenta le spiagge da solo e pranza in un ristorante dove viene notato dalla cameriera, Margot, una studentessa di etnologia che lavora per mantenersi agli studi. I due si rivedono in spiaggia e la ragazza attacca bottone, in breve diventano amici e fanno lunghe passeggiate insieme fuori dall'orario di lavoro di Margot. Lui le confida che sta aspettando, seppure senza troppe speranze, la ragazza di cui \u00e8 innamorato: L\u00e9na, partita per la Spagna con una cugina, dovrebbe raggiungerlo per una gita all'isola di Ouessant.\nMargot porta Gaspard da un anziano pescatore che gli canta canzoni tradizionali dei marinai francesi in Canada. Gaspard infatti suona la chitarra e scrive canzoni. Margot lo porta con s\u00e9 in discoteca, dove attrae l'attenzione di Sol\u00e8ne, una bella ragazza. Per consolarlo del possibile tradimento di L\u00e9na, Margot lo consiglia spassionatamente di dedicarsi a Sol\u00e8ne; i due si incontrano in spiaggia, lei fa il primo approccio e sembrano intendersi subito. Lei lo porta a casa sua, si scambiano effusioni ma Sol\u00e8ne lo ferma prima di arrivare al dunque: non si concede mai al primo appuntamento.\nNel frattempo Gaspard ha anche baciato Margot sulle labbra durante una delle loro passeggiate, che continuano perch\u00e9 di giorno Sol\u00e8ne lavora. Gaspard \u00e8 riuscito a proporre la gita a Ouessant che avrebbe dovuto fare con L\u00e9na, anche alle altre due ragazze. Per\u00f2 L\u00e9na arriva quando lui non la aspetta ormai pi\u00f9, afferma di avere molto pensato a lui e lo porta a cena dai cugini presso i quali \u00e8 ospitata. Per\u00f2 i due litigano perch\u00e9 non vuol far sapere che Gaspard \u00e8 il suo ragazzo ai cugini, verso i quali afferma di avere obbligazioni. Vorrebbe rimandare la gita, poi durante un dissidio dice che tra loro \u00e8 finita.\nGaspard si confida con Margot, \u00e8 diviso tra le altre due ragazze, ma scopre cos\u00ec che anche la cameriera si considera legata a lui. Decide di dire la verit\u00e0 a Sol\u00e8ne ma non ci riesce, si trova invischiato con la gita promessa a troppe ragazze; per sua fortuna si sottrae dall'impiccio ritornando in citt\u00e0 per acquistare un magnetofono a pi\u00f9 piste, che gli serve per la sua attivit\u00e0 musicale: ha saputo dell'affare per telefono da un amico, ma deve concludere entro il mattino seguente.\nComunica la sua decisione solo a Margot, che lo accompagna al molo. I due si baciano con una certa passione prima che il ragazzo si imbarchi.\nProduzione.\nSoggetto.\nIl soggetto \u00e8 di Eric Rohmer. Egli afferma:\nLavorazione del film.\nEsiste un film sulla lavorazione di \"Conte d'\u00e9t\u00e9\": \"La fabrique du Conte d'\u00e9t\u00e9\" di Fran\u00e7oise Etchegaray e Jean-Andr\u00e9 Fieschi del 2005.\nLuoghi delle riprese.\nIl film \u00e8 stato girato in esterni, sulle spiagge della Bretagna, a Dinard, a Saint-Lunaire, a Saint-Malo.\nMusica.\nIn questo film, a differenza di altri film del regista, viene dato un certo spazio alla musica:\nPeriodo delle riprese.\nIl film \u00e8 stato girato da met\u00e0 giugno all'inizio di luglio 1995, in modo da non dover affrontare la presenza di troppi turisti.\nPrima.\n5 giugno 1996.\nAccoglienza.\nIl film ebbe una buona accoglienza a Cannes, mentre i precedenti film \"Conte d'hiver\" nel 1992 e \"Rendez-vous de Paris\" nel 1995, avevano avuto poca fortuna.\n\"Conte d'\u00c9t\u00e9\" sar\u00e0 ben accolto in numerosi paesi (esce in pi\u00f9 di venti paesi), e sar\u00e0 selezionato nei festival di Toronto, Singapore, Buenos Aires.\nRegistrer\u00e0 pi\u00f9 di 300 000 ingressi in Francia, diventando uno dei maggiori successi di Rohmer insieme a \"Les Nuits de la pleine lune\", \"Le Rayon vert\", \"L'Ami de mon ami\" e \"Conte d'automne\".\nSar\u00e0 soprattutto, accanto a \"Le Rayon vert\" (pi\u00f9 di 400 000 ingressi), il suo maggior successo finanziario. Ci\u00f2 gli garantir\u00e0 quella libert\u00e0 artistica che egli gi\u00e0 perseguiva, riducendo della met\u00e0, rispetto agli altri autori, i budget per i suoi film.\nCritica.\nIl ritratto di un indeciso.\nScrive il critico Claude-Marie Tremois:\nUn racconto filosofico-morale.\nDall'opera di Martin Barnier e Pierre Beylot:\nStruttura del film.\nNell'intervista concessa dal regista a Vincent Amiel e No\u00ebl Herpe per la rivista \"Positif\", dichiara:\nIl tema dell'estate.\nI critici iscrivono il film \"Conte d'\u00c9t\u00e9 (1996)\" in una serie di film \"estivi\" nell'opera di Rohmer: da \"La Collectionneuse\" (1967) passando per \"Le Genou de Claire\" (1970), \"Pauline \u00e0 la Plage\" (1983), \"Le Rayon Vert\" (1986).\nIl tema dell'isola magica.\nNel film si evoca a parecchie riprese il progetto di trascorrere alcuni giorni a Ouessant, una sorta di luogo magico, in cui l'amore potrebbe finalmente nascere e fiorire; Gaspard programma di andarci con ciascuna delle tre ragazze e non ci andr\u00e0 con nessuna."}
{"id": "2323902", "revid": "101748125", "url": "https://it.wikipedia.org/wiki?curid=2323902", "title": "Italian Academy 2", "text": "Italian Academy 2 o Academy \u00e8 stato un talent show di Rai 2 condotto da Lucilla Agosti e interamente dedicato alla danza.\nIl programma \u00e8 andato in onda a partire dal 13 aprile 2009, dal luned\u00ec al venerd\u00ec dalle 14,00 alle 15,00 e dal 4 maggio 2009 anche dalle 17,20 alle 18,00 con la striscia quotidiana e dal 25 aprile 2009 per otto sabati consecutivi dalle 14,05 alle 17,00 con la diretta.\nProtagonisti del programma sono dodici ragazzi e dodici ragazze dai 18 ai 24 anni che sognano di danzare. Nella prima fase i ragazzi si sfidano uno contro l'altro (sfide a due a due) e il vincitore di ogni coppia \u00e8 decretato dalla giuria composta da: Raffaele Paganini per la danza classica, Luciana Savignano per la danza moderna, Little Phil per la danza hip hop e l'insegnante della materia aggiuntiva che cambia ogni settimana.\nInoltre i tre insegnanti sono accompagnati dai coreografi che sono: Susanna Beltrami per la danza moderna e Luigi Martelletta per la danza classica; a capo di tutta la struttura del programma c'\u00e8 la direttrice Barbara Alberti, che interviene tra l'altro per risolvere situazioni di parit\u00e0 tra i concorrenti.\nLa voce fuori campo era Pietro Ubaldi.\nLa prima puntata in onda il 13 aprile ha totalizzato il 6% circa di \"share\".\nLa Finale.\nFinalissima"}
{"id": "2323906", "revid": "729019", "url": "https://it.wikipedia.org/wiki?curid=2323906", "title": "Corpo dei vigili del fuoco dello Stato della Citt\u00e0 del Vaticano", "text": "Il Corpo dei vigili del fuoco dello Stato della Citt\u00e0 del Vaticano \u00e8 un organismo istituzionale ad ordinamento civile dello Stato della Citt\u00e0 del Vaticano, istituito nel 1941 da papa Pio XII.\nI compiti d'istituto del corpo sono la salvaguardia delle persone, degli animali e dei beni sia attraverso la prevenzione che attraverso il soccorso tecnico urgente nei casi di emergenza, con operazioni antincendio, di primo soccorso, protezione civile e di difesa N.B.C.\nI santi patroni del corpo sono papa Leone IV, a cui la tradizione attribuisce la miracolosa estinzione di un incendio divampato nel rione Borgo (evento rappresentato da Raffaello nell'affresco \"Incendio di Borgo\") e santa Barbara, patrona anche dei vigili del fuoco italiani, nel giorno della cui memoria si celebra la festa del corpo, il 4 dicembre.\nStoria.\nIl Corpo dei vigili del fuoco affonda le sue radici nel Corpo dei pompieri, militarmente organizzato ed armato, che prestava servizio in eleganti uniformi attorno al 1820, all'epoca dello Stato Pontificio; agli inizi del 1900, poi, era in servizio una Guardia ai fuochi.\nFu papa Pio XII, nel 1941, ad istituire un vero e proprio nucleo dei vigili del fuoco: inizialmente era formato da 10 elementi scelti tra i dipendenti del Vaticano, che venivano addestrati presso le scuole centrali antincendi di Roma. Il corpo fu affidato alla protezione di sant'Antonio abate e trov\u00f2 sede nel palazzo Apostolico, con ingresso dal cortile del Belvedere, dove si trova tutt'oggi.\nNel 2002, a seguito di una riforma operata da papa Giovanni Paolo II, il corpo pass\u00f2 dalle dipendenze della Direzione dei servizi tecnici del Governatorato alla Direzione dei servizi di sicurezza e protezione civile, a cui appartiene anche il Corpo della gendarmeria e al cui vertice \u00e8 posto proprio l'ispettore generale della gendarmeria.\nOperazioni.\nLa quasi totalit\u00e0 delle operazioni a carico dei vigili del fuoco vaticani sono di tipo quotidiano e si svolgono all'interno del territorio nazionale: essi infatti si occupano della periodica manutenzione degli estintori e degli impianti antincendio dello Stato, del servizio antincendio presso l'eliporto di Citt\u00e0 del Vaticano e delle verifiche strutturali degli edifici; non mancano tuttavia gli interventi di soccorso urgente a seguito di infortuni, allagamenti o incidenti stradali.\nDi particolare rilievo per il corpo \u00e8 stato l'invio di 8 vigili del fuoco presso Onna in occasione del tragico terremoto del 2009.\nPersonale.\nIl personale era inizialmente scelto tra dipendenti del Vaticano, che frequentavano appositi corsi presso le scuole centrali antincendi di Roma. Attualmente i vigili del fuoco vengono appositamente selezionati, preferibilmente tra coloro che hanno svolto analogo servizio in Italia o all'estero, e hanno inoltre una continua formazione professionale realizzata in collaborazione con il Corpo nazionale dei vigili del fuoco, presso la Scuola di formazione di base, e la protezione civile italiani.\nNel 1941 i vigili del fuoco erano 10, mentre oggi il corpo ha raggiunto le 30 unit\u00e0, che prestano servizio divise in tre turni giornalieri da 5 vigili ciascuno.\nL'attuale ufficiale addetto \u00e8 il maggiore Paolo De Angelis, ingegnere strutturale, mentre il caporeparto (grado equivalente a quello di capodipartimento per i vigili del fuoco italiani) \u00e8 Sandro Cancia; ai dirigenti \u00e8 affiancato il personale tecnico e amministrativo. L'intero corpo \u00e8 poi alle dipendenze del direttore dei Servizi di sicurezza e protezione civile, nonch\u00e9 ispettore generale della Gendarmeria, Dott. Ing. Gianluca Gauzzi Broccoletti.\nParticolare rilievo ha per il corpo la figura del cappellano, che dal 2006 \u00e8 ricoperta da monsignor Giulio Viviani, gi\u00e0 cappellano della gendarmeria dall'anno precedente. Molte delle funzioni religiose connesse ai due corpi si svolgono nella cappella di San Pellegrino, messa a loro disposizione e contenente le icone dei rispettivi patroni.\nRequisiti per l'arruolamento.\nPossono entrare nel corpo dei vigili del fuoco tutti i cittadini maschi, celibi, con un diploma di scuola media superiore e di et\u00e0 compresa tra i 21 e i 25 anni; oltre all'idoneit\u00e0 fisica alle mansioni da svolgere \u00e8 necessario professare e praticare la fede cattolica: tale caratteristica dovr\u00e0 essere comprovata da una lettera di presentazione del proprio parroco o di un sacerdote, in cui assicuri una seria conoscenza, anche religiosa, dell'interessato.\nLa precedenza viene data al personale che ha gi\u00e0 prestato servizio nei vigili del fuoco, nella protezione civile o che abbia esperienza di sicurezza nei luoghi di lavoro.\nMezzi.\nI mezzi attualmente in dotazione sono:"}
{"id": "2323908", "revid": "1305772", "url": "https://it.wikipedia.org/wiki?curid=2323908", "title": "Thinking of You", "text": "Thinking of You, che significa \"Pensando a te\" in lingua inglese, pu\u00f2 riferirsi a:"}
{"id": "2323909", "revid": "767487", "url": "https://it.wikipedia.org/wiki?curid=2323909", "title": "Live at Montreux 1996", "text": "Live at Montreux 1996 \u00e8 un album live dei Deep Purple, pubblicato nel 2006 ma registrato nel 1996 e nel 2002. \u00c8 stato anche pubblicato un DVD con lo stesso nome.\nLista tracce.\nBonus Tracks.\nRegistrate il 22 luglio 2000"}
{"id": "2323910", "revid": "89688", "url": "https://it.wikipedia.org/wiki?curid=2323910", "title": "X Factor Italia", "text": ""}
{"id": "2323917", "revid": "34928", "url": "https://it.wikipedia.org/wiki?curid=2323917", "title": "Calendario ateniese", "text": ""}
{"id": "2323919", "revid": "729019", "url": "https://it.wikipedia.org/wiki?curid=2323919", "title": "Giuseppe Valle", "text": "Biografia.\nFrequenta l'Accademia militare di Modena e la Scuola di applicazione di artiglieria e genio e il 5 settembre 1907 \u00e8 promosso al grado di sottotenente in servizio permanente effettivo. Nel novembre del 1911 viene assegnato in servizio navigante sul dirigibile militare \"P.1\", basato a Vigna di Valle. Il mese successivo si imbarca come ufficiale di bordo sul dirigibile \"P.2\", impiegato nella guerra di Libia, rimanendovi fino al maggio 1912. Il 19 giugno 1914 viene nominato comandante in 1\u00aa di dirigibile.\nDopo l'entrata in guerra dell'Italia nella Prima guerra mondiale, il 24 maggio 1915, assume il comando del dirigibile \"P.4\" e poi la direzione del 4\u00b0 Cantiere dirigibili. \nIl 30 maggio 1915 da Campalto decolla alle 19:35 al comando del dirigibile \"P.4\" con a bordo il tenente Francesco Pricolo. L'aeronave sgancia 4 torpedini da 162, 4 da 130 e 6 incendiarie alle 22.30 da 1.450 metri sull'arsenale di Pola. Le torpedini incendiarie vennero lanciate sullo Scoglio Santa Caterina (Pola) e sui depositi di nafta. \nSuccessivamente comanda il \"V.2\" da ottobre 1915 a maggio 1916, poi l'\"M.14\" e quindi dei Cantieri mobilitati di Padova e dell'Aeroporto di Ferrara-San Luca dal novembre 1915 al maggio 1916. \nIl 5 aprile 1916 decolla da Ferrara con il \"V.2\" alle 22:30 (il suo ufficiale di bordo era il capitano Pricolo) per sganciare 600 kg di esplosivo, da 1.950 metri di quota, alle 02:00 del 6 maggio sul nodo ferroviario di Nabresina.\nIl 25 maggio successivo sempre con in \"V.2\" parte da Ferrara alle 20:45 e, dopo il malfunzionamento del terzo motore, decide di non entrare in territorio nemico ma di lanciare 16 granate-mina da 118 mm e 12 da 162 mm sulle difese e strutture di Punta Salvore rientrando a Ferrara alle 04:15.\nDal 1\u00ba luglio 1916 prende il comando del dirigibile \"M.9\" fino al giugno 1917.\nTransita nelle file della Regia Aeronautica, dopo la sua costituzione come arma indipendente nel 1923, con il grado di colonnello assumendo l'incarico di comandante del Gruppo dirigibili.\nNel 1926 consegue il brevetto di pilota di idrovolante, per essere poi nominato comandante della neonata Accademia Aeronautica. Il 28 marzo 1926 riceve dal re Vittorio Emanuele III la bandiera di istituto. Nel novembre 1928 lascia il comando dell'Accademia Aeronautica per assumere le funzioni di capo dell'Ufficio centrale del demanio. Nel 1929 diviene di Sottocapo di stato maggiore dell'Aeronautica, incarico che lascia il 22 febbraio 1930 per divenire Capo di stato maggiore della Regia Aeronautica, alle dipendenze del Ministro Italo Balbo.\nTra il dicembre 1930 e il gennaio 1931 prende parte alla Crociera aerea transatlantica Italia-Brasile, la prima delle due trasvolate atlantiche di massa organizzate da Balbo. Il 10 novembre 1933 lascia l'incarico di Capo di stato maggiore, per riassumerlo il 22 marzo 1934. , alle dirette dipendenze del Ministro Benito Mussolini. La dipendenza agli ordini del Duce era, per\u00f2, solo formale in quanto gli venne sempre lasciata ampia autonomia. \nBalbo ricevette la lettera in cui gli si comunicavano i nuovi compiti il 5 novembre 1933, rispose con un \u00abMio grande capo, sempre agli ordini!\u00bb e il 7 si rec\u00f2 da Mussolini per la consueta visita di congedo. Il ministero dell'aviazione ritorn\u00f2 nelle mani del Duce, che dimission\u00f2 anche Raffaello Riccardi da sottosegretario, con il generale Valle che rimase Capo di stato maggiore della Regia Aeronautica ed assunse anche l'incarico di Sottosegretario. In questa nuova veste il generale Valle scrisse un rapporto segreto in cui dimostr\u00f2 che Balbo aveva falsificato le cifre sull'effettiva consistenza numerica degli aeroplani, salvo essere accusato dal suo successore, Francesco Pricolo, di aver fatto la stessa cosa Data l'attitudine dei capi fascisti di mettersi in cattiva luce l'un l'altro agli occhi di Mussolini, le dichiarazioni di Valle sono da prendere con cautela: Balbo, nei fatti, fu certamente pi\u00f9 energico e miglior organizzatore della maggior parte dei suoi colleghi. In ogni caso anche il Duce, pochi giorni dopo averlo licenziato, lo inform\u00f2 che la cifra di 3.125 aeroplani in forza alla Regia Aeronautica da lui fornita era esagerata. Balbo dovette scusarsi chiarendo che aveva incluso nei conteggi anche gli aerei da addestramento, da turismo e addirittura quelli in produzione. Il vero numero degli aerei efficienti al combattimento era, secondo Balbo, 1.765. Mussolini cap\u00ec che la politica dei raid oltreoceano e dei primati, peraltro da lui sostenuta, aveva distolto l'attenzione dall'efficienza bellica dell'Arma azzurra.\nNel 1939 fu nominato consigliere nazionale della Camera dei Fasci e delle Corporazioni\nNel settembre 1939, durante una riunione dei capi di stato maggiore delle forze armate (gli altri erano l'ammiraglio Domenico Cavagnari e il Maresciallo d'Italia Pietro Badoglio), si oppose alla preventivata entrata in guerra, dichiarando a Mussolini l'impreparazione della propria forza armata. In quella occasione Valle propose di sospendere la vendita del lotto di bombardieri S.79 alla Jugoslavia, a beneficio della Regia Aeronautica, ma non venne ascoltato. Il 10 novembre 1939 viene sostituito dal generale di squadra aerea Francesco Pricolo. Dopo la fine della seconda guerra mondiale gli vengono mosse numerose accuse (illecito arricchimento, fascistizzazione della forza, ecc...) e nel 1947 \u00e8 sottoposto a processo, dal quale esce assolto. Decorato di una medaglia d'oro al valore aeronautico e di due medaglie d'argento al valor militare, \u00e8 deceduto a Roma il 20 luglio 1975.\nCarriera sportiva.\nIn giovent\u00f9 \u00e8 stato tra i fondatori della Polisportiva S.S. Lazio, nonch\u00e9 atleta, ed il 18 marzo 1932 fu eletto presidente onorario del sodalizio biancoceleste. Fu un eccellente podista, campione studentesco sulla distanza di 20\u00a0km. Il 13 marzo 1904 partecipa al \"Premio Lazio\", gara di 20\u00a0km, classificandosi in tempo utile. Tra il 1913 ed il 1925 partecipa a numerose gare di mongolfiere in Francia, Belgio, Stati Uniti, Svizzera e Spagna."}
{"id": "2323921", "revid": "767487", "url": "https://it.wikipedia.org/wiki?curid=2323921", "title": "Speriamo che sia femmina", "text": "Speriamo che sia femmina \u00e8 un film del 1986 diretto da Mario Monicelli, vincitore di 7 David di Donatello e 3 Nastri d'argento.\nTrama.\nIn un casale della campagna toscana vive in armonia un gruppo di donne. Elena, donna energica e razionale, dirige la fattoria, mentre la domestica Fosca, pratica e di buon senso, \u00e8 il vero nume tutelare della casa, che provvede alle necessit\u00e0 materiali di tutte. Fosca si prende cura di due ragazzine, sua figlia Immacolata e la nipote di Elena, Martina che \u00e8 figlia di Claudia, famosa attrice residente a Roma, che per egoismo e necessit\u00e0 di lavoro ha abbandonato la ragazzina affidandola alla sorella Elena.\nUn'altra donna, Franca, la figlia maggiore di Elena, appare e scompare a seconda dei fidanzati presi o lasciati. La figlia minore, Malvina, mite e sottomessa, pensa prevalentemente ad allevare e curare con affetto i cavalli della fattoria.\nIn questo gineceo l'unica figura maschile \u00e8 il vecchio zio Gugo, rimbambito e fastidioso per i suoi colpi di testa, accudito dalla domestica. In questo ambiente irrompe il conte Leonardo, marito della padrona, sebbene i due vivano separati di comune accordo. Il motivo della visita \u00e8 economico: il conte vorrebbe ristrutturare un complesso termale in disuso, di propriet\u00e0 della famiglia, per trasformarlo in uno stabilimento moderno, ma mancandogli i denari per realizzare l'affare, \u00e8 venuto a battere cassa. Le sue speranze vengono deluse: la moglie chiede un parere sull'affare al suo esperto fattore Nardoni, che fra l'altro \u00e8 il suo amante, il quale la sconsiglia di impegnarsi in un'impresa sconsiderata.\nNel frattempo le due ragazzine sono scappate a Siena per assistere, contro la volont\u00e0 e all'oscuro dei parenti, a un concerto di Ron; dunque la famiglia e il fattore si mobilitano per la loro ricerca. Poco tempo prima il conte, con lo zio Gugo alle costole, era andato a visitare un belvedere posto ai margini di un profondo dirupo. Deluso e senza i finanziamenti sperati, decide di tornare a Roma. Nel fare manovra in retromarcia sull'orlo del precipizio, chiede assistenza allo zio Gugo, che nel frattempo esegue un suo strambo \"esperimento\" lanciando un piccione nel vuoto e gridandogli: \"Vai! Vai!\"; il comando viene equivocato dal conte, che precipita nel burrone morendo sul colpo.\nIl fattore Nardoni ritrova le bambine fuggite, che vengono riportate a casa, dove giunge la notizia della morte del conte. Tutti, meno lo zio Gugo, che ha riferito solo di un guasto alla macchina e ha dimenticato l'accaduto, si sentono colpevoli di essersi preoccupati delle bambine mentre il povero conte si sfracellava al belvedere. Durante il funerale compare ancora un'altra donna: Lori, amante del defunto conte, anche lei vittima indebitata per gli affari di Leonardo, la quale viene bene accolta da Elena e dalle altre donne.\nTornate a casa, Franca annuncia di aver deciso di sposare Mario Giovannini, uno squinternato studioso di canti popolari, quasi per assolversi dal rimprovero del padre, che prima di morire l'aveva biasimata per il suo modo disinvolto di vivere l'amore. Da qui si origina un reciproco rinfacciarsi di colpe e accuse per la morte del conte, che causa una crisi dei rapporti tra le donne, portando Elena a credere che ormai il legame che le univa si sia spezzato; per questo motivo, oltre che per la necessit\u00e0 pressante di pagare i debiti lasciati dal marito, Elena prende la decisione di vendere tutto a Nardoni rompendo cos\u00ec l'unit\u00e0 familiare tutta al femminile: Claudia, in preda a sensi di colpa per la fuga di Martina, decide di portarla a Roma con s\u00e9; Fosca progetta di raggiungere il marito, da anni emigrato in Australia; Elena, rimasta sola con Malvina, immagina il proprio futuro in un residence a Roma; per lo zio Gugo non c'\u00e8 altra soluzione che l'ospizio. Gli avvenimenti , invece, porteranno le donne ad avvicinarsi ancora di pi\u00f9, a causa di un'ulteriore serie di delusioni da parte degli uomini: Franca, rimasta incinta di Mario, si scopre stanca della sua inconcludenza e lo lascia; anche Claudia rompe con il suo amante Cesare, che da parte sua aveva insidiato Malvina durante una visita di questa alla zia; quanto a Fosca, riceve la notizia che suo marito ha gi\u00e0 da tempo un'altra famiglia in Australia.\nElena sente l'importanza del legame che la unisce alle altre, e a pochi minuti dall'appuntamento con il notaio decide di non vendere pi\u00f9 il casale. Pur rimanendo la necessit\u00e0 di pagare i debiti e altri problemi, la piccola comunit\u00e0 matriarcale si dispone serenamente ad affrontare il futuro.\nProduzione.\nIl percorso per arrivare alla nascita del film fu molto lungo, all'incirca sei anni. Il soggetto di Pinelli, che raccontava addirittura di un incesto, fu molto rimaneggiato. Nell'opera di Pinelli il protagonista era un proprietario terriero a Pitigliano che aveva come vicine due sorelle zitelle (soprannominate \"le contesse\") che gestivano da sole il loro podere con la stessa forza e efficacia di uomini. Come la sceneggiatura anche la location fu cambiata. Inizialmente la localit\u00e0 prescelta \u00ab...si trovava nella Maremma\u00bb ma il pagamento della trasferta degli attori avrebbe comportato una spesa di centinaia di milioni. Allora, riferisce Monicelli, \u00absono stato in giro attorno a Roma per cercare un posto qui vicino e ho trovato con Fiorentini quest\u2019altro casale. Non \u00e8 toscano, intendiamoci, ma insomma poteva andar bene...L\u2019interno \u00e8 stato molto modificato, abbiamo buttato gi\u00f9 certe mura, costruito degli archi, chiuso delle scale.\u00bb\nPer la realizzazione del film Monicelli interpell\u00f2 le maggiori case di produzione dell'epoca che rifiutarono la produzione per un film che trattava di \u00abdonne che stavano in una casa di campagna, delle vicende poco \"eccitanti\", non c\u2019era sesso, n\u00e9 comicit\u00e0, n\u00e9 violenza...\u00bb\nRacconta Monicelli che \u00abPoi all'improvviso ricevetti una telefonata da un signore che non conoscevo, il giovane produttore Gianni Di Clemente, che mi disse: ho letto questa sceneggiatura e la vorrei fare. (...) E lui l\u2019ha realizzata, affrontando delle spese non indifferenti, con quel cast l\u00ec. Certamente, se io l\u2019avessi fatto con quei produttori che citavo prima, non sarebbe venuto fuori questo cast.\u00bb\nStranamente poi la coproduzione francese volle che fosse indicata tra gli sceneggiatori la firma di una sconosciuta Jacqueline Lefevre \u00abche in realt\u00e0 non ha mai lavorato al film e non ha mai incontrato il regista. Ma per la coproduzione francese \u00e8 indispensabile avere anche un nome francese fra gli autori.\nNegli anni 2000 due registi viareggini Daniele Paolinelli in arte \"Jack Daniels\" e Filippo Cipolla \"Frank Cipolla\" in collaborazione con Alfio Ventura (amico dei due registi viareggini), vista l'amicizia con il regista furono incaricati di scrivere il soggetto e la sceneggiatura del seguito del film. Il nuovo lungometraggio sarebbe stato ambientato proprio in Toscana e il casting doveva essere diverso da quello originale. Il nuovo film di Mario Monicelli si sarebbe intitolato \"Speriamo che sia femmina - Parte II\". Il soggetto e la sceneggiatura del film era in fase di realizzazione quando il maestro Mario Monicelli per problemi legati alla produzione decise di bloccare il progetto.\u00bb\nDistribuzione.\nLo stesso produttore s'incaric\u00f2 di trovare una distribuzione per un film che nasceva senza distributori i quali, come \"Titanus\" e \"De Laurentiis\" alle richieste di Gianni Di Clemente gli rispondevano: \u00abma che? Ancora ritorni con questo affare qui?\u00bb, con lo stesso copione gi\u00e0 rifiutato a Monicelli? Per questo \u00abha trovato tutte le porte chiuse, perci\u00f2 ha dovuto affrontare il film senza avere la distribuzione. E anche adesso il film \u00e8 distribuito a percentuale, non ha nessun minimo garantito\u00bb\nIl film \u00e8 stato distribuito nei cinema italiani a partire dal 6 febbraio 1986. In Francia \u00e8 stato distribuito dal 4 giugno dello stesso anno con il titolo \"Pourvu que ce soit une fille\"; in Brasile a partire dal 30 luglio 1987 con il titolo \"Tomara que seja mulher\"; in Germania Ovest (\"Hoffen wir, da\u00df es ein M\u00e4dchen wird\") e in Portogallo (\"Oxal\u00e1 Seja Menina!\") dal 27 novembre dello stesso anno; in Ungheria \u00e8 stato distribuito dal 17 marzo del 1988 con il titolo \"Rem\u00e9lj\u00fck, l\u00e1ny lesz\"; in Colombia dal 28 aprile sempre del 1988.\nIl 9 settembre del 1986 il film \u00e8 stato presentato in Canada al Toronto International Film Festival; il 9 settembre del 1986 \u00e8 stato proiettato in Francia al Villerupt Italian Film Festival.\nIl film \u00e8 inoltre conosciuto anche con il titolo internazionale in inglese \"Let's Hope It's a Girl\"; mentre \u00e8 stato distribuito in Argentina e Spagna con il titolo \"Esperemos que sea mujer\"; in Bulgaria come \"\u0414\u0430 \u0441\u0435 \u043d\u0430\u0434\u044f\u0432\u0430\u043c\u0435, \u0447\u0435 \u0449\u0435 \u0435 \u043c\u043e\u043c\u0438\u0447\u0435\"; in Polonia come \"Miejmy nadzieje, ze to bedzie c\u00f3rka\" e in Unione Sovietica come \"\u041d\u0430\u0434\u0435\u0435\u043c\u0441\u044f, \u0447\u0442\u043e \u0431\u0443\u0434\u0435\u0442 \u0434\u0435\u0432\u043e\u0447\u043a\u0430\".\nCritica.\nIl film \u00e8 tutto incentrato sulla contrapposizione fra l'elemento femminile, in maggioranza per le numerose protagoniste, e quello maschile, dove i pochi rappresentanti del \"sesso forte\" vengono presentati come ridicoli cialtroni, sia in vita che in morte (il conte Leonardo), \"bischeri\" (stupidi) (Giovannini) o addirittura deboli mentali (lo zio Gugo). \nL'unica figura che sembra salvarsi, nel deludente gruppo maschile, sembra essere quella dell'equilibrato fattore, in realt\u00e0 anch'esso uno strumento innamorato nelle mani di Elena.\nAppare chiara la simpatia e la fiducia che il regista ha per le donne, di cui apprezza il buon senso di Elena e Fosca, la leggerezza di vivere di Franca, che si serve degli uomini e poi li abbandona tranquillamente, l'amore ingenuo e generoso di Lori, la serena mitezza di Malvina.\nDa notare anche la contrapposizione che il regista mette in rilievo tra due diversi ambienti: quello rurale toscano, con il casale vecchio e accogliente, bench\u00e9 privo di luce elettrica e di telefono (salvo quello di barattoli e spago \"inventato\" dallo zio Gugo), con i buoni cibi genuini, con l'arguzia e la semplicit\u00e0 della vita campagnola; messo a confronto, nell'ultima parte del film, con quello romano cittadino, dove vive freneticamente Claudia, con i suoi salotti pseudo-intellettuali, i suoi deludenti amori falliti e, sullo sfondo, il continuo rumore stordente del traffico, che accompagna la sua vita.\nIl titolo del film esprime la speranza di queste donne, apparentemente fragili, invece forti e consapevoli della loro nascosta superiorit\u00e0 morale e fisica, che il nuovo nato atteso da Franca - rimasta incinta del \"bischero\" che poi non ha sposato - venga a rinfoltire le loro file e a rendere meno stupida la parte maschile del genere umano. Sembra dire, il regista: \u00abSperiamo davvero che il mondo sia un po' pi\u00f9 femmina\u00bb."}
{"id": "2323926", "revid": "1851848", "url": "https://it.wikipedia.org/wiki?curid=2323926", "title": "Mario Tiddia", "text": "Era soprannominato \"Cincinnato\" per il fatto di alternare l'attivit\u00e0 di allenatore a quella di agricoltore.\nA lui \u00e8 intitolato lo stadio comunale di Sarroch, sua citt\u00e0 natale.\nEra cugino dell'arcivescovo Pier Giuliano Tiddia.\nCarriera.\nHa legato la sua carriera al Cagliari Calcio e ne divenne un simbolo sia da giocatore che da allenatore.\nDa giocatore rimase in rossoblu per oltre un decennio attraversando il periodo della retrocessione in Serie C nella stagione 1959-1960 e quello della prima promozione in Serie A dei sardi nel 1963-1964, della quale fu uno degli artefici, e il sesto posto in Serie A nella stagione successiva. In carriera ha totalizzato complessivamente 58 presenze in Serie A e 98 in Serie B.\nCon i cagliaritani Tiddia ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nDopo essere stato per diversi anni viceallenatore del Cagliari ha guidato in momenti diversi la squadra rossoblu, sia in esperienze poco brillanti come la retrocessione in Serie B della stagione 1975-1976, sia rendendosi protagonista del ritorno nella massima serie nel 1978. In serie A ottenne un nono e un sesto posto nella stagione 1980-1981.\nOltre al Cagliari ha allenato anche il in serie B e la in Serie C2. Nel 1983 \u00e8 richiamato dal Cagliari, appena retrocesso in serie B, ma fallisce la promozione. Nel 1987-1988 torna nuovamente sulla panchina dei rossobl\u00f9, nel frattempo finiti in Serie C1, a stagione in corso, e ottiene la salvezza. Riesce nell'impresa di salvare il La Palma Cagliari nella sua unica stagione in Serie C2. Dopo un'esperienza in Serie D con il Grosseto, chiude la carriera di allenatore.\nDa tempo malato, scompare nella sua citt\u00e0 natale il 5 agosto 2009.\nRiconoscimenti.\nIl Cagliari lo ha inserito nella sua Hall of Fame."}
{"id": "2323935", "revid": "599013", "url": "https://it.wikipedia.org/wiki?curid=2323935", "title": "Ryan Pettinella", "text": "Carriera.\nHa militato nella \u00darvalsdeild karla \u00ed k\u00f6rfuknattleik, massima serie del campionato islandese di pallacanestro; nel 2010-2011 ha collezionato 24 presenze. Dal 2013 al 2014 ha militato nel Basket Recanati."}
{"id": "2323942", "revid": "33689", "url": "https://it.wikipedia.org/wiki?curid=2323942", "title": "Portaborse", "text": ""}
{"id": "2323952", "revid": "767487", "url": "https://it.wikipedia.org/wiki?curid=2323952", "title": "Uno sguardo dal ponte", "text": "Uno sguardo dal ponte \u00e8 un film del 1962 diretto da Sidney Lumet, basato sull'omonimo dramma del 1955 di Arthur Miller.\nHa fatto sensazione, ai tempi della sua uscita, la scena in cui il protagonista Raf Vallone, la cui interpretazione \u00abda manuale\u00bb gli ha valso un David di Donatello per il miglior attore protagonista, bacia sulla bocca Jean Sorel per sfidarlo e umiliarlo.\nTrama.\nL'emigrato italiano Eddie Carbone, portuale newyorchese, vive a Brooklyn con la moglie Beatrice e la nipote diciottenne Catherine, della quale \u00e8 morbosamente geloso.\nQuando ospita a casa sua Marco e Rodolfo, immigrati clandestinamente negli Stati Uniti, non riesce a sopportare che tra la nipote Caty e Rodolfo nasca un reciproco interesse e si convince oltre che il giovane sia omosessuale perch\u00e9 incline al canto,ballo, cucina e che stia cercando di farsi sposare per ottenere la cittadinanza americana poich\u00e9 ogni guadagno lo sperperer\u00e0 in frivolezze.\nDopo averlo pi\u00f9 volte provocato, arriva addirittura a denunciarlo all'ufficio immigrazione e a farlo arrestare.\nLa rivalit\u00e0 avr\u00e0 esito tragico e sar\u00e0 lo stesso Eddie a rimanere vittima della propria ossessione."}
{"id": "2323955", "revid": "729019", "url": "https://it.wikipedia.org/wiki?curid=2323955", "title": "Torre Santa Caterina", "text": "Torre Santa Caterina \u00e8 una torre costiera del Salento situata nel comune di Nard\u00f2 in localit\u00e0 \"Santa Caterina\". Posta a circa 60 m s.l.m., circondata da una fitta pineta, venne edificata nel XVI secolo con funzioni difensive per rendere pi\u00f9 sicure le coste della penisola salentina.\nDescrizione.\nLa costruzione presenta un basamento tronco-conico a pianta quadrata separato dal corpo superiore da una cornice marcapiano. Il piano superiore, dotato di finestre, termina con una cornice a beccatelli ed \u00e8 provvisto di piombatoie. Una grande scalinata in pietra conduce alla porta d'accesso. L'interno ospita due ambienti sovrapposti; il piano terra era adibito a ricovero per gli animali o al deposito di attrezzi e aveva un accesso separato, il primo piano, diviso in tre stanze (occupanti una met\u00e0, un quarto e un quarto dello spazio) con camino, \u00e8 accessibile tramite una scala esterna ed era utilizzato come residenza.\nComunicava a nord con Torre dell'Alto e a sud con Torre del Fiume di Galatena."}
{"id": "2323956", "revid": "377520", "url": "https://it.wikipedia.org/wiki?curid=2323956", "title": "Torre Santa Maria dell'Alto", "text": ""}
{"id": "2323957", "revid": "767487", "url": "https://it.wikipedia.org/wiki?curid=2323957", "title": "Peur(s) du noir - Paure del buio", "text": "Peur(s) du noir - Paure del buio \u00e8 un film d'animazione collettivo del 2007 diretto da Blutch, Charles Burns, Marie Caillou, Pierre Di Sciullo, Lorenzo Mattotti e Richard McGuire.\nCiascuno dei sei illustratori e autori di fumetti coinvolti nel progetto, con differenti esperienze precedenti nel campo dell'animazione, ha realizzato un episodio del film, senza titolo ma sul tema comune della paura, con un diverso stile grafico ma rispettando la scelta estetica e narrativa del bianco e nero (con l'eccezione dell'episodio di Marie Caillou, in cui appare per qualche secondo il rosso).\nDue episodi, quelli di Blutch e Pierre Di Sciullo, incorniciano e inframmezzano gli altri quattro.\nProduzione.\nOgni autore \u00e8 stato direttamente responsabile della realizzazione del proprio segmento, lavorando con una differente \u00e9quipe di animatori, in modo che ognuna di queste si dovesse cimentare con un unico stile grafico, utilizzando computer e 3D o tecniche tradizionali, a seconda della necessit\u00e0.\nPer Lorenzo Mattotti si \u00e8 trattata della prima esperienza con l'animazione. In precedenza, aveva solo realizzato ed elaborato dei disegni per il film a episodi \"Eros\" (2004).\nDistribuzione.\nIl film \u00e8 stato presentato in anteprima internazionale alla Festa del Cinema di Roma 2007 e poi in diversi festival cinematografici, quali il Sundance Film Festival, il Fantastic'Arts di G\u00e9rardmer, il Rotterdam Film Festival.\n\u00c8 uscito nelle sale cinematografiche francesi il 13 febbraio 2008. Ha avuto una distribuzione limitata nelle sale statunitensi a partire dal 22 ottobre 2008. In Italia \u00e8 stato distribuito direttamente per il mercato \"home video\" dalla rivista \"Internazionale\" a partire dal 27 dicembre 2008.\nCritica.\nSu \"Metacritic\" il film ha un punteggio di 69/100, sulla base di 16 recensioni.\nSu \"Rotten Tomatoes\" ha una valutazione di 72%, con 42 recensioni positive su un totale di 58."}
{"id": "2323958", "revid": "135491", "url": "https://it.wikipedia.org/wiki?curid=2323958", "title": "Peur(s) du noir", "text": ""}
{"id": "2323962", "revid": "287204", "url": "https://it.wikipedia.org/wiki?curid=2323962", "title": "Oscar Emilio Rojas", "text": ""}
{"id": "2323966", "revid": "93144952", "url": "https://it.wikipedia.org/wiki?curid=2323966", "title": "P\u00e1l Forg\u00e1ch il vecchio", "text": "Biografia.\nFiglio del conte Andr\u00e1s Forg\u00e1ch e di Krisztina Drugeth. Dopo la morte, nel 1712, della moglie Emerentia R\u00e9vay (dalla quale ebbe numerosi figli, il pi\u00f9 noto dei quali fu l'omonimo P\u00e1l Forg\u00e1ch), nel 1717 si fece prete. Nominato \"Proposto di S. Irene\" poi canonico cantore della cattedrale di Esztergom, con responsabilit\u00e0 sulle di Tur\u0148a nad Bodvou e Kom\u00e1rom."}
{"id": "2323969", "revid": "125872825", "url": "https://it.wikipedia.org/wiki?curid=2323969", "title": "Mario Leporatti", "text": "Biografia.\nNoto antifascista, aderente al Partito Comunista Italiano, fu condannato dal Tribunale speciale al confino e a sei mesi di carcere dal settembre del 1941.\nDopo la crisi del regime fascista del 25 luglio 1943, Leporatti entr\u00f2 a far parte attiva della Resistenza romana come organizzatore e comandante militare della IV Zona sino al 31 dicembre 1943; venne successivamente incaricato dal CLN di comandare la brigata partigiana \"Garibaldi\" che operava nella zona di Viterbo.\nCon il nome di battaglia \"Stefano\" comp\u00ec con i GAP numerose azioni; collabor\u00f2 e diffuse la stampa antifascista clandestina.\nMandato assieme al partigiano Umberto Silvestri a Poggio Mirteto per coordinare le azioni di una grossa banda partigiana che agiva nella zona per ridimensionarla e renderla pi\u00f9 efficace, incapp\u00f2 in un rastrellamento tedesco e venne catturato.\nLeporatti portava con s\u00e9 da mostrare ai partigiani un nuovo pi\u00f9 efficiente modello dei chiodi a tre punte usati per forare gli pneumatici degli autocarri tedeschi. Fortunatamente Leporatti riusc\u00ec a disfarsene mentre attendeva di essere perquisito cos\u00ec che fu rimesso in libert\u00e0 assieme al suo compagno.\nDopo la fine della guerra fu professore di storia e filosofia nei licei e divenne successivamente preside dei licei Virgilio ed Augusto di Roma e in questa sua funzione fu duramente contestato come reazionario durante gli avvenimenti del 1968 in Italia.\nDovette intervenire con un articolo sul quotidiano romano \"Paese Sera\" una sua compagna di guerriglia partigiana, Marisa Musu, per rivelare agli studenti la partecipazione di Leporatti alla resistenza romana."}
{"id": "2323974", "revid": "123166958", "url": "https://it.wikipedia.org/wiki?curid=2323974", "title": "Dragon Ball GT - L'ultima battaglia", "text": " \u00e8 l'unico special TV su \"Dragon Ball\" basato sulla serie \"Dragon Ball GT\", andato in onda per la prima volta in Giappone tra l'episodio 41 ed il 42 il 26 marzo 1997 mentre, in Italia, \u00e8 stato trasmesso il 24 dicembre 2003 su Italia 1, e solo in seguito \u00e8 stato distribuito in DVD.\nSi tratta dell'ultima edizione italiana di una produzione di \"Dragon Ball\" che vede Paolo Torrisi nei panni sia di direttore del doppiaggio, che voce del personaggio di Goku adulto, prima della sua morte (avvenuta due anni dopo).\nLa Star Comics ne aveva precedentemente pubblicato l'anime comic nel 2001 per poi ristamparlo, successivamente, nel 2002 durante la trasmissione TV della serie.\nTrama.\nCento anni dopo la sconfitta di Baby da parte di Goku, Pan \u00e8 ancora in vita, sebbene anziana, e ha un nipote che \u00e8 identico a Goku da bambino, chiamato Son Goku Jr, o semplicemente Goku come suo nonno. Egli non \u00e8 appassionato di arti marziali, non ha mai sfruttato le sue potenzialit\u00e0 e viene deriso da altri ragazzini. Quando Pan si ammala, per\u00f2, decide di cercare la sfera del drago posseduta in passato dalla sua famiglia sperando, cos\u00ec, di poter esprimere il desiderio di far guarire sua nonna. Intraprende, cos\u00ec, il viaggio affrontandolo come un bambino normale e timoroso, inconscio delle proprie potenzialit\u00e0. Lungo la strada, stringe amicizia con Puck, uno dei bulli che erano soliti prendersi gioco di lui, e, senza rendersene conto, trovandosi attaccato da vari mostri, riesce a trasformarsi in Super Saiyan e a sconfiggerli.\nAlla fine, raggiunge la sua meta, ma appare misteriosamente il suo antenato Goku, il quale gli spiega che una sola sfera del drago non basta per esprimere il desiderio; per fortuna, per\u00f2, Pan lo raggiunge e sta bene: il suo malessere era passeggero e non grave, insieme a lei c'\u00e8 Puck (precedentemente rimasto indietro e caduto in un burrone). Mentre Goku Jr. esulta e ringrazia credendo che sia merito della sfera, Goku (dopo essere scomparso) gli dice che ad aiutarli \u00e8 stato il suo coraggio, e lo incoraggia ulteriormente dicendogli di non cambiare e di non arrendersi mai. Goku Jr. torna a casa con Puck e Pan portando con s\u00e9 la sfera per custodirla in memoria di suo nonno.\nEdizioni home-video.\nIl film \u00e8 uscito in DVD distribuito da De Agostini."}
{"id": "2323982", "revid": "4175", "url": "https://it.wikipedia.org/wiki?curid=2323982", "title": "ETR 200", "text": "ETR 200 pu\u00f2 riferirsi a:"}
{"id": "2323986", "revid": "74415", "url": "https://it.wikipedia.org/wiki?curid=2323986", "title": "ETR 200 Metrostar", "text": ""}
{"id": "2323988", "revid": "1833487", "url": "https://it.wikipedia.org/wiki?curid=2323988", "title": "Torrenieri", "text": "Torrenieri (\"Turris Nerii\" in Latino) \u00e8 una frazione del comune italiano di Montalcino, nella provincia di Siena, in Toscana.\nStoria.\nLungo l'antica via francigena o romea sulla sponda destra dell'Asso ebbe vita fra il IX e il X secolo il castello di Torrenieri, quando instaurato sotto la dominazione de' Franchi, il feudalesimo, si videro sorgere numerosi castelli feudali nel territorio senese. Il nome Turris Ner\u00ef da un indizio del primo fondatore che forse fu un Ranieri de' Signori di San Quirico, come ritiene Emanuele Repetti, oppure un Ranieri della potente famiglia dei Cacciaconti, secondo Giovanni Antonio Pecci; come ultima ipotesi Torre Nera, per il colore scuro della pietra con cui la torre \u00e8 costruita, l'appellativo di \"nera\" potrebbe essere anche dovuto ad un incendio. Quale che sia la sua origine, comunque fu certo anteriore al mille come si rileva dall'itinerario percorso nel 990 dall'arcivescovo di Canterbury Sigerico, quando succedendo nella sede londinese ad Edelgardo, si rec\u00f2 a Roma per prendervi il pallio.\nNel viaggio di ritorno vi effettua la XIII sosta, e chiama nel suo diario il luogo \"Turreiner\", stazione di posta dove conveniva fermarsi per approvvigionamenti. Intorno al X-XII secolo vengono edificate le mura di cinta attraversate da due pubbliche porte, una verso Siena ed una verso Roma, i cui avanzi erano ancora visibili nella met\u00e0 del XVIII secolo. Durante il periodo medioevale Torrenieri formava comune a s\u00e9 ed aveva assunto una certa importanza essendo inserito nel 1208 fra i castelli soggetti a Siena che dovevano pagare un'imposta straordinaria di L. 50, (una delle maggiori) istituita dal governo di quella citt\u00e0 per far fronte alle spese di guerra. A causa della sua posizione strategica lungo la via Francigena, come sbocco e crocevia verso la Val d'Arbia, la Val d'Orcia, la Val di Chiana e la zona amiatina e per mancanza di difese naturali il castello fu spesso saccheggiato e devastato dagli eserciti di passaggio. Nel 1235 il borgo fu incendiato dagli orvietani.\nNel 1295, quando a motivo di confini, si erano acuite fra Torrenieri e Montalcino le discordie, dalle quali nascevano di continuo risse, ferimenti e uccisioni, i Signori Nove Governatori della Repubblica di Siena intervennero con premura nel dissidio stabilendo le confinazioni. Un altro dei numerosi assalti sostenuti dal castello di Torrenieri fu quello che ebbe luogo nel 1316, quando una schiera di duemila fanti e mille soldati a cavallo riaccompagnava in patria, ad Arezzo, la nuora di Uguccione della Faggiola, il celebre condottiero che resosi signore di Pisa e di Lucca, aveva vinto i fiorentini nella battaglia di Montecatini, (dove era rimasto ucciso suo figlio Francesco), visto l'audace divieto di entrare nel castello, lo assalirono ed incendiarono ed i difensori in parte furono uccisi ed in parte condotti prigionieri (per i quali fu pagato un riscatto di 600 fiorini), non furono risparmiate neppure le donne, le vecchie e le brutte, per irrisione, furono lasciate ignude o in camicia mentre le pi\u00f9 giovani e pi\u00f9 belle vennero trascinate ad Arezzo. La Repubblica di Siena mossa a compassione dai gravissimi danni toccati agli abitanti del castello, esoner\u00f2 la comunit\u00e0 da tutti i dazi e balzelli. La rocca di Torrenieri, rimasta in parte distrutta, sub\u00ec a breve distanza nuovi danneggiamenti, quando i Tolomei cacciati da Siena, assoldarono truppe nel fiorentino e fuorusciti orvietani ed aretini, ed occupate Sinalunga e Torrita, cavalcarono a Torrenieri, \"...guastando, prendendo prigionieri e prede ed ardendo case\". Nel 1330 si svolse nel borgo di Torrenieri un altro fatto di sangue, da parte della casata dei Tolomei, che seguiti da pi\u00f9 di quaranta cavalieri uccisero Messer Benuccio Salimbeni.\nNel 1350 circa Torrenieri fu ricordato dal Boccaccio nella novella IV della IX giornata del decamerone. \"Deh, fallo, se ti cal di me! perch\u00e9 hai tu questa fretta? Noi giugnerem bene ancora stasera a buonora a Torrenieri ... senza pi\u00f9 rispondergli, voltata la testa del pallafreno prese il camin verso Torrenieri\". Nel 1371 Siena decise la costruzione di una fortezza. Tra il 1384 ed il 1408 Siena fece potenziare le fortificazioni di Torrenieri costruendo a guisa di fortilizio guardastrada il palazzo de' Ballati detto anche posta Vecchia, sul piano tra l'antico ponte (7) dell'Asso e l'antico castello, quattro torri angolari una per cantonata con base fortemente scarpata interamente in laterizio limitato nella parte alta da un robusto cordone in pietra e dotati di balestriere, con fossato tutt'intorno come si vedeva poco pi\u00f9 di un secolo e mezzo fa, e di cui rimangono adesso solo i due in facciata. Sul fianco ovest si notano dei contrafforti relativi ad un intervento di consolidamento eseguito in epoca posteriore. Alla met\u00e0 del secolo XVI, la cavalleria imperiale di Carlo V, ottenuto il passo attraverso lo Stato della Chiesa, si accinse ad invadere il territorio senese dalla parte della Val di Chiana, occupando senza contrasto Lucignano, Montefollonico e dopo il 1552 anche Pienza, da dove esegu\u00ec una scorreria fino a Torrenieri espugnando il castello e facendo razzia di bestiame. Con la caduta della Repubblica di Siena, anche Torrenieri perdette di importanza diventando un modesto borgo. Torrenieri, gi\u00e0 castello e comune autonomo con la riforma del 1777, diviene frazione del comune di Montalcino.\nMonumenti e luoghi d'interesse.\nChiesa di Santa Maria Maddalena.\nL'intero paese di Torrenieri rientra all'interno della giurisdizione della parrocchia di Santa Maria Maddalena, appartenente all'arcidiocesi di Siena-Colle di Val d'Elsa-Montalcino, che insiste sull'omonima chiesa, situata nel centro cittadino.\nPresenta una semplice facciata in cotto. Ad unica navata, sull'altare del transetto sinistro \u00e8 collocata la \"Madonna col Bambino in trono\", scultura lignea dipinta, di Domenico di Niccol\u00f2 dei Cori, databile tra il secondo e terzo decennio del XV secolo. Tra le altre opere si segnala, sulla parete destra, il dipinto con la \"Madonna del Rosario e Santi\" del primo quarto del XVII secolo, proveniente dalla compagnia di San Rocco.\nViale delle Rimembranze.\nIl \"viale delle Rimembranze\" \u00e8 la strada che porta alla stazione ferroviaria; esso \u00e8 dedicato ai 27 militari torrenieresi caduti durante la prima guerra mondiale. Lungo la carreggiata, si trovano 27 tigli, uno per ogni caduto, e vari pannelli relativi al significato del ruolo. I nomi di coloro che morirono durante entrambe le guerre sono riportati anche in una lapide al lato della chiesa.\nAltri edifici.\nBen pi\u00f9 antico \u00e8 il monastero di San Piero ad Asso nei dintorni di Torrenieri, un documento del 715 ne attesta la fondazione al re longobardo Ariperto, regnante fra il 653 ed il 661. La chiesa originale, della quale rimane qualche resto, fu abbattuta alla fine del XVIII secolo ed il materiale venne utilizzato per l'edificazione della nuova torre della cattedrale di Montalcino.\n\"Anticamente nel borgo di Torrenieri; nella strada romana, \u00e8 stato un hospitale sotto il titolo di Sant' Antonio...\" la prima notizia relativa a questo ospedale risale ad una relazione del 1606 dove si descriveva il servizio che offriva ai numerosi pellegrini che a piedi si dirigevano verso Roma, fu soppresso da Sua Maest\u00e0 Imperiale il 28 marzo 1754 e unito allo Spedale di Santa Maria della Scala di Siena.\nInfrastrutture e trasporti.\nFerrovie.\nTorrenieri si trova lungo la ferrovia Asciano-Monte Antico ed \u00e8 servito da una propria stazione ferroviaria. La stazione venne inaugurata nel 1865 e, fino al 1872, anno in cui venne realizzato il tratto in direzione di Grosseto, rimase capolinea. Grazie al collegamento ferroviario, il paese divenne un importante polo produttivo della provincia di Siena; infatti, nel 1878, vi si stabil\u00ec l'industria Crocchi, dapprima specializzata nel ciclo industriale relativo all'olio, poi nella produzione di laterizi e infine di solfuro di carbonio.\nIl 27 settembre 1994 la stazione venne chiusa insieme a tutto il resto della linea ferroviaria, per scarsit\u00e0 di numero di passeggeri e merci. A partire dal 2006, viene utilizzata in occasione delle corse del Trenonatura e, la domenica successiva al 14 maggio (anniversario dell'inaugurazione della stazione), \u00e8 sede della \"Festa del Treno\".\nL'impianto si articola in due edifici principali: il fabbricato viaggiatori e l'ex magazzino. Originariamente la stazione disponeva anche di uno scalo merci, smantellato in seguito alla chiusura della linea. I binari sono due: uno di testa in direzione Asciano, e uno passante."}
{"id": "2323989", "revid": "642594", "url": "https://it.wikipedia.org/wiki?curid=2323989", "title": "ETR 401", "text": ""}
{"id": "2323992", "revid": "479409", "url": "https://it.wikipedia.org/wiki?curid=2323992", "title": "ETR 450", "text": ""}
{"id": "2323999", "revid": "479409", "url": "https://it.wikipedia.org/wiki?curid=2323999", "title": "ETR 460", "text": ""}
{"id": "2324001", "revid": "479409", "url": "https://it.wikipedia.org/wiki?curid=2324001", "title": "ETR 470", "text": ""}
{"id": "2324003", "revid": "479409", "url": "https://it.wikipedia.org/wiki?curid=2324003", "title": "ETR 480", "text": ""}
{"id": "2324005", "revid": "479409", "url": "https://it.wikipedia.org/wiki?curid=2324005", "title": "ETR 485", "text": ""}
{"id": "2324008", "revid": "479409", "url": "https://it.wikipedia.org/wiki?curid=2324008", "title": "ETR 600", "text": ""}
{"id": "2324010", "revid": "479409", "url": "https://it.wikipedia.org/wiki?curid=2324010", "title": "ETR 300", "text": ""}
{"id": "2324011", "revid": "38120", "url": "https://it.wikipedia.org/wiki?curid=2324011", "title": "Pietro Castelli", "text": "Biografia.\nNon sono noti dati certi sulla biografia di Pietro Castelli prima della sua chiamata all'universit\u00e0 di Messina. \nMedico, fu discepolo di Andrea Cesalpino allo Studio romano. Si sarebbe laureato nel 1617. Professore all'universit\u00e0 di Roma dal 1597, diresse l'\"orto dei semplici\", cio\u00e8 l'orto delle piante medicinali (\"semplici\") agli Orti Farnesiani. Frutto di questa esperienza sarebbe l'opera \"Hortus Farnesianus\", firmata tuttavia da Tobia Aldini, un nominativo che secondo il Tiraboschi e il Melzi sarebbe uno pseudonimo del Castelli.\nNel 1631 si trasfer\u00ec nello studio messinese e nella citt\u00e0 dello stretto si adoper\u00f2 perch\u00e9 fosse allestito un orto dei semplici, struttura indispensabile per la preparazione farmaci. La proposta venne accettata dal senato accademico e nel 1640 Castelli pot\u00e9 pubblicare il trattato \"Hortus Messanensis\", dedicato al cardinale Francesco Barberini, coi tipi dell'editore Giovan Francesco Bianco; in questo trattato Pietro Castelli descriveva l'orto botanico e le finalit\u00e0. Dopo la morte del Castelli alla direzione dell'orto messinese successe Marcello Malpighi.\nIn vita Pietro Castelli fu creato nobile dalla citt\u00e0 di Messina. Dopo la morte gli \u00e8 stato dedicato l'orto Botanico \"Pietro Castelli\" di Messina."}
{"id": "2324012", "revid": "486946", "url": "https://it.wikipedia.org/wiki?curid=2324012", "title": "Elettrotreno ETR 300", "text": ""}
{"id": "2324018", "revid": "367445", "url": "https://it.wikipedia.org/wiki?curid=2324018", "title": "Partito Socialista degli Stati Uniti d'America (1901)", "text": "Il Partito Socialista degli Stati Uniti d'America \u00e8 stato un partito politico statunitense di ispirazione socialista democratica, nato nel 1901 dall'unione del Partito Socialdemocratico d'America e del Partito dei socialisti laburisti.\nNel 1973 si scisse in tre partiti: il Partito Socialista degli Stati Uniti d'America, i Socialisti Democratici d'America e l'Organizzazione dei democratici Socialisti."}
{"id": "2324023", "revid": "73843", "url": "https://it.wikipedia.org/wiki?curid=2324023", "title": "Mario Fioretti", "text": ""}
{"id": "2324024", "revid": "1977557", "url": "https://it.wikipedia.org/wiki?curid=2324024", "title": "Jesse Leonard Greenstein", "text": "Ha iniziato la propria carriera all'Osservatorio Yerkes sotto la supervisione di Otto Struve e pi\u00f9 tardi al California Institute of Technology. Con Louis George Henyey invent\u00f2 un nuovo tipo di Spettrometro. Condusse studi sulla polarizzazione della luce stellare ed, insieme a Maarten Schmidt, fu il primo a condurre studi approfonditi sulle quasar."}
{"id": "2324028", "revid": "190427", "url": "https://it.wikipedia.org/wiki?curid=2324028", "title": "Bayonne (Stati Uniti d'America)", "text": "Bayonne \u00e8 una citt\u00e0 degli Stati Uniti d'America, nella contea di Hudson, nello Stato del New Jersey. Secondo il censimento del 2000 la citt\u00e0 aveva una popolazione di abitanti, scesa a nel 2007.\nStoria.\nBayonne nacque come municipalit\u00e0 il 1\u00ba aprile 1861, per scorporo dalla Bergen Township. Bayonne fu re-incorporata come citt\u00e0 da un atto della New Jersey Legislature il 10 marzo 1869, decisione confermata nove giorni dopo da un referendum popolare.\nSecondo la tradizione, la citt\u00e0 prende il nome da quella di Bayonne in Francia. Si dice che i francesi ugonotti si fossero stabiliti qui prima della fondazione di Nuova Amsterdam. Alla met\u00e0 del XVII secolo i valloni, di lingua francese, erano una grossa percentuale della popolazione dei Nuovi Paesi Bassi, nel cui territorio si trovava Bayonne, e quindi la teoria \u00e8 credibile, sebbene non ci siano prove precise ad avvalorarla. Un'altra teoria suggerisce che quest'area abbia preso il nome di \"Bayonne\" in quanto sulla riva di due baie: Newark e New York, da cui \"Bay-on\" oppure \"on the Bays\".\nA Bayonne risiedono numerose comunit\u00e0 d'immigrati, di origine italiana, irlandese e polacca. \nInfrastrutture e trasporti.\nLa citt\u00e0 \u00e8 servita dalla tranvia Hudson-Bergen."}
{"id": "2324032", "revid": "1354930", "url": "https://it.wikipedia.org/wiki?curid=2324032", "title": "Univ\u00e9 Ronde van Drenthe 2009", "text": "La Univ\u00e9 Ronde van Drenthe 2009, terza edizione della corsa e valida come terza prova della Coppa del mondo di ciclismo su strada femminile 2009, si svolse il 13 aprile 2009 su un percorso di 138\u00a0km, con partenza e arrivo a Hoogeveen, nei Paesi Bassi. La vittoria fu appannaggio della svedese Emma Johansson, la quale complet\u00f2 il percorso in 3h26'08\", alla media di 40,168\u00a0km/h, precedendo le olandesi Loes Gunnewijk e Chantal Blaak.\nSul traguardo di Hoogeveen 79 cicliste, su 81 partite dalla medesima localit\u00e0, portarono a termine la competizione.\nResoconto degli eventi.\nSul traguardo \u00e8 arrivato un gruppo compatto formato da una trentina di atlete. Tra queste, sei si sono avvantaggiate negli ultimi metri ed Emma Johansson si \u00e8 imposta nella volata finale. Delle 128 cicliste al via, 79 hanno concluso la gara."}
{"id": "2324034", "revid": "287204", "url": "https://it.wikipedia.org/wiki?curid=2324034", "title": "Unive Ronde van Drenthe 2009", "text": ""}
{"id": "2324035", "revid": "339392", "url": "https://it.wikipedia.org/wiki?curid=2324035", "title": "Univ\u00e9 Ronde van Drenthe", "text": ""}
{"id": "2324037", "revid": "1573940", "url": "https://it.wikipedia.org/wiki?curid=2324037", "title": "Porte di Francavilla Fontana", "text": "Le porte di Francavilla Fontana, citt\u00e0 in provincia di Brindisi, permettevano l'oltrepassamento della cerchia muraria della citt\u00e0; un tempo numerose, all'inizio del Novecento erano rimaste in piedi quella dei Cappuccini, quella del Carmine, quella della Croce, quella di Pazzano e quella delle Paludi. Le altre porte esistenti, erano state abbattute via via che la citt\u00e0 cresceva.\nIntorno agli anni cinquanta anche le porte di Pazzano e delle Paludi furono abbattute, perch\u00e9 ritenute di ostacolo alla viabilit\u00e0 urbana e di nessuna rilevanza storica.\nLe tre porte oggi esistenti (dei Cappuccini, del Carmine e della Croce) aprono la citt\u00e0 verso le principali arterie stradali, che la collegano con i centri limitrofi, e convergono verso la piazza centrale, con percorsi collegati con il borgo medioevale.\nPorta del Carmine.\nLa \"porta del Carmine\", a tre fornici, ha una datazione incerta che oscilla tra il 1630 ed il 1656. La sua forma particolare, a tre fornici, ricorda molto un arco di trionfo pi\u00f9 che una porta cittadina. Le quattro colonne poggiano su alti basamenti e terminano con capitelli corinzi. Sugli archi laterali si aprono due cartigli decorati ma senza alcuna scritta all'interno.\nAl di fuori di questa porta si eliminavano i nemici ed i traditori della citt\u00e0 e si eseguivano le pene capitali. Spesso, per\u00f2, la condanna per impiccagione veniva eseguita proprio sotto gli archi della porta.\nSotto gli archi della porta del Carmine tutto il popolo accolse il 29 marzo 1740 l'ultimo principe di Francavilla, Michele Imperiali Junior, e la sua consorte, la principessa Eleonora Borghese, da poco sposatisi a Roma. Il suo ingresso fu preceduto da dieci carrozze.\nNel XIX secolo, inoltre, questa porta fu teatro di numerosi e violenti scontri tra i cittadini della vicina Oria e la popolazione francavillese.\nPorta della Croce.\nLa \"porta della Croce\", o di \"Cagnone\", fu costruita da Davide de Quarto e Giosu\u00e8 Pozzessere nel 1714, al tempo di Michele Imperiali III. Era un autentico portale d'ingresso della citt\u00e0 settecentesca. La facciata, bugnata sulla parete verso l'esterno, \u00e8 interrotta da un unico fornice, fiancheggiato da due corpi lievemente aggettanti, sui quali si addossano semicolonne con capitelli dorico-toscani, che sorreggono i dadi della trabeazione coronata da un cornicione aggettante che segue il motivo del fregio. Sulla ghiera a raggiera del portale spicca, in chiave, lo stemma di Francavilla. Questa porta chiudeva il borgo di Sant'Eligio e di Casalicchio e si apriva a sud verso il convento di Maria Santissima della Croce e verso Oria.\nPorta dei Cappuccini.\nLa \"porta dei Cappuccini\" fu costruita intorno alla met\u00e0 del XVIII secolo e chiudeva i rioni compresi fra le due extramurali.\nPriva di bugnato e sormontata da un timpano semicircolare, \u00e8 impostata su mensole e fiancheggiato da semicolonne su lesene poggianti su alti plinti. I capitelli, abbastanza erosi, sono sormontati dai dadi sporgenti della trabeazione a cui fa da coronamento un timpano arcuato. Due salienti flessi ampliano e raccordano la facciata lateralmente. La porta si apriva verso l'antica chiesa della Madonna di Grani e guardava verso \"i Castelli\" (l'attuale cittadina di Villa Castelli) e verso gli ultimi possedimenti settentrionali del principato.\nFunzione delle porte.\nAlle porte si controllavano le entrate di merci, prodotti ed animali.\nNulla poteva attraversare le porte senza il permesso o la licenza e i trasgressori erano seriamente puniti. Anche la larghezza dei \"traini\" era regolamentata dall'ampiezza delle porte, davanti alle quali si riscuoteva la gabella (quella per le spese interne avveniva davanti alle porte Cappuccini, Carmine, Croce, Paludi e Pazzano)."}
{"id": "2324050", "revid": "869733", "url": "https://it.wikipedia.org/wiki?curid=2324050", "title": "Vineland", "text": ""}
{"id": "2324052", "revid": "287204", "url": "https://it.wikipedia.org/wiki?curid=2324052", "title": "Vineland (New Jersey)", "text": "Vineland \u00e8 una citt\u00e0 situata nella contea di Cumberland, nel New Jersey (Stati Uniti d'America). Secondo il censimento del 2000 la citt\u00e0 aveva una popolazione di 56.271 abitanti, salita a 58.505 nel 2007.\nCon Millville e Bridgeton \u00e8 la citt\u00e0 principale della Vineland-Millville-Bridgeton Primary Metropolitan Statistical Area che riunisce tutti i centri abitati della contea per fini statistici.\nVineland fu aggregata come sobborgo da un atto della New Jersey Legislature il 28 maggio 1880 da porzioni della Landis Township, basandosi su un referendum popolare tenutosi tre giorni prima. Il 1\u00ba luglio 1952 Vineland e la Landis Township furono incorporati sulla base della consultazione referendaria del 5 febbraio 1952."}
{"id": "2324054", "revid": "28057", "url": "https://it.wikipedia.org/wiki?curid=2324054", "title": "Mario Fioretti (magistrato)", "text": "Biografia.\nGiovane magistrato di ispirazione antifascista, nel corso dell'occupazione tedesca di Roma, durante la seconda guerra mondiale, condusse assieme ai suoi compagni azione di proselitismo alla causa della resistenza contro i fascisti ed i tedeschi.\nFu collaboratore alla redazione del quotidiano l'Avanti!, del quale si occup\u00f2 anche della distribuzione in clandestinit\u00e0.\nCos\u00ec lo ricorda Sandro Pertini: \u00ab Mario Fioretti, anima ardente e generoso apostolo del Socialismo [...] Per opera sua (di Eugenio Colorni \"n.d.r.\") e di Mario Fioretti, l'Avanti! era tra i giornali clandestini quello che aveva pi\u00f9 mordente e che sapeva porre con pi\u00f9 chiarezza i problemi riguardanti le masse lavoratrici.\u00bb\nVenne ucciso da un fascista, in piazza di Spagna, subito dopo aver tenuto un comizio improvvisato al quartiere Flaminio.\nMemoria.\nIl Comune di Roma gli ha dedicato una lapide a piazza di Spagna, nel luogo dell'assassinio, e, nel 1964, una strada a Monteverde, nella popolare zona di via di Donna Olimpia."}
{"id": "2324055", "revid": "110157", "url": "https://it.wikipedia.org/wiki?curid=2324055", "title": "Butterfly (opzione)", "text": "Con il termine di Butterfly nelle opzioni si individua una strategia, che \u00e8 ottenuta attraverso l'acquisto e vendita contemporanea di opzioni a tre diversi livelli di prezzi di strike del sottostante formula_1, con formula_2, formula_3, tutte con la stessa data di scadenza.\nStrategia Butterfly.\nQuesta strategia pu\u00f2 essere realizzata in posizione short ed in posizione long (ed in entrambi i casi utilizzando esclusivamente opzioni call, od opzioni put); ricordiamo che in generale la posizione short \u00e8 in generale assunta da un ribassista, ossia colui il quale si aspetta un ribasso del mercato, una posizione long invece viene assunta dal soggetto che si aspetta un rialzo del mercato. Nel caso della Butterfly, si vende o si acquista la volatilit\u00e0, perci\u00f2 una butterfly long \u00e8 per soggetti che prevedono una mercato poco volatile, mentre in posizione short chi attua una strategia che paga con un mercato volatile.\nButterfly Long.\nUna strategia Butterfly con Payoff positivi in caso di scarsa volatilit\u00e0, pu\u00f2 essere ottenuta con le seguenti combinazioni:\nL'equivalenza tra le due strategie, pu\u00f2 essere dimostrata attraverso una delle pi\u00f9 importanti relazioni tra i prezzi delle opzioni la put-call parity. \nPer creare una strategia butterfly pu\u00f2 essere utilizzata anche una strategia mista di call e put, che in questo caso viene chiamata Iron Butterfly.\nLa strategia di una Butterfly viene utilizzata in un mercato scarsamente volatile. Il titolo sottostante infatti in assenza di volatilit\u00e0 permette di ottenere il massimo pay-off (il profitto della strategia), che si raggiunge quando lo strike (prezzo del sottostante indicato con formula_10), raggiunge il prezzo mediano formula_11.\nMentre quando formula_12 o formula_13, la butterfly produce una perdita limitata pari al costo della strategia (infatti il soggetto che mette in pratica la Butterfly, paga per l'acquisto di due opzioni call e riceve un premio per la vendita di due opzioni call, la differenza determina il costo della operazione).\nButterfly Short.\nUna butterfly short, ha le stesse caratteristiche di una buttefly long, ma si costruisce con una composizione di opzioni call o put simmetrica rispetto alla long. Se costruiamo una butterfly short con opzioni call infatti:\nAnche il grafico \u00e8 simmetrico a quello visto per la butterfly long e si pu\u00f2 facilmente evincere che questa strategia mira a guadagnare (payoff positivi) da un aumento della volatilit\u00e0, tuttavia il guadagno \u00e8 limitato nel caso di ampi movimento del mercato.\nPayoff di una strategia Butterfly.\nCon formula_10 indichiamo il prezzo del sottostante, con formula_18 lo strike price o prezzo di esercizio dell'opzione, con formula_19 il prezzo delle opzioni che \u00e8 un costo nel caso di acquisto del diritto ed \u00e8 invece un ricavo in caso di vendita del diritto:"}
{"id": "2324057", "revid": "358232", "url": "https://it.wikipedia.org/wiki?curid=2324057", "title": "Cattedrale di Colle di Val d'Elsa", "text": ""}
{"id": "2324059", "revid": "358232", "url": "https://it.wikipedia.org/wiki?curid=2324059", "title": "Cattedrale di Colle Val d'Elsa", "text": ""}
{"id": "2324072", "revid": "36426", "url": "https://it.wikipedia.org/wiki?curid=2324072", "title": "Cattedrale di Messina", "text": ""}
{"id": "2324073", "revid": "287204", "url": "https://it.wikipedia.org/wiki?curid=2324073", "title": "Basketbola klubs Jelgava", "text": "Il B.K. Jelgava \u00e8 una societ\u00e0 cestistica avente sede a Jelgava, in Lettonia. Fondata nel 1995 come \"B.K. Zemgale\", nel 2011 a causa di problemi economici, la squadra venne sciolta e ricreata con la denominazione attuale. Gioca nel campionato lettone.\nDisputa le partite interne nella Zemgales Olimpiskais centrs."}
{"id": "2324078", "revid": "105028249", "url": "https://it.wikipedia.org/wiki?curid=2324078", "title": "Oreste Carlini", "text": "Biografia.\nOreste Carlini fu un apprezzato direttore di banda e compositore. Scrisse un numero notevole di ballate, marce militare, un inno a Guido Monaco. La sua opera pi\u00f9 celebre \u00e8 la fantasia per banda \"La Mezzanotte\". Scrisse anche opere teatrali quali \"Nozze Sospirate\" e \"Ildegonda\". Visse a Livorno, in via Maggi, ove si trova una lapide posta nel 1906.\nL'operetta \"L'importuno vince l'avaro\" va in scena nel 1873 al Teatro Alfieri (Firenze).\nL'ultimo suo lavoro fu l'operetta, su libretto di Gaetano Tani, \"I Diavoli della Corte\".\nA lui \u00e8 dedicata la Banda di San Casciano in Val di Pesa e il Gruppo Bandistico del Litorale Pisano \"Oreste Carlini\": formazione bandistica della costa tra Marina di Pisa e Livorno."}
{"id": "2324080", "revid": "287204", "url": "https://it.wikipedia.org/wiki?curid=2324080", "title": "Basketbola klubs Liep\u0101jas lauvas", "text": "Il B.K. Liep\u0101jas \u00e8 una societ\u00e0 cestistica avente sede a Liep\u0101ja, in Lettonia. Fondata nel 1992, gioca nel campionato lettone.\nDisputa le partite interne nel Liep\u0101jas olimpiskais centrs."}
{"id": "2324081", "revid": "574302", "url": "https://it.wikipedia.org/wiki?curid=2324081", "title": "Chicago Film Critics Association Awards 2006", "text": "La cerimonia di premiazione della 19\u00aa edizione dei Chicago Film Critics Association Awards si \u00e8 tenuta a Chicago, Illinois, il 28 dicembre 2006, per premiare i migliori film prodotti nell'anno 2006.\nVincitori e candidati.\nI vincitori sono indicati in grassetto."}
{"id": "2324082", "revid": "1543377", "url": "https://it.wikipedia.org/wiki?curid=2324082", "title": "Giuseppe Gazzeri", "text": "Biografia.\nPer desiderio del padre Vincenzio, Giuseppe inizi\u00f2 i suoi studi presso le Scuole pie fiorentine, e poi con i padri della Missione per abbracciare la carriera ecclesiastica. Accantonate, presto, le speranze del padre, si rec\u00f2 a Pisa dove si iscrisse alla facolt\u00e0 di giurisprudenza laureandosi nel 1795. Rientrato a Firenze decise, tuttavia, di non intraprendere la carriera forense, ma di dedicarsi interamente agli studi scientifici, attratto in particolare dalle ricerche dei chimici francesi. \nLa rivoluzione chimica di Lavoisier suscit\u00f2 un fervente dibattito tra i teorici toscani di questa scienza e il Reale Museo di fisica e storia naturale di Firenze divenne luogo di ricerca ospitando al suo interno un laboratorio chimico per i giovani scienziati fiorentini. \nDivenuto socio ordinario della Regia accademia dei Georgofili, Gazzeri present\u00f2 numerose memorie di argomento di chimica applicata in cui evidenzi\u00f2 l'importanza di questa scienza, ormai considerata scienza esatta, e come questa fosse necessaria per lo sviluppo economico e industriale. Sempre in quegli anni propose una riforma dell'istruzione in cui si prevedeva l'inserimento dell'insegnamento di questa materia. \nCon la direzione di Girolamo Bardi, il Reale Museo di fisica e storia naturale di Firenze apr\u00ec un Liceo di scienze fisiche e naturali in cui si insegnarono sei materie scientifiche e nel 1807 la cattedra di chimica fu affidata a Gazzeri, il quale dette cos\u00ec inizio all'insegnamento pubblico della chimica a Firenze. \nDurante il governo napoleonico continu\u00f2 a fare ricerche di chimica applicata all'industria che purtroppo non riuscirono a concretizzarsi a causa delle scarse risorse economiche della Toscana. \nNel 1814 per volere del granduca Ferdinando III d'Asburgo Lorena l'insegnamento scientifico presso il Liceo di scienze fisiche e naturali di Firenze fu abolito, la cattedra di chimica pass\u00f2 alla Scuola di Farmacia presso l'Ospedale di Santa Maria Nuova, dove Giuseppe insegn\u00f2 chimica farmaceutica per quasi quarant'anni. Fu proprio in quegli anni che dette alla luce la sua opera pi\u00f9 conosciuta, un trattato di chimica composto da cento lezioni, pubblicato nel 1819 a Firenze con il titolo \"Compendio d'un trattato elementare di chimica\". \nRicopr\u00ec inoltre alcuni incarichi ufficiali; fu nominato nel 1822 Commissario generale delle Miniere e Magona della Toscana e nel periodo in cui ricopr\u00ec tale carica fece numerosi studi sulle tecniche metallurgiche proponendo la perforazione dei terreni boraciferi nella zona di Larderello per attivare nuovi soffioni; nel sociale offr\u00ec il suo contributo offrendo assistenza ai bambini poveri divenendo il primo presidente degli asili infantili.\nIntense furono inoltre le sue ricerche nel settore della chimica agraria: la lettura dell'opera di Humphry Davy, \"Elements of agricultural chemistry\", uscito in traduzione italiana nel 1815, spinse il chimico fiorentino a dedicarsi al tema dei concimi e del loro utilizzo in ambito agricolo.\nIl 12 febbraio 1837 divenne socio dell'Accademia delle scienze di Torino.\nUomo vivace di scienza riusc\u00ec non solo ad intrecciare numerosi rapporti con molti altri studiosi dell'epoca, ma anche con le pi\u00f9 importanti accademie e istituzioni fiorentine collaborando non solo con l'Accademia dei Georgofili, ma anche con il nuovo Gabinetto Vieusseux presentando i risultati di alcune sue ricerche di fisica, pi\u00f9 in particolare di elettromagnetismo, e come sempre nei suoi lavori emerse il suo approccio metodologico basato su un rigoroso empirismo.\nNel 1841 collabor\u00f2 con Cosimo Ridolfi nell'organizzazione del III Congresso degli Scienziati Italiani a Firenze; a tale proposito fu affidata a Vincenzo Antinori la ristampa dei Saggi dell'Accademia del Cimento con 90 pagine di Aggiunte preparate dallo stesso Gazzeri.\nMor\u00ec dopo una lunga malattia nel 1847 nella sua Firenze."}
{"id": "2324083", "revid": "767487", "url": "https://it.wikipedia.org/wiki?curid=2324083", "title": "Tutta colpa di Giuda", "text": "Tutta colpa di Giuda \u00e8 una \"commedia con musica\" del 2009 scritta e diretta da Davide Ferrario.\nIl film \u00e8 interpretato da Kasia Smutniak e Fabio Troiano, con l'amichevole partecipazione di Luciana Littizzetto e numerosi musicisti della scena musicale torinese. Girato al carcere delle Vallette di Torino, il film vede la partecipazione di veri detenuti e personale del carcere, sezione VI, blocco A.\nIl film \u00e8 uscito nelle sale italiane il 10 aprile 2009 e ha incassato \u20ac 276.000.\nTrama.\nIrena \u00e8 una regista di teatro sperimentale che accetta la proposta di Don Iridio di allestire in un istituto penitenziario (le Vallette a Torino) una versione della passione di Cristo. Quella che inizialmente sembrava un'esperienza lavorativa, sar\u00e0 per Irena fonte di grandi cambiamenti nella sua vita, riuscendo a lasciarsi alla spalle la relazione con l'attore Cristiano. Irena trover\u00e0 molti ostacoli nell'allestire l'opera, dovr\u00e0 conquistarsi la fiducia dei detenuti, lottare contro la caparbia suor Bonaria ma soprattutto dovr\u00e0 risolvere il problema pi\u00f9 grande; trovare qualcuno disposto ad interpretare Giuda.\nColonna sonora.\nLa colonna sonora del film \u00e8 composta da brani e musiche edite e inedite, realizzate da artisti come Francesco de Luca, Alessandro Forti, Marlene Kuntz, Fabio Barovero dei Mau Mau, Gianni Maroccolo, Cecco Signa, e Kaas. Il tema principale del film \u00e8 il brano \"Canzone in prigione\", scritto ed interpretato dai Marlene Kuntz appositamente per il film.\nLa colonna sonora \u00e8 disponibile per il download digitale su iTunes dal 7 aprile 2009 e disponibile in formato CD su etichetta Ala Bianca Records (ABR 128553991-2)."}
{"id": "2324087", "revid": "767487", "url": "https://it.wikipedia.org/wiki?curid=2324087", "title": "Virgin (gruppo musicale)", "text": "Virgin \u00e8 stato un gruppo pop-rock polacco, fondato a Varsavia ed attivo da 2000 al 2007.\nI membri del gruppo sono stati Tomasz Lubert e la voce Dorota Rabczewska che dal 2007 ha deciso di intraprendere la carriera da solista.\nIl gruppo ha sempre coduto di notevole successo ed \u00e8 stato premiato con numerosi riconoscimenti come nel 2006 al Krajowy Festiwal Piosenki Polskiej w Opolu durante il quale \u00e8 stato loro consegnato il \"Superjedynka\", premio conferito per la categoria miglior cd pop."}
{"id": "2324094", "revid": "287204", "url": "https://it.wikipedia.org/wiki?curid=2324094", "title": "Tartu \u00dclikooli korvpallimeeskond", "text": "La Tartu \u00dclikool/Rock \u00e8 una societ\u00e0 cestistica avente sede a Tartu, in Estonia. Fondata nel 1944, gioca nel campionato estone.\nDisputa le partite interne nella Tartu \u00dclikooli Spordihoone, che ha una capacit\u00e0 di 4.000 spettatori."}
{"id": "2324095", "revid": "2519", "url": "https://it.wikipedia.org/wiki?curid=2324095", "title": "Bago (Negros Occidental)", "text": "Bago \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nBago \u00e8 formata da 24 baranggay:"}
{"id": "2324099", "revid": "4711", "url": "https://it.wikipedia.org/wiki?curid=2324099", "title": "Tartu Rock", "text": ""}
{"id": "2324100", "revid": "204012", "url": "https://it.wikipedia.org/wiki?curid=2324100", "title": "Eritema migrante necrolitico", "text": ""}
{"id": "2324101", "revid": "1543377", "url": "https://it.wikipedia.org/wiki?curid=2324101", "title": "Austin Stevens", "text": "Biografia.\nLa prima attrazione per i serpenti.\nAustin Stevens nacque a Pretoria in Sudafrica.\nCominci\u00f2 a interessarsi ai serpenti a circa 12 anni, portava a casa i serpenti quando li trovava e la sua dimora era abitata da molti serpenti. Ai suoi genitori i serpenti non piacevano ma erano orgogliosi di far sapere alla gente come loro figlio sapesse prendersene cura. Quando fin\u00ec la scuola la sua collezione di rettili includeva gi\u00e0 alcune delle specie pi\u00f9 esotiche e velenose del mondo ed era infatti considerato uno dei pi\u00f9 importanti collezionisti del Sudafrica.\nStevens descriveva i suoi genitori come \"convenzionali\". Sua madre perse un polmone in un incidente d'auto da ragazza, per questo motivo era di salute cagionevole e cadeva spesso malata; mor\u00ec quando Stevens aveva 13 anni. Suo padre possedeva un piccolo negozio di riparazioni di macchine per scrivere. Il suo senso dell'avventura traeva origine da suo nonno, originario di Bristol, Inghilterra, che si chiamava Austin James Stevens, cofondatore della AJS Motorbyke Corporation, che poi emigr\u00f2 in nave per l'Africa.\nDopo aver lasciato l'esercito.\nAustin si diede da fare nelle corse di moto e fece parte di numerose bande di motociclisti e trascorse molti anni senza meta autodescrivendosi un \"indisciplinato\". Lasci\u00f2 il mondo delle moto nel 1974 dopo un incidente quasi fatale durante una corsa. Un'offerta di un lavoro al rettilario di Transvaal, vicino a Johannesburg, gli fece tornare la passione per la natura, dove trascorse sei anni occupandosi in prima persona dei rettili, diventando un erpetologo pienamente qualificato.\nFotografo e documentarista.\nDopo aver lasciato il rettilario di Transvaal inizi\u00f2 a lavorare come Curatore di Erpetologia al Nordharzer Shlangenfarm in Germania, un'occupazione che lo aiut\u00f2 a progettare e a portarlo in operazioni prima del ritorno in Africa, dove ricopr\u00ec la posizione di Curatore dei Rettili al Hartebeespoort Dam Snake Animal Park. Nel tentativo di raccogliere fondi e interesse sulla triste condizione dei gorilla dell'Africa, Austin stabil\u00ec un record trascorrendo 107 giorni e notti con 36 dei pi\u00f9 velenosi serpenti d'Africa. Il novantaseiesimo giorno fu morso da un cobra (Stevens \u00e8 stato morso anche al dito, da una vipera soffiante, perdendone un pezzo) ma per il troppo stupore e interesse del pubblico rifiut\u00f2 di lasciare la gabbia e si fece curare sul posto. Anche se era molto malato, complet\u00f2 la sfida dei 107 giorni e batt\u00e9 il record esistente del Guinness dei Primati (Guinness dei Primati degli Animali). Questo record \u00e8 stato battuto solo recentemente. Da questa esperienza, scrisse un libro intitolato \"Serpenti nel mio letto\".\nSuccessivamente, ritorn\u00f2 in Namibia dove fu coinvolto nella fotografia della natura e nei documentari.\nOggi la carriera di erpetologo, avventuriero ed esperto di sopravvivenza di Austin Stevens include una serie di programmi TV sui rettili e altri animali selvatici. il programma principale ', \u00e8 anche conosciuto per ' su Animal Planet, e \"Austin Stevens Adventures\" trasmesso su \"Canale 5\" nel Regno Unito. Il suo ultimo libro \"L'ultimo uomo dei serpenti\" \u00e8 stato pubblicato nel Regno Unito da Noir Publishing.\nVerso la fine del 2008 Stevens ha lanciato un suo proprio sito ufficiale.\nAlcune delle macchine fotografiche utilizzate da Stevens sono la Samsung GX-10, Canon EOS 50E e la Canon EOS 350D.\nVita privata.\nAustin vive ora a Swakopmund, Namibia, tra l'oceano Atlantico e la desolata vastit\u00e0 del deserto del Namib. Stevens si mantiene in forma praticando le arti marziali, in particolare l'uso del nunchaku. Egli afferma che mantiene sempre in esercizio i suoi riflessi per lavorare con i serpenti velenosi.\nNel dicembre 2007, Austin si \u00e8 sposato con Amy Wilcher, una giovane fotomodella e collezionista di pitoni australiana.\nHa una grande passione per le automobili, specialmente per le Mazda RX. L'ultimo acquisto di Stevens \u00e8 una Mazda Pickup 2.6 l, adattata per i viaggi nella natura selvaggia.\nOpere.\nAlcune delle sue opere:\nLe sue foto sono anche riportate in questi siti:"}
{"id": "2324102", "revid": "4711", "url": "https://it.wikipedia.org/wiki?curid=2324102", "title": "Tarno Kikerpill", "text": ""}
{"id": "2324106", "revid": "1745361", "url": "https://it.wikipedia.org/wiki?curid=2324106", "title": "Categorie di gladiatori romani", "text": "Nelle arene romane combattevano diverse figure gladiatorie, le quali conobbero una evoluzione nel corso dei secoli in merito alle loro caratteristiche. L'attrattiva del combattimento si basava anche sul fatto di permettere a differenti classi di gladiatori di combattere. La maggior parte delle conoscenze a proposito delle armi utilizzate dai gladiatori proviene dagli scavi di Pompei. Numerosi reperti sono stati infatti portati alla luce dalla \"caserma dei gladiatori\" e depositati in esposizione presso il Museo Archeologico Nazionale di Napoli. Tale conoscenza viene integrata da statuette, lapidi, affreschi, bassorilievi, mosaici, lucerne rappresentanti gladiatori.\nL'equipaggiamento originale.\nI primi gladiatori, che comparvero durante le cerimonie funebri o presso le tombe di personaggi romani altolocati, erano chiamati \"bustuarii\", dal nome della pira, il \"bustum\", e indossavano un equipaggiamento piuttosto semplice. Ognuno portava uno scudo, una spada, ed era protetto dall'elmo e dagli schinieri. Nel corso dei secoli si svilupparono vari tipi di gladiatore che differivano in modo significativo nell'equipaggiamento e nella tattica di combattimento.\nI gladiatori del periodo repubblicano.\n\u00c8 probabile che i primi tipi di gladiatori potrebbero aver lottato con armi simili a quelle dei popoli sconfitti da Roma ai cui nomi si richiamavano le singole figure gladiatorie. Comunque, pi\u00f9 tardi un gladiatore, che a mo' d'esempio lottava da Gallo, non doveva venire obbligatoriamente dalla Gallia. Tuttavia, l'equipaggiamento esatto di cui erano dotate queste prime figure gladiatorie \u00e8 poco chiaro, a causa della scarsezza delle fonti, e pu\u00f2 solamente essere ipotizzato.\nIl sannita.\nTito Livio racconta nella sua opera \"Ab urbe condita libri\" (9, 40) che i combattenti Campani, alleati dei Romani, apparivano equipaggiati con le armi dei nemici sconfitti, in questo caso i Sanniti. Secondo Tito Livio erano muniti di un elmo provvisto di cresta, la \"galea crestata\", uno scudo alto ed uno schiniere sulla gamba sinistra. Tuttavia, la sua posizione nelle immagini mostra il gladiatore sannita, in contrasto ai guerrieri sanniti completamente armati, privo di \"spongia\" (uno scudo protettivo) e di tunica.\nIl gallo.\nL'equipaggiamento del gladiatore che combatteva sotto il nome di gallo \u00e8 ancora poco conosciuto. Si sa comunque come fossero equipaggiati i guerrieri galli, solo che l'equipaggiamento di questi gladiatori potrebbe avere avuto poco a che vedere con quello dei combattenti galli.\nI gladiatori del periodo imperiale.\nAugusto riform\u00f2 le classi gladiatorie, e cos\u00ec andarono scomparendo nel periodo imperiale combattenti come il sannita ed il gallo. Ma egli si occup\u00f2 anche di preesistenti figure gladiatorie, come il \"provocator\", il trace ed il mirmillone.\nL'\"eques\".\nSecondo Isidoro di Siviglia gli \"equites\" aprivano con i loro combattimenti i giochi gladiatorii. Erano armati con un elmo provvisto di tesa e visiera, uno scudo piatto e rotondo, una lancia ed una spatha, un'arma con lama molto pi\u00f9 lunga del classico \"gladius\". A differenza di molti altri gladiatori che portavano un perizoma (il \"subligaculum\"), loro indossavano una tunica. Cominciavano il combattimento a cavallo, quindi smontavano e continuavano la lotta con le spade. Nelle rappresentazioni pittoriche erano raffigurati principalmente nella fase finale della battaglia, ovvero mentre combattevano con le spade dopo essere scesi da cavallo.\nIl mirmillone.\nIl Mirmillone \u00e8 una delle prime figure gladiatorie, gi\u00e0 documentata nel I secolo a.C., la sua origine resta tuttavia incerta. Il gladiatore Spartaco, che proveniva dalla Tracia, combatteva da mirmillone. L'armamento del mirmillone, dotato di spada corta (il \"gladius\") e di grande scudo rettangolare ricurvo (lo \"scutum\") rassomigliava a quello della legione romana. Come indumento protettivo portava un parabraccio (la \"lorica manica\") ed uno schiniere che riparava fin sotto il ginocchio la parte inferiore della gamba sinistra. Portava un elmo con visiera e cresta diritta che era decorato, in aggiunta, con penne colorate. Combatteva contro il trace.\nil termine mirmillone deriva da murena perch\u00e9 questi gladiatori si nascondevano dietro lo scudo e poi trafiggevano i punti deboli degli avversari con il gladio, proprio come la murena si nasconde e poi attacca.\nIl trace.\nQuesto genere di combattente aveva un armamento che finiva per richiamare la sua origine tracica. Il trace era armato con una spada a lama ricurva (la \"sica\") ed uno scudo rettangolare piccolo e curvo molto leggero e portava un elmo crestato con visiera che era sormontato da una testa di grifone. Come abbigliamento protettivo portava nel braccio destro una protezione imbottita, la manica. Su entrambe le gambe portava una protezione imbottita, che arrivava bene oltre le cosce. A tale proposito indossava gambali che sormontavano il ginocchio.\nL'\"hoplomachus\".\nIn alternativa al confronto mirmillone contro trace c'era il confronto mirmillone contro \"hoplomachus\". L'\"hoplomachus\" assomigliava nell'armamento e nell'abbigliamento protettivo al trace, con l'eccezione del piccolo scudo rotondo e dalla forma ricurva e di una lancia da usare nello scontro ravvicinato (l'\"hasta\"). Era in aggiunta dotato di una spada corta, il \"gladius\". In rari casi poteva anche lottare contro il gladiatore trace.\nIl \"secutor\".\nIl \"secutor\" (l'inseguitore) era un mirmillone specializzato nel combattimento contro il reziario. Per non offrire alcun punto d'aggancio alla rete lanciata dal suo avversario, indossava un elmo ovale dotato di piccolissime fessure oculari. Questa restrizione della vista lo proteggeva dal fatto che il reziario potesse cavargli gli occhi. Le sue armi erano una spada corta e dritta (il \"gladius\") come pure un grosso scudo rettangolare (lo \"scutum\"). Una volta che fosse rimasto intrappolato nella rete del reziario, non c'era per lui quasi pi\u00f9 scampo. Se al contrario il reziario avesse perso la sua rete, poteva difendersi dal \"secutor\" solo con l'aiuto del suo tridente. Nell'altra mano il reziario brandiva allora il suo pugnale.\nIl reziario.\nIl reziario \u00e8 un gladiatore apparso nel I secolo. La sua dotazione consisteva in una rete da lancio (la \"rete\"), un tridente (detto anche fuscina) ed un pugnale (il \"pugio\"). Non aveva lo scudo, n\u00e9 indossava l'elmo. Gli unici indumenti protettivi di cui si serviva erano un paraspalla, il \"galerus\" e un parabraccio, la \"manica\", che indossava sul braccio sinistro. Dapprima cercava di gettare la rete addosso al suo avversario. Quando il tentativo veniva respinto, cercava di sopraffarlo con il tridente e quando non ci riusciva, possedeva ancora il pugnale per il combattimento ravvicinato. Il suo avversario principale era il \"secutor\".\nIl \"pontarius\".\nIl \"pontarius\" era una variante del reziario. Difendeva un piccolo ponte (il \"pons\") avente due rampe d'accesso. Da entrambi i lati un \"secutor\" attaccava e cercava di salire su questa piattaforma. In aggiunta al suo equipaggiamento abituale, ovvero il paraspalla \"galerus\" e il parabraccio \"lorica manica\" indossata sul braccio sinistro, il \"pontarius\" possedeva un grosso quantitativo di proiettili, presumibilmente pietre di media dimensione.\nLo \"scissor\".\nQuesto raro tipo di gladiatore poteva anche presentarsi come avversario del reziario. Indossava, esattamente come il \"secutor\", un elmo ovale con feritoie oculari, teneva nella mano destra una spada corta e dritta, il \"gladius\", mentre il braccio destro era protetto da una manica. La cosa particolare dello \"scissor\" era che non disponeva dello scudo (\"scutum\"), ma che sul braccio sinistro indossava un tubo a forma di tronco di cono, che ricopriva l'intero avambraccio. All'estremit\u00e0 di questo tubo c'era un fusto corto da cui spuntava una lama a forma di mezzaluna. Con un'arma di questo tipo poteva stracciare la rete del reziario o parare i colpi del suo tridente. Analogamente, con un colpo tagliente poteva quasi squarciare il proprio avversario. Dato che non poteva proteggere il proprio corpo con uno scudo, indossava una lorica hamata o una lorica squamata che scendevano fin oltre il ginocchio.\nIl \"provocator\".\nIl \"provocator\" \u00e8 conosciuto fin dalla tarda Repubblica e, come gli \"equites\", combatteva sempre contro gladiatori della stessa classe. Tra il I secolo a.C. e il I secolo d.C. indossava un elmo che assomigliava a quello dei legionari. Solo nel secondo e nel terzo secolo portava un elmo senza cimiero n\u00e9 la celata, ma con una visiera. Era equipaggiato con uno scudo rettangolare di dimensioni medio-grandi (lo \"scutum\"), una protezione di metallo sul petto a forma di mezzaluna (il \"pectorale\") e una spada a lama corta e dritta (il \"gladius\"). Inoltre, per proteggersi indossava uno schiniere nella gamba sinistra ed una \"manica\" nel braccio destro.\nLa gladiatrice.\nC'erano anche donne isolate che hanno combattuto nell'arena non appena si cominciarono a diffondere i combattimenti. Con quale equipaggiamento combattessero \u00e8 rappresentato solo per immagini su di un bassorilievo di Alicarnasso (a Bodrum, in Turchia). Potrebbero aver combattuto secondo una qualsiasi delle classi gladiatorie, ma entrambe le \"gladiatrices\" rappresentate indossavano un equipaggiamento da \"provocator\".\nL'\"essedarius\".\nL'\"essedarius\" era un altro tipo di gladiatore che combatteva solo contro gladiatori della stessa classe. Il nome deriva da \"essedum\", termine che indicava un carro celtico. Si suppone che gli \"essedarii\" aprissero il combattimento sul carro e quindi, analogamente agli \"equites\", scendessero e continuassero a combattere a piedi. L'\"essedarius\" era equipaggiato con una \"manica\" nel braccio che brandiva la spada a lama corta, il \"gladius\", uose o fasciature corte su entrambe le gambe. Indossava inoltre un elmo che nei primi tempi assomigliava a quello del legionario e successivamente a quello del \"secutor\".\nAltre rare figure gladiatorie.\nQuelle che seguono sono figure gladiatorie sulle quali esistono rare testimonianze.\nIl \"dimachaerus\".\nIl \"dimachaerus\" combatteva con due pugnali e portava una protezione del corpo, fasciature sul braccio ove teneva il pugnale e nelle gambe, talvolta anche schinieri, ma nessun elmo. Il resto del suo equipaggiamento come la sua stessa esistenza non sono certe, dato che \u00e8 riportato solamente su due iscrizioni.\nIl \"sagittarius\".\nIl \"sagittarius\" (ovvero l'arciere) \u00e8 rappresentato solamente su di un rilievo a Firenze dove due \"sagittarii\" corazzati e provvisti di elmo combattono tra di loro in un'arena.\n\"L'andabata\".\nL'andabata \u00e8 nominato da Cicerone ma non compare pi\u00f9 nel periodo imperiale. Non \u00e8 chiaro se si trattasse di una figura gladiatoria a s\u00e9 stante o se fosse una delle figure esistenti i cui occhi fossero stati in qualche modo bendati, sia tramite una fascia sugli occhi o tramite un elmo privo delle fessure oculari. Questo gladiatore era fortemente vincolato al suo udito, poich\u00e9 le possibili reazioni del pubblico o il rumore del respiro potevano dargli una indicazione sulla posizione del suo avversario.\nIl \"laquearius\".\nIl \"laquearius\" (il combattente con il lazo), che catturava coloro che fuggivano con un lazo, \u00e8 menzionato unicamente da Isidoro di Siviglia. Tuttavia, era ritenuto pi\u00f9 un inserviente dell'arena durante le esecuzioni capitali che nelle lotte gladiatorie.\nIl \"paegniarius\".\nDi questa figura gladiatoria si sa molto poco. Il \"paegniarius\" non era equipaggiato con armi mortali. Una scena in un mosaico di Nennig, in Germania, viene spesso interpretata come una rappresentazione di tale gladiatore. I combattenti portano una frusta nella mano destra e una tavola di legno allacciata sul braccio sinistro. In un racconto di Svetonio l'imperatore Caligola, a mo' di divertimento, lasci\u00f2 comparire nell'arena come gladiatori dei padri di famiglia che avevano una menomazione fisica. Vista l'esistenza di rappresentazioni romane con gladiatori di piccola taglia dalle armi pi\u00f9 disparate, questi appaiono probabilmente anche come \"paegniarii\" con armi spuntate per l'intrattenimento. Probabilmente i \"paegniarii\" apparivano durante la fase pre-combattimento (\"prolusio\") e durante le \"venationes\".\nIl \"veles\".\nIl \"veles\" era invece un gladiatore la cui menzione si ritrova solo in Isidoro di Siviglia, e in alcune iscrizioni riportanti l'abbreviazione VEL. Il nome ha origine da quello dei soldati romani dall'equipaggiamento minimo o assente, i \"velites\" al tempo delle guerre puniche, e si suppone che il loro modo di combattere corrisponda a quello di questi soldati.\nIl \"venator\".\nIl \"venator\" combatteva contro animali selvatici nei venationes, tuttavia non apparteneva alle vere e proprie classi di gladiatori.\nIl \"crupellarius\".\nIl \"crupellarius\" \u00e8 menzionato da Tacito come un combattente gallico. Una statuetta di bronzo proveniente dalla Francia parrebbe rappresentare uno di questi combattenti pesantemente armati.\nNel 21 d.C., in Gallia, durante la rivolta di Giulio Floro e Giulio Sacroviro (capo della trib\u00f9 degli Edui) oltre ai normali combattenti gallici poveramente armati, vennero impiegati contro le legioni di Giulio Indo dei guerrieri gladiatori pesantemente corazzati secondo le loro usanze, i \"Crupellarii\", di cui Tacito d\u00e0 una coloratissima descrizione dello scontro: \nQuesti combattenti risultavano infatti, a causa della loro pesantezza, poco efficaci a livello offensivo, mentre in formazione di difesa si dimostravano vere e proprie fortezze inespugnabili, tanto che i legionari romani dopo aver spazzato via la maggior parte dell'esercito dei galli ribelli, presero alla lettera il concetto, e avendo trovato serie difficolt\u00e0 contro i \"Crupellarii\", specie negli scontri frontali, dove le armi convenzionali risultavano poco efficaci, riuscirono a prevalere e a far strage di loro utilizzando scuri e picconi come per demolire un muro.\nGiulio Floro ormai sconfitto si suicid\u00f2 per non cadere nelle mani delle legioni di Giulio Indo.Negli anni seguenti, come normale consuetudine Romana, la figura del \"Crupellarius\" venne inserita negli spettacoli gladiatorii come tutte le figure guerriere sconfitte che in passato avevano sfidato il potere di Roma. Tuttavia questa figura, data la totale mancanza di reperti figurativi giunti fino a noi, doveva essere poco conosciuta nell'impero, l'unica testimonianza di essa \u00e8 rappresentata da una statuetta rinvenuta a Versigny in Francia.\nLo \"scaeva\".\nLo \"scaeva\" era un gladiatore che combatteva come un mancino ed era ritenuto cos\u00ec importante che era menzionato a parte. L'imperatore Commodo, che compariva volentieri nella veste di gladiatore nell'arena, combatteva come \"secutor scaeva\". Se si confrontavano due mancini, il confronto veniva detto \"pugna scaevata\"."}
{"id": "2324108", "revid": "757396", "url": "https://it.wikipedia.org/wiki?curid=2324108", "title": "Basketball Club Kalev/Cramo", "text": "Il BC Kalev/Cramo \u00e8 una societ\u00e0 cestistica avente sede a Tallinn, in Estonia. Fondata nel 1998, nel 2005 si fuse con il Kalev, assumendo la denominazione attuale. Gioca nel campionato estone.\nDisputa le partite interne nella Saku Suurhall Arena, che ha una capacit\u00e0 di 7.200 spettatori.\nRoster 2021-2022.\n\"Aggiornato al 1\u00b0 dicembre 2021.\""}
{"id": "2324109", "revid": "4711", "url": "https://it.wikipedia.org/wiki?curid=2324109", "title": "BC Kalev", "text": ""}
{"id": "2324110", "revid": "4711", "url": "https://it.wikipedia.org/wiki?curid=2324110", "title": "Tallinna BC Kalev/Cramo", "text": ""}
{"id": "2324114", "revid": "29244", "url": "https://it.wikipedia.org/wiki?curid=2324114", "title": "Tridachia", "text": ""}
{"id": "2324115", "revid": "851901", "url": "https://it.wikipedia.org/wiki?curid=2324115", "title": "Gran Premio motociclistico del Qatar 2009", "text": "Il Gran Premio motociclistico del Qatar 2009 corso il 12 aprile, \u00e8 stato il primo Gran Premio della stagione 2009. A causa delle condizioni climatiche avverse dovute ad un violento acquazzone, l'evento \u00e8 stato esteso fino al 13 aprile per consentire il recupero della gara della classe MotoGP, annullata a pochi minuti dalla partenza. Inoltre la pioggia ha condizionato anche le gare delle classi 250 e 125, che sono state fatte concludere in anticipo e con un numero di giri ridotto.\nMotoGP.\nLa gara, inizialmente programmata alle 23:00 ora locale del 12 aprile, \u00e8 stata annullata all'ultimo momento per via di una forte pioggia abbattutasi sul circuito di Losail poco prima dell'avvio della corsa. Prima della partenza era stato osservato un minuto di silenzio in memoria delle vittime del terremoto dell'Aquila del 2009.\nDopo varie discussioni, la direzione di gara ha deciso in nottata di posticipare la corsa al giorno successivo, con la nuova partenza fissata alle 21:00 ora locale.\nAlla partenza, Stoner accumula subito un vantaggio sugli altri; Rossi viene sorpassato da Capirossi e dal compagno di squadra Lorenzo; dopo pochi giri Rossi riesce a riprendersi la piazza d'onore, tentando il recupero sull'australiano riesce ad arrivare a 1.9 secondi dal ducatista, per poi abbandonare il suo intento, arrivando sul traguardo a quasi 8\" dal vincitore.\nDietro il duo di testa, la caduta di Capirossi facilita il compito di Lorenzo, che raggiunge agevolmente il podio. Edwards, con una Yamaha non ufficiale, riesce a spuntarla su Dovizioso per la quarta piazza.\nMarco Melandri, a causa di un contatto al via, \u00e8 costretto ad inseguire dal fondo della classifica per poi raggiungere la 14\u00aa piazza; dietro di lui l'esordiente Takahashi, mentre ultimo si classifica Canepa, anche lui su Ducati (facente parte dello stesso team di Kallio).\nClasse 250.\nLa gara \u00e8 stata fatta iniziare con 40 minuti di ritardo rispetto all'orario previsto a causa della pioggia (poi allontanatasi) che ha interferito sulla corsa della classe 125. Per questo motivo e per non far slittare la partenza per la gara della MotoGP, i giri sono stati ridotti da 20 a 13.\nClasse 125.\nLa corsa della classe 125 \u00e8 partita secondo l'orario programmato, ma durante il 3\u00ba giro \u00e8 iniziata la pioggia, che ha costretto a interrompere la gara dopo 4 giri. Data l'impossibilit\u00e0 di riprendere la corsa, la gara \u00e8 stata dichiarata definitivamente conclusa e sono stati assegnati ai piloti la met\u00e0 dei punti, non essendo stati percorsi i due terzi dei giri previsti. \u00c8 stata la gara pi\u00f9 breve della storia del Motomondiale, per una distanza di 21,52\u00a0km.."}
{"id": "2324116", "revid": "287204", "url": "https://it.wikipedia.org/wiki?curid=2324116", "title": "Antler", "text": "Antler \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 47 abitanti. La citt\u00e0 \u00e8 stata fondata nel 1905.\nGeografia fisica.\nSecondo i rilevamenti dell'United States Census Bureau, la localit\u00e0 di Antler si estende su una superficie di 0,5 km\u00b2, tutti occupati da terre.\nPopolazione.\nSecondo il censimento del 2000, ad Antler vivevano 47 persone, ed erano presenti 13 gruppi familiari. La densit\u00e0 di popolazione era di 43,7 ab./km\u00b2. Nel territorio comunale si trovavano 44 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,3% era al di sotto dei 18, il 2,1% fra i 18 e i 24, il 27,7% fra i 25 e i 44, il 23,4% fra i 45 e i 64, mentre infine il 25,5% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 88,0 maschi.\nCuriosit\u00e0.\nAntler ospita il pi\u00f9 grande piumone del mondo."}
{"id": "2324117", "revid": "36426", "url": "https://it.wikipedia.org/wiki?curid=2324117", "title": "Giovannino dei Grassi", "text": ""}
{"id": "2324120", "revid": "647919", "url": "https://it.wikipedia.org/wiki?curid=2324120", "title": "DOHC", "text": ""}
{"id": "2324124", "revid": "154893", "url": "https://it.wikipedia.org/wiki?curid=2324124", "title": "Civilt\u00e0 Parmigiana", "text": ""}
{"id": "2324125", "revid": "344646", "url": "https://it.wikipedia.org/wiki?curid=2324125", "title": "Progetto Dedalo", "text": ""}
{"id": "2324126", "revid": "1543377", "url": "https://it.wikipedia.org/wiki?curid=2324126", "title": "Thobias Fredriksson", "text": "\u00c8 fratello di Mathias, a sua volta fondista di alto livello.\nBiografia.\nDebutt\u00f2 ad alto livello ai Mondiali juniores di Harrachov nel 1993, vincendo una medaglia.\nIn Coppa del Mondo esord\u00ec il 29 novembre 1994 nella 15\u00a0km a tecnica libera di G\u00e4llivare (82\u00b0), ottenne il primo podio il 10 dicembre 1997 nella sprint a tecnica libera di Milano (2\u00b0) e la prima vittoria il 20 marzo 2003 nella sprint a tecnica libera di Borl\u00e4nge. Specialista nelle gare sprint, vinse la Coppa del Mondo di sprint nel 2003 e nel 2004, mentre nell 2006 chiuse secondo.\nIn carriera prese parte a due edizioni dei Giochi olimpici invernali, (17\u00b0 nella sprint) e (3\u00b0 nella sprint, 1\u00b0 nella sprint a squadre) e a quattro dei Campionati mondiali, vincendo due medaglie.\nChiuse la sua carriera in Coppa del Mondo nel dicembre del 2009, continuando a gareggiare in competizioni minori fino al gennaio del 2011.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2324129", "revid": "729019", "url": "https://it.wikipedia.org/wiki?curid=2324129", "title": "Fibrosarcoma", "text": "Il fibrosarcoma \u00e8 una forma di neoplasia che trae origine dai fibroblasti del tessuto connettivo. Colpisce soprattutto la cute, tendini, fasce muscolari e il periostio. Si riscontra anche in medicina veterinaria e interessa soprattutto i cani e i gatti.\nEpidemiologia.\nLa forma infantile si ritrova entro un anno di et\u00e0 le altre riguardano un'et\u00e0 dai 30 ai 70 anni, anche se si sono osservati casi in et\u00e0 anche inferiore ai 20 anni. Per quanto riguarda il sesso in alcune forme mostra prevalenza nel sesso maschile in altre il rapporto \u00e8 paritario.\nTipologia.\nSi differenzia sia per quanto riguarda l'et\u00e0 dell'individuo sia per la parte colpita, la differenziazione maggiore riguarda l'et\u00e0:\nEsse in comune hanno soltanto il quadro istologico.\nAltre forme particolari:\nSintomatologia.\nFra i sintomi e i segni clinici ritroviamo dolore e tumefazione, \u00e8 possibile che si mostri periostite.\nTerapia.\nIl trattamento \u00e8 chirurgico, si opera tramite rimozione chirurgica e nel caso della forma che riguarda le metafisi l'amputazione"}
{"id": "2324131", "revid": "287204", "url": "https://it.wikipedia.org/wiki?curid=2324131", "title": "Orient Express (singolo)", "text": "Orient Express \u00e8 un brano musicale interpretato da Patty Pravo, pubblicato nel 2004 dall'etichetta discografica Sony Music come singolo di punta dell'album \"Nic - Unic\".\nLa canzone \u00e8 stata scritta nel 2004 da Nicoletta Strambelli, Edoardo Massimi, David Gionfriddo e Claudio Clementi.\nIl testo propone una fantasia trasgressiva di fronte a una donna bellissima intravista in un bar: \n\"Volo con la fantasia / e sei nuda qui davanti a me / onda che cavalcherei / senza fermarmi mai: / tu sei l'Africa, / tu il sole che scalder\u00e0\".\nMusicisti.\nLa canzone \u00e8 stata successivamente proposta nei concerti della cantante, compresi quelli del tour 2008-2009, ed \u00e8 stata inserita nell'album \"Live Arena di Verona - Sold Out\", pubblicato dopo la partecipazione della Pravo al Festival di Sanremo 2009."}
{"id": "2324132", "revid": "1632387", "url": "https://it.wikipedia.org/wiki?curid=2324132", "title": "Claw Hammer", "text": "I Claw Hammer sono stati una band indie rock statunitense, attiva fra il 1986 e il 2000. Il nome si riferiva all'omonima canzone di Captain Beefheart.\nStoria.\nI Claw Hammer si formarono nel 1986 a Long Beach, California; i componenti provenivano da varie citt\u00e0 vicine. La band pubblic\u00f2 una cassetta e alcuni EP e singoli prima di firmare con la Sympathy for the Record Industry, che pubblic\u00f2 il loro album di debutto omonimo nel 1990. Seguirono un altro EP e due album con questa etichetta, mentre la band acquisiva notoriet\u00e0 grazie ai suoi \"live\". Poi la band firm\u00f2 con la Epitaph Records per l'album del 1993, \"Pablum\".\nNel 1994, i Claw Hammer furono il gruppo spalla di Wayne Kramer nel suo album \"The Hard Stuff\". Dopo aver firmato con la \"major\" Interscope, la band pubblic\u00f2 altri due album, l'ultimo nel 1997 con il nome \"Hold Your Tongue (and Say Apple)\".\nLa band da quel momento non pubblic\u00f2 pi\u00f9 album, ma prosegu\u00ec l'attivit\u00e0 \"live\" fino al 2000."}
{"id": "2324134", "revid": "36426", "url": "https://it.wikipedia.org/wiki?curid=2324134", "title": "Vicolo dei Bigozzi", "text": ""}
{"id": "2324137", "revid": "344646", "url": "https://it.wikipedia.org/wiki?curid=2324137", "title": "Sonda Dedalus", "text": ""}
{"id": "2324138", "revid": "344646", "url": "https://it.wikipedia.org/wiki?curid=2324138", "title": "Sonda Daedalus", "text": ""}
{"id": "2324139", "revid": "287204", "url": "https://it.wikipedia.org/wiki?curid=2324139", "title": "Sporting Toulon Var", "text": "Lo Sporting Toulon Var \u00e8 una squadra di calcio francese con sede a Tolone. Il club \u00e8 stato fondato nel 1944. Milita nello Championnat National, terza serie del campionato francese di calcio.\nStoria.\nLa squadra \u00e8 stata fondata nel 1944 in seguito alla fusione tra lo Sporting Club du Temple e la Jeunesse Sportive Toulonnaise. Il club raggiunge la prima volta la massima serie nel 1959, dopo essere arrivata terza nella Division 2. Il Tolone non ha mai vinto la Coppa di Francia ma ha raggiunto la semifinale in due occasioni: nel 1963 e nel 1984.\nA causa di gravi difficolt\u00e0 finanziarie il club \u00e8 fallito nel 1998. Fu rifondato con il nome di Sporting Toulon Var, ripartendo dagli amatori raggiungendo al termine del campionato 2007-08, grazie a tre promozioni consecutive, la terza divisione."}
{"id": "2324144", "revid": "108464691", "url": "https://it.wikipedia.org/wiki?curid=2324144", "title": "Costantino Cefala", "text": ", opera di eruditi bizantini della fine del X secolo. \nDi lui poco o nulla si sa oltre al suo nome. Fu protopapa a Costantinopoli nel 917. L'identificazione, proposta da Johann Jakob Reiske, con il poeta di corte Costantino Rodio \u00e8 dubbia.\nLa sua attivit\u00e0 sembra da collegarsi a quella di una \"scuola della Chiesa Nuova\" (di cui pure poco si sa), attiva a Costantinopoli a partire dall'epoca di Basilio I (fine IX secolo)."}
{"id": "2324156", "revid": "344646", "url": "https://it.wikipedia.org/wiki?curid=2324156", "title": "Sonda Dedalo", "text": ""}
{"id": "2324157", "revid": "122445281", "url": "https://it.wikipedia.org/wiki?curid=2324157", "title": "Das U-Boot", "text": "Das U-Boot (Universal Bootloader, abbreviazione di \"Das Unterseeboot\", dal tedesco \"sottomarino\") \u00e8 un boot loader che gira su diverse piattaforme hardware, tra cui PPC, ARM, AVR32, MIPS, x86, 68k, Nios e MicroBlaze. \u00c9 software libero poich\u00e9 distribuito con licenza GNU GPL.\nDi solito, quando utilizzato per piattaforme diverse dalla x86 viene compilato su di un PC tramite un cross-compilatore. Tale cross-compilatore pu\u00f2 essere ottenuto grazie a sistemi come crosstool o gi\u00e0 pronto all'interno di kit di sviluppo software come Embedded Linux Development Kit (ELDK) o OSELAS.Toolchain."}
{"id": "2324159", "revid": "344646", "url": "https://it.wikipedia.org/wiki?curid=2324159", "title": "Surveyor", "text": ""}
{"id": "2324160", "revid": "767487", "url": "https://it.wikipedia.org/wiki?curid=2324160", "title": "Giovanni Filippo De Lignamine", "text": "Biografia.\nGiovanni Filippo De Lignamine nacque da un'antica famiglia messinese di condizione abbastanza in vista: un suo esponente, ad esempio, tale Filippo di La Ligname, fu nominato \"\"vita durante\" da Martino I di Sicilia, nel 1405, \"in officio capitaniae feriae nobilis civitatis Messanae ultram portam regalem\"\". Potrebbe esser stato suo parente, anche se su questo non vi \u00e8 certezza, l'alto prelato Francesco de Lignamine da Ferrara, che fu vicario generale in Roma di Pio II e che presiedette, nel 1461, un sinodo di tutto il clero della Curia romana. Fu invece con sicurezza suo nipote, un altro ecclesiastico della Curia romana, il frate domenicano Giovanni Filippo de Lignamine, un teologo e storico che dovette essere piuttosto in vista dal momento che a lui venne affidata la continuazione, fino al 1469, della \"Cronaca dei Papi\" di Riccobaldo Ferrarese, uscita per tipi dello zio il 14 luglio 1474, importante anche per una sua annotazione che costituisce il primo documento italiano sulla storia della stampa.\nBartolommeo Capasso, in una sua rassegna sulle fonti della storia napoletana medievale e moderna, nel sottolineare l'importanza della sua opera, lo ricorda anche come \u00abnon ignobile medico\u00bb.\nSi tratta di una delle frequenti menzioni che lo vorrebbero medico e didatta all'Universit\u00e0 di Perugia, dove avrebbe conosciuto anche Francesco della Rovere, Maestro generale dell'ordine dei Frati Minori francescani e futuro papa Sisto IV. Ma, secondo Ernesto Pontieri, queste due ultime notizie sono prive di fondamento. La loro tradizione trae origine da \u00abgratuite congetture\u00bb del Mandosio che furono entrambe confutate gi\u00e0 nel Settecento, quando, come sostiene Pontieri, \u00abil Marini, esaurientemente dimostr\u00f2, in una sua dotta opera su gli archiatri pontifici, com'egli non fosse n\u00e9 un medico, n\u00e9 tanto meno un docente di medicina\u00bb.\nPresso la corte aragonese di Napoli.\nAncora in giovanissima et\u00e0, si trasfer\u00ec a Napoli, forse appena dopo la conquista del Regno di Napoli da parte di Alfonso I di Napoli, o forse direttamente al seguito del re, al pari di tanti altri siciliani durante la conquista.\nAccolto presto alla corte napoletana di Alfonso I, ebbe la possibilit\u00e0 di ricevervi un'educazione di primissimo ordine, impartitagli dallo stesso precettore del giovane Ferrante I, Antonio Beccadelli il Panormita. La frequentazione a corte gli permise di venire a contatto con letterati ed eruditi della statura di Lorenzo Valla, di Bartolomeo Facio e del Porcellio (Giannantonio de' Pandoni), personalit\u00e0 che, insieme allo stesso Panormita, ebbero grande influenza sulla sua futura inclinazione.\nDurante gli anni della sua permanenza alla corte napoletana, ricevette anche incarichi pubblici: dopo la nascita del duca di Calabria Alfonso II, venne ad esempio incaricato di esigere i \"fasciola\", cos\u00ec com'erano chiamati, nella sua originaria Sicilia, i tributi straordinari imposti al popolo in occasione della nascita di un rampollo reale.\nTrasferimento a Roma.\nIn un'epoca imprecisata, ma sicuramente almeno dal 1469, si allontan\u00f2 da moglie e figli per trasferirsi a Roma. Vi era attratto, come egli stesso ci informa, dalla passione per l'antica citt\u00e0 e le sue antichit\u00e0. Nella capitale pontificia diede inizio alla sua attivit\u00e0 di editore.\nMa conserv\u00f2 sempre un legame di affetto e riconoscenza verso la corte aragonese, un sentimento che, a quanto si sa, dovette essere ricambiato dalla corte, alla quale egli pot\u00e9 ricorrere quando, dopo qualche anno di attivit\u00e0, si ritrov\u00f2 in ristrettezze finanziarie. Un documento d'archivio ci informa infatti che Ferrante I, il 22 novembre 1476, gli concesse un \"guidaticum\", ovvero un salvacondotto, che lo preserv\u00f2 temporaneamente da pretese creditorie; la garanzia di salvaguardia si accompagnava, alla scadenza del suo termine, all'ulteriore privilegio di aver modo di onorare i debiti contratti fuori dal Regno di Napoli, accedendo a una dilazione di sei mesi.\nAttivit\u00e0 di tipografo.\nIntorno al 1470 si trasfer\u00ec a Roma, dove regnava papa Paolo II. Nell'Urbe operavano da alcuni anni le prime tipografie che producevano libri con la nuova tecnica della stampa a caratteri mobili. I primi stampatori venivano dalla Germania: Ulrich Han, Sixtus Riessinger e i monaci Conrad Schweynheym e Arnold Pannartz (questi ultimi dopo aver lavorato tre anni a Subiaco). Dopo aver collaborato con Han ed aver appreso l'arte della stampa (De Lignamine commission\u00f2 al tipografo tedesco \"De elegantia linguae latinae\" di Lorenzo Valla), decise di aprire una tipografia in proprio, primo italiano nell'Urbe. Nel 1470 stamp\u00f2 le \"Vite dei dodici Cesari\" di Svetonio e l'editio princeps delle \"Institutiones oratoriae\" di Quintiliano. Nel 1471 impresse \"De elegantia linguae latinae\" di Lorenzo Valla. Nel 1472 sal\u00ec al Soglio Pontificio Sisto IV. Durante il suo pontificato De Lignamine produsse numerose opere a carattere religioso. Nel 1474 Giovanni De Lignamine fu il primo umanista italiano a indicare Johannes Gutenberg come inventore della stampa a caratteri mobili.\nSua fu poi la pubblicazione, nel 1481, dell'\"editio princeps\" dell'\"Herbarium\" dello Pseudo-Apuleio, che egli afferma di aver effettuato da un codice dell'Abbazia di Montecassino. Negli anni trenta del Novecento, l'originale \u00e8 stato identificato con il manoscritto \"Codex Casinensis 97\" (xxv-xxviii) del IX secolo, andato perduto durante i bombardamenti subiti dall'abbazia nella seconda guerra mondiale.\nSi deve a lui la pubblicazione degli \"Opuscula\" di Orazio, dei tre libri \"de Officiis\" di Ambrogio da Milano, nonch\u00e9 dei \"Sermones\" e delle \"Epistolae\" di papa Leone I.\nOpere.\nNella produzione scrittoria del De Lignamine, oltre alla gi\u00e0 citata \"Inclyti Ferdinandi Regis vita et laudes...\", vanno annoverate le prolisse prefazioni che antepose alle sue edizioni a stampa, \u00abin un latino scorrevole e di sapore ciceroniano\u00bb, con dediche indirizzate principalmente a Sisto IV, o ad altri prelati. \nCompose anche qualche opera organica, di scarso spessore, come una perduta \"Delle donne illustri\".\n\"Inclyti Ferdinandi Regis vita et laudes...\".\nAvente come oggetto re Ferrante d'Aragona (1424-1494), \u00e8 l'opera pi\u00f9 importante del De Lignamine. Il volume, di cui si conserva una sola quattrocentina, \u00e8 succinto e di non elevato spessore, ma conserva una sua importanza per i dettagli che essa aggiunge alle fonti gi\u00e0 note, dovuti alla conoscenza personale, e alla stretta familiarit\u00e0, che l'autore matur\u00f2 dalla frequentazione del dinasta aragonese, fin dagli anni della comune infanzia, quando entrambi furono educati presso la corte aragonese di Napoli dallo stesso precettore, il Panormita.\nL'editio princeps fu pubblicata a Roma nel 1472.\nNe sopravvive una sola copia a Palermo, conservata nella Biblioteca Centrale della Regione siciliana, di cui costituisce uno dei pi\u00f9 preziosi incunaboli..\nL'opera \u00e8 stata poi pubblicata nel 1796, nella \"Nuova raccolta di opuscoli di autori siciliani\" (Palermo, t. VIII, pp.\u00a0149\u2013197) con correzioni di refusi e nuova veste tipografica. Essa \u00e8 poi riprodotta e annotata nelle pagine da 37 a 56 della gi\u00e0 citata opera del Pontieri, fatta salva l'espunzione di alcuni passaggi che il curatore ha ritenuto divaganti e stucchevoli, e di scarso rilievo storiografico.\nL'opera, dal succinto contenuto biografico, non spicca nemmeno per complessit\u00e0 dei contenuti, essendo diretta, per dichiarata intenzione dell'autore, all'esaltazione delle virt\u00f9 del personaggio, uno scopo che l'autore persegue con prosa peraltro \u00ablucida e scorrevole\u00bb, ma con artificiosi esiti epidittici ed encomiastici.\nL'opera ebbe anche una sua importanza politica, per i rapporti tra il sovrano aragonese e papa Sisto IV (al secolo Francesco della Rovere), intimo amico dell'autore, eletto al soglio papale appena l'anno prima, nel 1471: Lignamine colse subito l'occasione di quell'amicizia per provare a rasserenare i rapporti tra i due stati, piuttosto deteriorati negli anni dell'\u00abirritabile Paolo II\u00bb, adoperandosi personalmente per un'alleanza che si sarebbe concretizzata del 1474.\nLa \"Vita et laudes\" conserva poi un rilievo come fonte testuale primaria, grazie alla gi\u00e0 citata contiguit\u00e0 e familiarit\u00e0 maturata dall'autore con il re aragonese fin dai tempi dell'infanzia e del comune magistero ricevuto dal Panormita, una circostanza che fece di lui un vero e proprio testimone oculare. Infatti, sfrondati delle esagerazioni retoriche ed encomiastiche, i contenuti dell'opera sono confermati da altre fonti coeve, a cui riescono per\u00f2 ad aggiungere dettagli importanti per la comprensione della personalit\u00e0 e delle vicende del sovrano aragonese.\nFonti biografiche.\nMolte notizie sul De Lignamine si apprendono, anche indirettamente, dalle prefazioni e dalle prolisse dediche che egli premise a opere da lui date alle stampe. Il suo probabile anno di nascita, ad esempio, \u00e8 desumibile dalla prefazione e dedica al cardinale Francesco Gonzaga, premessa a un'edizione a stampa dell\"'Herbarium\" dello Pseudo-Apuleio, mentre altre importanti notizie della sua vita si ricavano dal prologo alla sua \"Vita di Ferrante d'Aragona\".\nTutto quanto si sa di lui \u00e8 poi riportato da autori successivi, ma le notizie tr\u00e0dite sulla sua vita sono costellate, secondo Pontieri, da frequenti inesattezze e fantasie, fino a quando, nel 1853, non fu fatto il punto sulla sua biografia, grazie alla raccolta e compendiazione (definita \u00abcompiuta e sicura\u00bb dal Pontieri) contenuta in un'opera di Vito Capialbi, \u00abdiligentissimo erudito e bibliofilo calabrese\u00bb."}
{"id": "2324164", "revid": "86341", "url": "https://it.wikipedia.org/wiki?curid=2324164", "title": "Aisha (cantante)", "text": "Biografia.\nFiglia di Olegs Andrejevs, voce degli Opus Pro morto il 27 dicembre 2021 a 59 anni, trascorre la prima infanzia a Lielv\u0101rde. Studia pianoforte e flauto, cominciando ad avvicinarsi al mondo del pop. Partecipa alle selezioni nazionali per accedere all'Eurovision Song Contest 2007, riuscendo a classificarsi seconda, alle spalle di Andris Erglis che parteciper\u00e0 alla manifestazione il gruppo musicale Bonaparti.lv.\nAisha partecipa al programma \"Dejo ar zvaigzni 2\" (\"Danza con le stelle 2\"), trasmesso dall'emittente nazionale TV 3. Pubblica il suo primo album da solista \"Viss k\u0101rt\u012bb\u0101, minc\u012bt\", dal quale \u00e8 tratto il singolo \"Dziesma pustums\u0101\", che riscuote un discreto successo, venendo frequentemente trasmesso dalle le emittenti radio lettoni.\nNel 2010 vince l'Eirodziesma con la canzone \"What for?\", rappresentando cos\u00ec il suo paese all'Eurovision Song Contest 2010, dove arriva ultima in semifinale. L'anno dopo, presenta i voti della Lettonia, dando il bentornato nella competizione all'Italia, che arriva seconda proprio grazie agli ultimi 12 punti del paese baltico."}
{"id": "2324171", "revid": "1543377", "url": "https://it.wikipedia.org/wiki?curid=2324171", "title": "Uberto Mori", "text": "La Chiesa cattolica gli riconosce il titolo di Servo di Dio e Venerabile in quanto \u00e8 in corso la fase diocesana della causa di beatificazione.\nBiografia.\nNato a Modena nel 1926, si laurea in ingegneria nel 1959, emerge come ingegnere e professore universitario dal 1962 al 1969 con l'insegnamento di \u201cForni industriali e Tecnologie delle alte temperature\u201d. Nel 1967 fonda la societ\u00e0 \u201cForni impianti industriali ceramici Mori\u201d. Capace e responsabile imprenditore nel mondo diviene terziario francescano. Presso il santuario di Nostra Signora della Salute di Puianello di Modena partecipa ad opere missionarie ed attraverso l'emittente da lui fondata, Antenna 1, annuncia il Vangelo.\nMuore il 6 settembre 1989."}
{"id": "2324186", "revid": "23293673", "url": "https://it.wikipedia.org/wiki?curid=2324186", "title": "Televisione elettronica", "text": ""}
{"id": "2324187", "revid": "767487", "url": "https://it.wikipedia.org/wiki?curid=2324187", "title": "The Coup", "text": "I The Coup sono un gruppo musicale political hip hop di Oakland fondato nel 1991 dai rapper Raymond \"Boots\" Riley e Eric \"E-Roc\" Davis. L'anno seguente la DJ Pam the Funkstress si un\u00ec al gruppo. E-Roc lo lasci\u00f2, d'accordo con gli altri componenti, dopo il secondo album, apparendo comunque nella traccia \"Breathing Apparatus\" del loro terzo album, \"Steal This Album\".\nStoria.\nLa band, che si ispira a Karl Marx e Mao Tse-Tung, abbina suoni elettronici a testi ironici, sarcastici e talvolta violenti contro il capitalismo, la politica statunitense, la violenza della polizia ed altro.\nL'album di debutto della band fu \"Kill My Landlord\" nel 1993. Nel 1994 pubblicarono un altro album, \"Genocide &amp; Juice\". Dopo un'assenza di quattro anni dallo studio di registrazione, il gruppo pubblic\u00f2 nel 1998 \"Steal This Album\", che fu ben accolto dalla critica. Il titolo dell'album si riferiva a \"Ruba questo libro\" (\"Steal this Book\"), libro della hippie Abbie Hoffman. Il magazine online \"Dusted\" defin\u00ec \"Steal This Album\" il miglior album hip-hop degli anni novanta.\nNel 2001, i The Coup pubblicarono \"Party Music\" per ottenere nuovi consensi. Tuttavia l'album vendette poco, in parte a causa di problemi di distribuzione. La prima copertina dell'album mostrava Pam the Funkstress e Riley di fronte al World Trade Center distrutto. La copertina fu terminata nel giugno 2001, e l'uscita della'album fu preparata per met\u00e0 settembre. A causa dell'inquietante somiglianza della copertina con gli attacchi dell'11 settembre 2001, la pubblicazione dell'album fu rimandata fino a quando non fu trovata un'altra copertina.\nL'attenzione causata dalla copertina dell'album port\u00f2 alcune critiche alla band, in particolare alla traccia \"5 Million Ways to Kill a CEO\". L'opinionista conservatrice Michelle Malkin cit\u00f2 la canzone e defin\u00ec l'album della band \"un vomitevole esempio di anti-americanismo spacciato per espressione intellettuale\"\nIl 15 novembre 2005, Tarus Jackson (AKA Terrance), che si era unito alla band come promoter, fu colpito a morte durante una rapina nella sua casa ad Oakland.\nLe canzoni della band \"My Favorite Mutiny\" e \"Pork &amp; Beef\" sono state incluse nel film \"Superbad\", mentre \"Ridin' The Fence\" \u00e8 stata inclusa nel video game \"Skate\".\nIl 22 dicembre 2017, Pam the Funkstress \u00e8 morta a seguito delle complicazioni di un trapianto d'organi."}
{"id": "2324188", "revid": "46291", "url": "https://it.wikipedia.org/wiki?curid=2324188", "title": "Melampyrum", "text": "Melampyrum \u00e8 un genere di piante spermatofite dicotiledoni appartenenti alla famiglia delle Orobanchaceae (trib\u00f9 Rhinantheae), dall'aspetto di piccole erbacee annuali o perenni spesso colorate con vivaci tinte nella parte apicale.\nEtimologia.\nIl nome del genere deriva da due parole greche: \"m\u00e9las\" (= nero) e \"pyr\u00f3s\" (= grano), un nome usato da Teofrasto (371 a.C. \u2013 Atene, 287 a.C.), un filosofo e botanico greco antico, discepolo di Aristotele, autore di due ampi trattati botanici, per una pianta infestante delle colture di grano.\nIl nome scientifico del genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum \u2013 2: 605\" del 1753.\nDescrizione.\nQueste piante in genere superano di poco il mezzo metro di altezza. La forma biologica prevalente \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Inoltre sono piante \u201cemiparassite\u201d: possono vivere sulle radici di altre piante per prelevare acqua e sali minerali, mentre sono capaci di svolgere la funzione clorofilliana (al contrario delle piante \u201cparassite assolute\u201d). Alcune piante di questa specie anneriscono durante la disseccazione.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta, pi\u00f9 o meno ramosa.\nFoglie.\nLe foglie lungo il caule sono disposte in modo opposto e in genere hanno una forma lanceolata con apice acuto; sono subsessili; le maggiori possiedono alla base 1 - 2 lacinie patenti per lato. In alcune specie i margini sono interi, o appena ondulati sui bordi e il portamento \u00e8 lievemente falcato.\nInfiorescenza.\nL'infiorescenza \u00e8 una spiga conica non troppo densa con i fiori disposti in alcune specie tutti dallo stesso lato e con brattee simili a foglie, pi\u00f9 o meno violacee. La lamina delle brattee ha una forma da lanceolata a ovata e alla base su ciascun lato ha alcune lacinie lesiniformi, acutissime e pi\u00f9 o meno aristate. Il colore delle brattee varia secondo la specie: giallo chiaro quasi verde, violetto o purpureo.\nFiore.\nI fiori sono ermafroditi, zigomorfi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo). Sono inoltre pi\u00f9 o meno pentameri.\nFrutti.\nIl frutto \u00e8 del tipo a capsula deiscente a quattro semi; la forma \u00e8 obovato-compressa bivalve.\nBiologia.\nQueste piante sono emiparassite, ossia in parte producono clorofilla e sono capaci di assorbire in modo autonomo i minerali dal terreno, ma hanno anche la capacit\u00e0 di utilizzare le sostanze prodotte dalle piante a loro vicine (funzione parassitaria). I meccanismo con il quale assorbono le sostanze di altre piante \u00e8 basato su piccoli austori posti al livello radicale. La pianta ospite pu\u00f2 accettare di buon grado questo insediamento (come la specie \"Festuca ovina\") oppure pu\u00f2 opporsi con secrezioni di sostanze tossiche. A questo proposito sono state fatte delle ricerche su alcune piante come l'loglio, l'erba medica e il lino: si \u00e8 rilevato che la specie \"Melampyrum arvense\" cresce meglio nelle vicinanze della leguminosa erba medica. Se l'infestazione nelle colture di cereali supera un certo livello, la farina prodotta \u00e8 pi\u00f9 scura, con un particolare odore e dal sapore pi\u00f9 acre e disgustoso dovuto al glucoside velenoso \"rinantina\".\nDistribuzione e habitat.\nIl genere \"Melampyrum\" \u00e8 distribuito in Europa, India, Giappone e Nord America; le sue specie preferiscono climi per lo pi\u00f9 temperati delle regioni extratropicali.\nDistribuzione e habitat alpino.\nDella dozzina di specie spontanee della flora italiana 10 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza del genere (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Melampyrum\" comprende circa 30 - 40 specie di cui una dozzina sono presenti nella flora spontanea italiana.\nFilogenesi.\nLa classificazione tassonomica del \"Melampyrum\" \u00e8 in via di definizione in quanto fino a poco tempo fa apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\" e trib\u00f9 Rhinantheae..\nSecondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Melampyrum\" si trova nel penultimo clade pi\u00f9 interno (relativo alla trib\u00f9 Rhinantheae) insieme ai generi \"Bartsia\", \"Lathraea\", \"Rhinanthus\", \"Rhynchocorys\", \"Parentucellia\", \"Euphrasia\", \"Tozzia\" e \"Odontites\". In particolare nella ricerca citata il genere \"Melampyrum\" risulta \u201cgruppo fratello\u201d del gruppo principale (o \"core\") del \"Clade V\". Il cladogramma a lato, tratto dalla ricerca citata e semplificato, mostra la posizione filogenetica di alcune specie del genere.\nAll'interno del genere sono descritti alcuni gruppi le cui specie sono difficilmente distinguibili tra di loro in quanto hanno dei caratteri morfologici molto simili. Sul territorio italiano sono presenti i seguenti due gruppi principali (pi\u00f9 altri secondari):\nIl disegno a lato mostra i caratteri del calice e delle brattee dei cinque gruppi di \"Melampyrum\".\nVariabilit\u00e0.\nVarie specie di questo genere sono soggette al fenomeno del \"polimorfismo stagionale\". In particolare a quote basse dapprima si ha la fioritura \"estivale\" e quindi quella \"autunnale\". A quote pi\u00f9 alte (alta montagna) a causa del pi\u00f9 breve periodo di fioritura si ha una sola forma intermedia chiamata \"monomorfa\". Ad esempio il \"Melampyrum arvense\" collegato alla coltura dei cereali si presenta con un particolare aspetto monomorfo chiamato \"segetale\".\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche..\nSpecie europee.\nOltre alle specie presenti nella flora spontane italiana, nel resto dell'Europa sono presenti le seguenti altre specie:"}
{"id": "2324191", "revid": "767487", "url": "https://it.wikipedia.org/wiki?curid=2324191", "title": "Pistol Opera", "text": " \u00e8 un film del 2001, diretto da Seijun Suzuki. Fu presentato alla 58\u00aa Mostra internazionale d'arte cinematografica di Venezia.\nTrama.\nMiyuki Minazuki, soprannominata Gatta Randagia, \u00e8 la numero 3 della lista dei migliori killer giapponesi. Solitaria e misteriosa, la donna viene suo malgrado coinvolta in una gara ad eliminazione per decretare il miglior killer del Giappone. Gatta Randagia incontra e uccide una serie di killer, come il Maestro e il Chirurgo Insensibile, e incontra una strana bambina di nome Sayoko, che le chiede di diventare una killer.\nGuidata e consigliata da una donna con il volto velato, Gatta Randagia scopre che l'artefice della gara \u00e8 proprio la sua migliore amica, conosciuta come Cento Occhi. La resa dei conti tra le due donne si svolge in un palcoscenico onirico e Gatta Randagia ha la meglio, divenendo cos\u00ec la killer numero uno. La ragazza si trova per\u00f2 davanti ad un vecchio killer, ex numero uno, che non vuole cedere lo scettro. Invece di affrontarlo, Gatta Randagia si suicida davanti all'uomo, sparandosi al cuore.\nStile.\nIl film scardina le regole dello \"Yakuza movie\", non avendo una trama vera e propria bens\u00ec una serie di immagini dall'evidente matrice teatrale, suffragate da una fotografia pop, da una recitazione fredda e da un montaggio pieno di ellissi.\nCollegamenti ad altre pellicole.\nPur non essendo ufficialmente n\u00e9 un remake n\u00e9 un sequel de \"La farfalla sul mirino\", diretto da Suzuki nel 1967, \"Pistol Opera\" presenta degli evidenti rimandi alla pellicola precedente:"}
{"id": "2324194", "revid": "23293741", "url": "https://it.wikipedia.org/wiki?curid=2324194", "title": "Televisione elettromeccanica", "text": ""}
{"id": "2324202", "revid": "80339", "url": "https://it.wikipedia.org/wiki?curid=2324202", "title": "Zona di subduzione della Cascadia", "text": "La zona di subduzione della Cascadia \u00e8 una zona di subduzione che si allunga lungo la costa pacifica nordamericana dal Canada meridionale alla California settentrionale.\nGeologia.\nLa zona di subduzione della Cascadia si configura come un \"margine convergente\" o \"distruttivo\", presso il quale la crosta oceanica delle placche minori chiamate Juan de Fuca, Explorer e Gorda subducono al di sotto della pi\u00f9 vasta placca nordamericana (crosta continentale) con una velocit\u00e0 di 3-4\u00a0cm all'anno.\nPoco distante, alcune centinaia di chilometri ad occidente della zona di subduzione, in cui viene distrutta crosta, sorge la dorsale di Juan de Fuca, che segna il punto di divergenza fra la placca tettonica omonima e la placca pacifica.\nLa zona di subduzione della Cascadia si congiunge a sud con la famosa faglia di Sant'Andrea e con la faglia di Mendocino formando, al largo delle coste di capo Mendocino, la tripla giunzione di Mendocino, mentre a nord tocca la dorsale Explorer e la faglia della Regina Charlotte.\nLungo la zona di subduzione, e nelle sue vicinanze, si manifestano caratteristiche comuni ad altre zone di subduzione nel mondo:\nVulcani.\nNella regione, data la sua vivacit\u00e0 geologica, sorgono numerosi coni vulcanici; i principale sono:"}
{"id": "2324204", "revid": "13102", "url": "https://it.wikipedia.org/wiki?curid=2324204", "title": "Epigrafia latina", "text": "L'epigrafia latina (dal greco \u00ab\u1f10\u03c0\u1f76 \u03b3\u03c1\u03ac\u03c6\u03b5\u03b9\u03bd\u00bb, scrivere sopra) \u00e8 la scienza che studia i documenti iscritti in lingua latina su supporti di varia tipologia (rigidi e scarsamente deperibili come pietra, metallo, materiale fittile ecc., ma anche su materiale rigido ma deperibile come il legno o su materiali flessibili e deperibili come la cera ecc. Fanno eccezione i testi su papiro o pergamena, tradizionalmente di pertinenza della papirologia), a partire dalle prime attestazioni in latino (VII-VI secolo a.C.) e fino alla caduta dell'Impero romano d'Occidente.\nL'epigrafia latina pu\u00f2 ricomprendere anche, in senso esteso, l'epigrafia cristiana, generalmente considerata una branca dell'archeologia cristiana. Resta invece esclusa l'epigrafia monetale (costituita dalle legende presenti sulle monete romane a partire dalla seconda met\u00e0 del III sec. a.C.), nella pratica accademica di competenza degli studiosi di numismatica antica.\nI Romani distinguevano tra testo scritto, denominato \"titulus\", e supporto, per il quale non vi era una definizione univoca (\"ara\", \"tegula\", \"fistula\", \"tabula\", \"cippus \"ecc.). Nella terminologia scientifica il termine \"iscrizione\", di frequente uso nel lessico non specialistico, \u00e8 spesso sostituito dalla parola \"epigrafe\" (dal greco \u00ab\u1f10\u03c0\u03b9\u03b3\u03c1\u03b1\u03d5\u03ae\u00bb). Lo studioso della materia \u00e8 comunemente detto \"epigrafista\".\nLo studio delle iscrizioni latine riveste particolare importanza, nell'ambito della storia romana e dell'archeologia, per la conoscenza della societ\u00e0 antica, dei suoi usi e costumi, della religione, dei rapporti tra i vari strati della popolazione, per la prosopografia e gli studi demografici, per la comprensione di determinati eventi o fenomeni storici poco o per nulla conosciuti per il tramite degli autori antichi. Pu\u00f2 inoltre determinare la propriet\u00e0 di sepolcri, abitazioni o fondi rustici e aiutare a definire, con esattezza o approssimazione, l'epoca di edificazione di monumenti e di edifici, sia pubblici che privati. L'epigrafia pu\u00f2 infine risultare utile nell'individuazione dei fenomeni evolutivi della lingua latina, sia dal punto di vista grafico che fonetico, delle sue sfumature dialettali e caratteristiche regionali, da cui prender\u00e0 avvio la differenziazione nelle lingue romanze o neolatine.\nClassificazione delle iscrizioni latine.\nIn base al contenuto del testo iscritto le epigrafi si suddividono in:\nCriteri di trascrizione.\nLa trascrizione di un'iscrizione in lingua latina, compito essenziale degli epigrafisti, \u00e8 un'operazione spesso complessa a causa della frammentariet\u00e0 dei supporti o della presenza anche abbondante di abbreviazioni, di non sempre facile scioglimento. La peculiarit\u00e0 dei testi epigrafici ed il loro talvolta precario stato di conservazione hanno portato gli studiosi ad adottare un sistema di trascrizione basato sul sistema di Leida (il sistema standard di segni diacritici utilizzato per l'edizione dei testi antichi), modificato per renderlo pi\u00f9 adatto agli usi dell'epigrafia: ne \u00e8 nato, a partire dal 1980, il sistema Panciera-Krummrey, dal nome degli ideatori Silvio Panciera e Hans Krummrey, oggi di comune impiego nell'edizione critica delle iscrizioni latine.\nImpaginazione del testo e punteggiatura.\nNella trascrizione di un testo epigrafico solitamente si riproduce sul foglio la divisione in righe cos\u00ec come essa appare sull'originale. Quando una parola si interrompe al termine di una riga e continua nella riga successiva si inserisce un = in corrispondenza dell'a capo. Nei casi in cui, per particolari esigenze (es. la trascrizione del testo di un'epigrafe nella nota di un articolo), si renda necessario scrivere il testo per esteso, si ricorre all'uso del segno / (barra, in ing. \"slash\") posto in corrispondenza di ciascun a capo.\n es. \"CIL\", VI 9001: Elaphio / fecit sibi / et Primo conservo suo / pistori Marcellae.\nTalvolta \u00e8 impiegata la doppia barra ( // ) per evidenziare la scansione del testo su colonne parallele.\n es. \"CIL\", VI 5913: L(ucius) Lucretius / Celsus. // Lucretia / Vitalis.\nNella trascrizione di un'epigrafe l'editore di norma aggiunge la punteggiatura (virgole, punti e virgole, punti, virgolette) al fine di rendere pi\u00f9 chiara la comprensione del testo al lettore.\nScioglimento delle abbreviazioni.\nLa consuetudine epigrafica romana fa largo uso di abbreviazioni, spesso, ma non sempre, ridotte alla sola lettera iniziale. L'editore \u00e8 solitamente tenuto a sciogliere le abbreviazioni contenute nel testo attraverso l'uso delle parentesi tonde ( a(bc) ). Quando non si \u00e8 certi del corretto scioglimento di un'abbreviazione si pu\u00f2 far seguire la proposta da un punto interrogativo posto entro le parentesi tonde ( a(bc?) ). Nel caso di scioglimento difficile o impossibile si utilizzeranno le parentesi tonde seguite da tre trattini orizzontali ( a(---) ).\n es. \"CIL\", VI 9056: P(ublio) Aelio / Augustor(um) lib(erto) / Marino tabul(ario) / Ulpia Mariane / coniugi pientissimo / fecit.\n es. \"CIL\", VI 10425: D(is) M(anibus). / C(aio) A(---) Euhodo fratri / et F(---) Tycheni mat(ri) / Helius / bene merent(ibus) / fecit.\nIntegrazione delle lacune.\nL'integrazione delle lacune di un testo epigrafico costituisce il compito pi\u00f9 arduo per un epigrafista, nel quale sono messe alla prova le sue competenze linguistiche, la familiarit\u00e0 con i testi, le conoscenze storiche, giuridiche, archeologiche e prosopografiche, nonch\u00e9 il suo acume. Non di rado ad una prima proposta di integrazione di un testo seguono nel tempo altre ipotesi ad opera di differenti studiosi, molte delle quali mantengono un analogo grado di plausibilit\u00e0. La presenza di una lacuna testuale \u00e8 indicata dalle parentesi quadre, al cui interno l'editore supplisce il testo mancante secondo il suo giudizio ( a[bc] ). Talvolta l'editore pu\u00f2 supporre la presenza di un'abbreviazione nella lacuna ( a[b(cd)] ). Nel caso di una proposta integrativa incerta anche a giudizio dell'editore, egli pu\u00f2 inserire dentro le parentesi quadre un punto interrogativo ( a[bc?] ). Nei casi di integrazione difficoltosa o impossibile si ricorre alla parentesi quadra seguita da tre trattini orizzontali se non si \u00e8 in grado di stabilire il numero di lettere presenti nella lacuna ( a[---] ), in caso contrario si inserisce nelle parentesi quadre un punto per ogni lettera mancante ( a[..] ). Se non si \u00e8 certi della presenza di una lacuna si pu\u00f2 aggiungere ai tre trattini orizzontali tra le parentesi quadre un punto interrogativo ( a[---?] ).\n es. \"AE \"1976, 263: D(eo) Inv(icto) [M(ithrae)] / Aur[elius] / Herm[es?] / pro te\u1e43[---] / et suis / v(otum) s(olvit) l(ibens).\n es. \"CIL\", IX 5349: [---?] \u1e0deum dearu[m(que) ---?]. / Suedia Doris / d(e) s(uo) [f(ecit)?].\u0323\u0323\u0323\u0323\u0323\u0323\nNel caso della lacuna di un'intera riga di testo, questa si indicher\u00e0 con sei trattini orizzontali tra parentesi quadre ( [------] ). Se la lacuna \u00e8 relativa ad un numero imprecisato di righe e situata nella parte iniziale o finale dell'iscrizione, si useranno sei trattini orizzontali senza parentesi quadre ( ------ ). Anche in questa circostanza, nel caso di dubbio, i sei trattini orizzontali potranno essere seguiti da un punto interrogativo ( ------? ), ad indicare che non si \u00e8 certi se nella parte non conservata del supporto ci fossero altre righe di testo.\n es. \"CIL\", VI 32368: ------ / [---]m / [---]s / [------] / [---]s / [---]os / ------\nLa lacuna limitata al prenome, non rara a causa, ad esempio, della frequente scheggiatura dei supporti in corrispondenza dei margini, pu\u00f2 essere indicata da un solo trattino orizzontale tra parentesi quadre ( [-] ).\n es. \"AE \"2002, 312: D(is) M(anibus) / [-] Flavi Chresti / [vi]x(it) annis L.\nLettere di incerta lettura.\nPer le lettere mal conservate (lettere la cui presenza \u00e8 certa ma per le quali \u00e8 difficile determinare il segno alfabetico), si inserisce un punto al di sotto nei casi in cui il contesto consenta una pressoch\u00e9 certa identificazione ( \u1ea1\u1e05c ) ed un + quando esse non siano in alcun modo riconoscibili ( a++ ). Ogni qual volta l'editore rinvenga sul supporto tracce di lettere non distinguibili, anche ridotte a vaghi segni in frattura, non \u00e8 mai corretto integrare il testo tra parentesi quadre ignorando la presenza seppur indeterminata di tali lettere: \u00e8 opportuno invece che l'editore del testo prenda una posizione, identificando le lettere vagamente visibili con un punto al di sotto ed integrando tra parentesi quadre solo le lettere di cui non rimane pi\u00f9 alcuna traccia tangibile ( a\u1e05[c] ).\n es. \"CIL\", VI 41051: M(arco) Ge+[---] / [-] f(ilio) R\u1ecd+[---] / [---]++[---] / ------?\nEsistono casi, infine, in cui le lettere sono chiaramente leggibili ma la lacuna circostante impedisce di definire se esse siano all'interno di una parola oppure siano delle abbreviazioni o parti di un nome. In tali circostanze l'editore trascrive le lettere in maiuscolo ( ABC ).\nErasioni.\nNon \u00e8 raro incontrare su un supporto epigrafico i segni di un'erasione effettuata al fine di cancellare un segmento di testo, sia perch\u00e9 esso risultava a posteriori \"sgradito\" (\u00e8 il caso della cosiddetta damnatio memoriae), sia per correggere un errore del lapicida. Quando l'erasione non risulta accurata l'editore \u00e8 talvolta in grado di distinguere in tutto o in parte il testo eraso, che trascrive all'interno di doppie parentesi quadre ( abc ). \u00c8 inoltre possibile tentare una restituzione di un testo eraso non pi\u00f9 leggibile sulla base, ad esempio, dello spazio da esso occupato nell'iscrizione: in tal caso l'editore utilizzer\u00e0 la doppia parentesi quadra, che definisce la presenza di un'erasione, con all'interno un'ulteriore parentesi quadra contenente la proposta di integrazione ( abc ). Il testo eraso poteva naturalmente contenere abbreviazioni ( a(bc) ), o la presenza di abbreviazioni pu\u00f2 essere supposta dall'editore che integra il testo su erasione ( a(bc) ).\n es. \"CIL\", VIII 26542: P(ublio) Septimio Severo Getae Caes(ari) Aug(usto) n[ostro ---].\nUn segmento di testo eraso pu\u00f2 anche essere sostituito con un nuovo testo. Tale circostanza si verifica, ad esempio, quando un lapicida, accortosi dell'errore di copiatura, elimina tramite abrasione alcune lettere e le sostituisce con un testo corretto. In questi casi l'editore riporta il nuovo testo all'interno di doppie parentesi uncinate ( \u00ababc\u00bb ).\nParole sottintese o erronee, lettere omesse o aggiunte.\nFrequente nella pratica epigrafica \u00e8 anche l'omissione di parole la cui presenza doveva risultare ovvia e superflua per il lettore del tempo: \u00e8 il caso ad esempio del termine \"uxor \"o \"coniu(n)x\" (\"moglie\", \"coniuge\"), per cui a volte il nome della donna \u00e8 seguito da quello del marito al genitivo senza ulteriore specificazione. La parola sottintesa pu\u00f2 essere esplicitata dall'editore preceduta dalla locuzione latina \"scilicet \"(\"vale a dire\", \"s'intende\"), abbreviata e posta all'interno di parentesi tonde ( (\"scil\". abc) ).\nRiguardo alle parole contenenti errori, piuttosto comuni a causa dello scarso grado di alfabetizzazione della popolazione romana e dell'abbondante presenza di immigrati coatti (schiavi, liberti), \u00e8 doveroso notare che la tendenza alla correzione delle forme scorrette, intervenendo sul testo con appositi segni diacritici, \u00e8 stata nel tempo sostituita da una pi\u00f9 cauta tendenza alla conservazione della forma non ortodossa, la quale pu\u00f2 risultare utile per comprendere l'effettiva pronuncia della lingua nei vari periodi della storia romana e per individuarne le sfumature dialettali locali. Per la correzione delle parole erronee si utilizzano le parentesi graffe, per espungere lettere ripetute o aggiunte in modo inappropriato ( {abc} ), e la parentesi uncinata, per aggiungere lettere omesse dal lapicida ( &lt;abc&gt; ).\nQuando invece \u00e8 il lapicida stesso ad aggiungere una lettera o un'intera riga al testo, per correggere o integrare, si indica tra due virgolette inclinate ( `abc\u00b4 ). Spesso le lettere cos\u00ec aggiunte hanno un modulo minore rispetto alle altre, per collocarle tra le lettere gi\u00e0 presenti sul supporto, e sono dette per questo \"lettere nane\". La presenza di una lettera nana non \u00e8 per\u00f2 necessariamente sinonimo di un'aggiunta, in quanto talvolta il lapicida, per far rientrare il testo nella riga cos\u00ec come si era prefissato, era costretto a ridurre le dimensioni di una o pi\u00f9 lettere dell'ultima parola della riga.\nSimboli, segni speciali, numerali, figure nel testo.\nCome nelle lingue moderne anche i testi epigrafici latini possono contenere simboli di varia natura che corredano il testo. I pi\u00f9 comuni sono i simboli monetali (IIS, \"sesterzio\", che precede una cifra in numeri romani), la C rovesciata o retrograda (\u0186) impiegata per indicare sinteticamente la parola \"mulier \"(\"donna\"; ad esempio nelle locuzioni \"\u0186 l(ibertus)\" = \"((mulieris)) l(ibertus)\", \"liberto di una donna\"), il simbolo della centuria, anche usato per alludere al grado di centurione (\u3009), il cosiddetto theta nigrum (\u0398) utilizzato per precisare che un individuo era deceduto nel momento in cui fu apposta l'iscrizione (cui fa da contraltare la V di \"v(ivus)\" o\" v(ivit)\") e altri meno frequenti.\nUna classe a s\u00e9 di segni grafici speciali \u00e8 costituita dalle cosiddette lettere claudiane, introdotte dall'imperatore Claudio all'epoca della sua censura (47-48 d.C.), che trovarono impiego per un breve lasso di tempo, cadendo precocemente in disuso. Esse sono la F capovolta (\u2132; \"digamma inversum\"), usata per trascrivere il suono consonantico V, da sempre indistinto dalla vocale U nella scrittura latina; il segno \u2c75, corrispondente alla met\u00e0 sinistra della lettera H, introdotto per trascrivere il \"sonus medius\", analogo alla moderna pronuncia della lettera Y; il segno \u0186 (\"antisigma\"), per sostituire i suoni BS e PS, di cui non si conosce tuttavia alcuna attestazione epigrafica.\nI segni extraalfabetici vengono solitamente trascritti mediante l'uso della doppia parentesi tonda, al cui interno l'editore esplica il significato del segno ( ((abc)) ).\nSistema onomastico romano.\nIn epoca alto-imperiale ciascun cittadino romano di sesso maschile era contraddistinto da una formula onomastica composta da tre membri:\nPer quanto concerne le donne, non era tradizione nella cultura romana che esse possedessero un prenome, a causa dell'originario ruolo di inferiorit\u00e0 e di subordinazione al padre e al marito. Sono tuttavia attestate anche a livello epigrafico alcune eccezioni.\nFiliazione.\nParte integrante della formula onomastica romana era la filiazione, ovverosia l'indicazione del patronimico (i Romani, a differenza degli Etruschi, non contemplavano il matronimico). Il patronimico, costituito dall'abbreviazione del prenome del padre seguita dalla F di \"f(ilius)\"/\"f(ilia)\", era precisato dopo il \"nomen gentilicium\" e prima della trib\u00f9 o, in assenza di questa, del \"cognomen\". Nel caso di personaggi di nobili origini il patronimico poteva essere seguito dall'indicazione del nome del nonno paterno o di avi pi\u00f9 antichi (ad es. C\u00b7F\u00b7L\u00b7N\u00b7SEX\u00b7PRON, \"C(ai) f(ilius) L(uci) n(epos) Sex(ti) pron(epos)\", \"figlio di Gaio, nipote di Lucio, pronipote di Sesto\").\nTrib\u00f9.\nPoich\u00e9 il tradizionalismo insito nella cultura romana assegnava al possesso della terra un ruolo essenziale tra i valori fondanti della societ\u00e0, i cittadini romani erano iscritti nelle circoscrizioni elettorali (tribus) in relazione al luogo in cui detenevano la maggior estensione di propriet\u00e0 terriere, a prescindere dal luogo effettivo di residenza. Gli individui liberi di sesso maschile e maggiori di et\u00e0, appartenenti a famiglie stanziate a Roma ma con propriet\u00e0 terriere presso altre citt\u00e0 d'Italia o delle province, erano iscritti nei registri della trib\u00f9 rustica assegnata a quel dato centro. I nullatenenti (coloro che non detenevano alcuna propriet\u00e0 terriera, la gran massa della popolazione residente a Roma) maggiori di et\u00e0, di condizione libera e di sesso maschile, erano per lo stesso motivo iscritti in una delle quattro trib\u00f9 urbane. La precisazione della trib\u00f9 rustica di appartenenza manifestava pubblicamente il raggiungimento dello status di cittadino romano nonch\u00e9 il possesso di un certo benessere economico derivante dallo sfruttamento agricolo dei propri terreni; l'inclusione della trib\u00f9 rustica di appartenenza nella formula onomastica era pertanto entrata nella consuetudine fin dall'epoca repubblicana, solitamente abbreviata alle prime tre lettere ed inserita tra la formula di filiazione ed il \"cognomen\". L'iscrizione alle trib\u00f9 urbane era al contrario sentita come fonte di infamia: nelle epigrafi relative a liberti (ex schiavi che all'atto della manomissione ricevevano anche la cittadinanza romana), di norma iscritti in una delle trib\u00f9 urbane a causa della mancanza di possedimenti agricoli, la menzione della trib\u00f9 era generalmente omessa a livello epigrafico. Le donne, escluse dal diritto di voto, non erano registrate negli elenchi delle trib\u00f9; per tale ragione non pu\u00f2 trovarsi menzione di una trib\u00f9 in associazione ad un individuo di sesso femminile.\nEsempi di formule onomastiche complete.\n\"CIL, \"VI 32932:\n\"V(ivus); M(arcus) Lucilius M(arci) f(ilius) Sca(ptia) Paetus,\"\n\"trib(unus) milit(um), praef(ectus) fabr(um), praef(ectus) equit(um);\"\n\"Lucilia M(arci) f(ilia) Polla, soror.\"\nVivo; Marco Lucilio, figlio di Marco, della trib\u00f9 Scapzia, Peto,\ntribuno militare, prefetto del genio militare, prefetto della cavalleria;\nLucilia, figlia di Marco, Polla, sorella.\nL'iscrizione \u00e8 posta sul tamburo di base di un grande sepolcro a tumulo di et\u00e0 augustea, sul lato prospiciente l'antica via Salaria, poco al di fuori del pomerio di Roma. Il supporto \u00e8 costituito da blocchi in opera quadrata di marmo. Il campo epigrafico, lievemente convesso, \u00e8 delimitato da una cornice vegetale (\"kyma \"lesbio). L'epigrafe si compone di tre righe, scolpite in scrittura capitale di ottima fattura; lo spazio al di sotto dell'ultima riga di testo rimase vuoto per ospitare, presumibilmente, i nomi di altri parenti e discendenti, che non furono mai aggiunti. Il dedicante \u00e8 \"Marcus \"(prenome) \"Lucilius \"(gentilizio) \"Marci filius\" (formula di filiazione/patronimico) \"Paetus \"(\"cognomen \"derivato da una caratteristica fisica, \"guercio\"; \u00e8 possibile tuttavia che anche il padre portasse lo stesso \"cognomen \"e che essi fossero pertanto omonimi), cittadino romano della trib\u00f9 Scapzia. Egli era vivo nel momento in cui fu realizzata l'iscrizione, come si desume dalla presenza di una V in modulo lievemente minore anteposta al nome. Segue il cursus honorum: fu tribuno militare, prefetto del genio militare e della cavalleria, tutte cariche riservate a cittadini appartenenti all'ordine equestre. Segue la formula onomastica della sorella, priva di prenome e non preceduta dalla lettera V, segno che questa era premorta al fratello e che il sepolcro era stato edificato in primo luogo per contenere i suoi resti. Polla, dall'aggettivo \"paullus\", ha il significato di \"piccola\" e potrebbe indicare che era sorella minore di \"Paetus\".\n\"CIL\", VI 31584:\n\"Caeciliae\"\n\"Q(uinti) Cretici f(iliae)\"\n\"Metellae Crassi (\"scil\". uxori).\"\nA Cecilia,\nfiglia di Quinto Cretico,\nMetella, di Crasso (\"sott\". moglie).\nL'epigrafe, scolpita su un blocco convesso di marmo con cornice modanata, \u00e8 collocata sul tamburo del maestoso sepolcro posto poco prima del III miglio della via Appia antica a Roma, in localit\u00e0 Capo di Bove, datato alla seconda met\u00e0 del I secolo a.C. L'iscrizione \u00e8 articolata su tre righe e riporta il nome al dativo della dedicataria del mausoleo: \"Caecilia \"(gentilizio) \"Quinti Cretici filia\" (formula di filiazione/patronimico) \"Metella \"(\"cognomen\"), moglie di \"Crassus\". Si nota che la formula di filiazione non \u00e8 limitata al prenome abbreviato del padre seguito dalla F di \"filia \"ma comprende anche il suo \"cognomen\"; tale circostanza, del tutto infrequente, \u00e8 dovuta alla notoriet\u00e0 del padre (\"Quintus Caecilius Metellus Creticus\", appartenente alla \"gens Caecilia\", ramo dei \"Metelli\", detto \"Creticus \"in quanto conquistatore di Creta) e agli scopi per i quali fu eretto un sepolcro cos\u00ec monumentale, volto in primo luogo ad esaltare le glorie della famiglia. La defunta era pertanto identificata da un solo \"cognomen \"relativo al suo ramo familiare. L'esistenza di almeno un'altra parente stretta di sesso femminile chiamata \"Caecilia Metella\" (la figlia di Quinto Cecilio Metello Celere, lontana cugina della nostra Metella) fece s\u00ec che la defunta fosse ulteriormente identificata dal \"cognomen \"al genitivo del marito, \"Marcus Licinius Crassus\", il quale potrebbe essere stato, peraltro, il finanziatore del monumento.\nBreve storia dell'epigrafia latina.\nCiriaco d'Ancona.\nTra i pionieri dell'epigrafia, non solo latina, ma anche greca, si deve ricordare Ciriaco d'Ancona, vissuto a cavallo tra Trecento e Quattrocento e considerato fondatore dell'Archeologia; Giovanni Battista de Rossi, il noto archeologo ottocentesco, disse che l'attivit\u00e0 di Ciriaco nel copiare le iscrizioni antiche era compiuta con un'accuratezza tale da essere \"il merito e la gloria imperituri sul capo di Ciriaco\". Ciriaco tentava di interpretare le epigrafi presenti sugli antichi monumenti consultando le opere dei classici, che ricercava con assiduit\u00e0 nelle biblioteche. \u00c8 noto che durante le sue ricerche archeologiche in Grecia, aveva sempre con s\u00e9 i testi di Strabone, i quali, tra l'altro, contribu\u00ec a diffondere, copiandone i codici scoperti durante i suoi viaggi.\nFino al XIX secolo.\nFino alla seconda met\u00e0 dell'Ottocento l'interesse verso le epigrafi era spesso di tipo collezionistico ed antiquario, in quanto non esisteva una disciplina scientifica che recuperasse le epigrafi per catalogarle e realizzare un'edizione critica e filologia dei testi.\nLe iscrizioni avevano dato vita ai \"lapidari\", nei quali le epigrafi venivano esposte come quadri appesi alle pareti; in questo modo le epigrafi (soprattutto quelle realizzate su supporti lapidei) venivano sottratte al luogo del ritrovamento (e quindi decontestualizzate) e incassate nei muri per l'esposizione. Le epigrafi realizzate su altro materiale, in particolare su oggetti (\"instrumentum domesticum\"), erano spesso destinate ad arricchire collezioni private di ricchi antiquari.\nSolo nella seconda met\u00e0 del Settecento, nella cultura filologica italiana e tedesca, inizia a maturare la consapevolezza della necessit\u00e0 di un metodo scientifico che andasse a salvaguardare la storicit\u00e0 del documento. Una delle figure di spicco all'interno di questo quadro \u00e8 Scipione Maffei (1675-1755), che si prefisse lo scopo di creare un corpus delle epigrafi fino ad allora conosciute, operando per la prima volta una distinzione tra quelle greche e quelle latine. In un'importante opera del Maffei, l'\"Ars critica lapidaria\", si riscontrano i primi segni della ricerca di un metodo scientifico per la trattazione delle epigrafi. Scipione Maffei fu inoltre il primo a costituire un museo pubblico lapidario a Verona nel 1745.\nIl 1800.\nNella prima met\u00e0 del XIX sec iniziano in diversi paesi dell'Europa una serie di progetti per l'edizione dei testi epigrafici.\nIn Italia, l'Istituto Vaticano cura la pubblicazione di un corpus di iscrizioni cristiane, in Francia \u00e8 la casa editrice \"Les Belles Lettres\" a occuparsi delle pubblicazioni, mentre in ambito prussiano l'Accademia delle Scienze di Berlino, guidata dalla grandissima personalit\u00e0 di Theodor Mommsen, intraprende il monumentale progetto di un \"corpus\" di tutta l'epigrafia latina fino ad allora conosciuta, il \"CIL - Corpus Inscriptionum Latinarum\".\nSar\u00e0 questo progetto quello che si riveler\u00e0 vincente.\nIl \"Corpus Inscriptionum Latinarum\".\nIl \"CIL\" (\"Corpus Inscriptionum Latinarum\") \u00e8 una raccolta (o silloge, termine di comune utilizzo tra gli specialisti della materia) di iscrizioni latine, strumento fondamentale di consultazione per l'epigrafista, lo storico e l'archeologo, il cui primo volume \u00e8 stato pubblicato nel 1863 sotto la guida illustre di Theodor Mommsen. Ad esso, nel corso degli anni, si sono aggiunti altri sedici volumi, periodicamente aggiornati in seguito al rinvenimento di nuove epigrafi. Alcuni volumi sono oggi liberamente consultabili online attraverso il sito Arachne (vedi voce Corpus Inscriptionum Latinarum).\nLa struttura del C\"orpus\" \u00e8 la seguente:\nLa mole del progetto ha portato a notevoli difficolt\u00e0 nell'aggiornamento, per cui le diverse nazioni hanno scelto metodi diversi per aggiornare la raccolta epigrafica.\nIn Italia, l'Unione Accademica Nazionale aveva intrapreso un progetto chiamato \"Inscriptiones Italiae\", che doveva provvedere a un aggiornamento sistematico del \"CIL\"; la pubblicazione, per\u00f2, si \u00e8 limitata a poche uscite e il progetto venne in seguito abbandonato e sostituito dai \"Supplementa Italica.\"\nI \"Supplementa Italica\".\nIl progetto di aggiornamento del \"CIL \"per il territorio italiano, iniziato nel 1980 sotto la guida del prof. Silvio Panciera, adotta nell'edizione delle epigrafi un nuovo metodo, diverso da quello precedentemente utilizzato dal \"Corpus\", seguendo le disposizioni stabilite nella convenzione internazionale del 1980 (sistema di segni diacritici Panciera-Krummrey).\nI volumi finora pubblicati, a cura della Quasar, sono i seguenti:\nSerie \"Imagines\":\nDatabase epigrafici.\nLa diffusione generalizzata dei supporti informatici e dell'accesso alle reti telematiche ha spinto le universit\u00e0 italiane e straniere ad intraprendere progetti di digitalizzazione e schedatura del patrimonio epigrafico noto, sia di quello pubblicato nei volumi del \"CIL \"che di quello apparso in pubblicazioni successive o parallele ad esso. In particolare il progetto EAGLE (Electronic Archive of Greek and Latin Epigraphy), nato sotto il patrocinio dell'AIEGL (Association internationale d'\u00e9pigraphie grecque et latine), si \u00e8 posto come base per una banca dati unitaria di pubblica consultazione, attualmente strutturata in:\nAl di fuori delle banche dati federate del progetto EAGLE si pone la ricca Epigraphische Datenbank Clauss - Slaby (https://web.archive.org/web/20080917234104/http://www.manfredclauss.de/), realizzata su iniziativa del prof. Manfred Clauss della Johann Wolfgang Goethe-Universit\u00e4t di Francoforte, con oltre 520.000 iscrizioni registrate provenienti da tutto il mondo romano e 200.000 immagini fotografiche."}
{"id": "2324205", "revid": "263989", "url": "https://it.wikipedia.org/wiki?curid=2324205", "title": "HC Lada Togliatti", "text": ""}
{"id": "2324206", "revid": "478814", "url": "https://it.wikipedia.org/wiki?curid=2324206", "title": "Roi Et", "text": "Roi Et (in thailandese \u0e23\u0e49\u0e2d\u0e22\u0e40\u0e2d\u0e47\u0e14) \u00e8 una citt\u00e0 minore \"(thesaban mueang)\" della Thailandia di abitanti (2020). Il territorio comunale occupa una parte del distretto di Mueang Roi Et, che \u00e8 capoluogo della Provincia di Roi Et, nel gruppo regionale della Thailandia del Nordest. In citt\u00e0 hanno sede il governo provinciale e distrettuale.\nGeografia fisica.\nTerritorio.\nRoi Et si trova 516 km di strada a nord-est di Bangkok, in un territorio pianeggiante nella zona centrale dell'altopiano di Korat. Le acque del fiume che attraversa la citt\u00e0 fanno parte del sistema di affluenti del fiume Chi, che scorre una dozzina di chilometri a nord di Roi Et. Nei pressi del centro storico, circondato da un fossato, si trova il parco Somdet Phra Srinagarindra, il pi\u00f9 grande della citt\u00e0, che ospita un lago artificiale di 20 ettari. I rari alberghi sono nella zona a nord del centro. Le zone circostanti sono collinari, densamente popolate e particolarmente povere.\nClima.\nLa temperatura media mensile massima \u00e8 di 35\u00b0,7 e si ha ad aprile, durante la stagione secca, con picchi di 41\u00b0, mentre la media mensile minima \u00e8 di 17\u00b0, e si registra a gennaio, nella stagione fresca, con picchi di 6\u00b0,7 a dicembre. La media massima mensile delle precipitazioni piovose \u00e8 di 252,2\u00a0mm in agosto, nella stagione delle piogge, con un picco giornaliero di 198,6\u00a0mm in giugno. La media minima mensile \u00e8 di 2,1\u00a0mm in dicembre. La stagione fresca va da novembre a gennaio, quella secca da febbraio ad aprile e quella delle piogge da maggio a ottobre.\nStoria.\nSecondo la tradizione locale, la citt\u00e0 sorge dove si trovava l'importante insediamento di Sakhet Nakhon, risalente al IX secolo a.C., di cui resta probabilmente solo il fossato, che era circondato da mura con 11 porte di accesso. Le porte collegavano Sakhet Nakhon con altre 11 citt\u00e0 che erano sotto il suo controllo. Il nome di Roi Et, letteralmente 101 in lingua thai, potrebbe derivare da queste 11 antiche porte, in quanto il numero 11 si scriveva 10-1 in thailandese antico, e potrebbe quindi aver dato luogo all'odierno 101. Nei secoli successivi questa zona non ha avuto particolare rilevanza storica.\nNel XIV secolo Roi Et divenne uno degli avamposti del neo-formato Regno laotiano di Lan Xang nell'altopiano con il nome di \"Roi Et Pratu\" (101 porte). La zona rimase sostanzialmente deserta fino al XVIII secolo, quando, con la crisi che provoc\u00f2 la frammentazione di Lan Xang, iniziarono ad immigrare comunit\u00e0 di rifugiati, in particolare il nobile Thao Can Kheo e i suoi seguaci si stabilirono a Roi Et, e il vecchio avamposto si ingrand\u00ec lentamente fino a divenire una \"mueang\". In quel periodo fin\u00ec sotto il controllo del Regno di Champasak, che aveva la sua base nella zona dell'odierno Laos meridionale. Nei decenni successivi Roi Et rimase ai confini tra il Siam e i regni laotiani fino alla rivolta del re Anuvong, avvenuta nel 1827-1828, quando truppe siamesi giunsero a Roi Et e tatuarono i suoi abitanti imponendo l'influenza del Regno di Rattanakosin. Con la sconfitta di Anuvong e la brutale repressione che ne segu\u00ec, centinaia di migliaia di laotiani furono deportati nelle \"mueang\" dell'altopiano, passato sotto il rigido controllo di Bangkok.\nTradizionalmente legati all'agricoltura, alcuni abitanti di Roi Et si emanciparono nella prima met\u00e0 del XX secolo quando ebbero accesso all'Istruzione pubblica, rendendosi portavoce delle esigenze della popolazione rurale. Uno di essi, Thawin Udon, fu il primo parlamentare di Roi Et nel periodo che segu\u00ec la rivoluzione siamese del 1932 ed appoggi\u00f2 le riforme progressiste proposte da Pridi Banomyong. Un altro importante cittadino di Roi Et fu Maha Sila Viravong, promotore di un movimento pan-laotiano in opposizione alla thaificazione imposta dai regimi militari, il quale, per scampare agli arresti, fu costretto negli anni cinquanta a rifugiarsi in Laos, dove divenne uno dei principali promotori della cultura locale. In questo periodo, in tutto l'Isan vi furono molti degli abitanti che si unirono alla guerriglia del Partito Comunista della Thailandia o alle lotte del movimento laotiano indipendentista Lao Issara.\nNegli anni sessanta del XX secolo vi fu una massiccia emigrazione degli abitanti di Roi Et. Circa 10 anni dopo, un importante progetto di desalinizzazione attuato nella zona di Roi Et rese le terre locali maggiormente adatte alla coltivazione del riso e diede il via alla produzione del sale.\nMonumenti e luoghi d'interesse.\nL'attrazione principale cittadina \u00e8 la statua del Buddha Luangpho Yai alta 70 metri del Wat Buraphaphiram, nella zona nord-ovest del centro, che pu\u00f2 essere visitata salendo una scala al suo interno. Il Wat Klang, a nord del centro, presenta murales di un certo interesse. Nel parco Somdet Phra Srinagarindra ha sede il \"Lak mueang\", santuario che in ogni citt\u00e0 thailandese ospita il simbolo della locale divinit\u00e0 protettrice. Una dozzina di chilometri ad est di Roi Et vi sono le ben conservate rovine del tempio khmer Prang Ku. Le altre interessanti rovine dei templi khmer di Ku Kha Sing e Ku Phra Kona sono pi\u00f9 lontane, nella parte meridionale della provincia. Molti turisti si recano nell'estremo nord-est della provincia per visitare il \"Buddha Park\" dell'Isan Pha Nam Yoi, la cui attrazione principale \u00e8 un altissimo \"chedi\" a diversi piani situato sulla sommit\u00e0 di una collina che domina la foresta circostante.\nEconomia.\nL'economia della zona si basa in prevalenza sull'agricoltura, e fra i prodotti principali vi sono riso, granoturco, fagioli, tabacco e cotone. Buona importanza ha anche la pesca nei fiumi locali. L'industria \u00e8 scarsamente sviluppata mentre l'artigianato \u00e8 attivo con i prodotti del cotone e della seta. La zona di Roi Et \u00e8 famosa per la produzione dei \"kh\u00e8n\", strumenti musicali tipici nella tradizione del Laos e dell'Isan.\nInfrastrutture e trasporti.\nI trasporti municipali sono affidati soprattutto ai tuk-tuk e ai mototaxi. La stazione degli autobus si trova nella zona industriale a sud-ovest del centro. L'aeroporto di Roi Et \u00e8 20 km ad est della citt\u00e0. Non vi sono stazioni ferroviarie nelle immediate vicinanze, la stazione di Khon Kaen si trova circa 115 km a est."}
{"id": "2324208", "revid": "26244", "url": "https://it.wikipedia.org/wiki?curid=2324208", "title": "Passaggio a Nord-Ovest", "text": ""}
{"id": "2324209", "revid": "287204", "url": "https://it.wikipedia.org/wiki?curid=2324209", "title": "Siemens Desiro Classic", "text": "Il Desiro Classic \u00e8 un tipo di automotrice articolata prodotta dalla Siemens per rispondere alle esigenze dei servizi ferroviari regionali di media frequentazione.\nIl Classic \u00e8 il modello base della famiglia dei Siemens Desiro che comprende il \"Desiro UK\", costruito per le esigenze delle linee suburbane inglesi, il \"Desiro Main Line\" (ML), adatto ai servizi regionali a lunga distanza, e il \"Desiro Double Deck\", applicabile per quelli ad alta frequentazione.\nStoria.\nProgettato sul finire degli anni novanta, \u00e8 entrato in esercizio per la prima volta nel 2000 sulla \"Vogtlandbahn\" e su alcune linee regionali della Deutsche Bahn. Si \u00e8 poi diffuso in Danimarca, Austria, Ungheria e altri stati europei. Dal 2006, alcuni Desiro Classic sono in dotazione alla californiana NCTD.\nIn Germania \u00e8 stato classificato come \"Baureihe 642\" (Classe 642), mentre in Austria \u00e8 noto anche come \"\u00d6BB 5022\".\nIn Italia, la versione diesel fu presentata a titolo dimostrativo nel marzo 2002 sulla ferrovia Udine-Cividale e il 19 giugno 2005 sulla linea Iseo-Edolo.\nTecnica.\nIl Desiro Classic \u00e8 un convoglio bloccato composto da due moduli, entrambi motrici, collegati tra loro da un intercomunicante. Ogni modulo ha una lunghezza di mm e si appoggia ad un carrello lato cabina di guida e al carrello centrale. Complessivamente il convoglio \u00e8 lungo 41,7 metri, accoppiatori compresi, \u00e8 largo 2,83 m e ha un'altezza di 4,229 m.\nTutta la sezione passeggeri \u00e8 servita da un sistema di aria condizionata e da un sistema informativo elettronico. L'accesso da parte dei viaggiatori \u00e8 garantito da due porte per lato posti sulla parte del convoglio a piano ribassato: un accorgimento necessario per velocizzare l'incarrozzamento e ridurre i tempi di sosta presso stazioni e fermate. La parte a piano ribassato occupa circa il 60% della superficie del treno ed \u00e8 posta a 575 mm dal piano del ferro. I posti a sedere disponibili sono 128, compresi gli strapuntini, nella maggior parte dei casi ordinati in maniera che una fila di sedili sia posta di fronte ad un'altra. I gabinetti sono predisposti per l'utenza disabile.\nI motori, uno per ciascun modulo, sono posizionati sotto l'area rialzata dell'area viaggiatori. Sono motori turbodiesel a sei cilindri con raffreddamento ad acqua e cinque rapporti automatici che rispettano la normativa antinquinamento Euro 3.\nA richiesta, la Siemens pu\u00f2 predisporre il convoglio per la guida ad agente unico, dotandolo di un sistema di controllo automatico e telecamere a circuito chiuso."}
{"id": "2324210", "revid": "1543377", "url": "https://it.wikipedia.org/wiki?curid=2324210", "title": "Roccaferrara", "text": "Roccaferrara \u00e8 una piccola frazione del comune di Corniglio, in provincia di Parma; \u00e8 suddivisa nelle due localit\u00e0 di Roccaferrara Inferiore e Roccaferrara Superiore.\nLa frazione dista 4,19\u00a0km dal capoluogo.\nGeografia fisica.\nRoccaferrara \u00e8 raggiungibile attraverso una stretta strada comunale che dalla provinciale per Corniglio, dopo il bivio per Miano, si inerpica tra i boschi verso il monte Sillara. La prima localit\u00e0 cui si arriva \u00e8 Roccaferrara Inferiore, detta anche La Villa, che, collocata su un pianoro coltivato, sorge a 848\u00a0m s.l.m.\nDa quel punto la strada, diretta verso la vallata del rio Madon Grosso, si restringe ulteriormente e diviene notevolmente pi\u00f9 ripida, affiancando anche una serie di scoscese scarpate coperte di fitta vegetazione; la via, una volta raggiunta Roccaferrara Superiore alla quota di 931\u00a0m s.l.m., si trasforma in una mulattiera lastricata in pietra, che attraversa la localit\u00e0 posta sulla cresta di roccia per poi proseguire verso il monte Sillara.\nStoria.\nLa localit\u00e0 di Roccaferrara o Roccaferrata sorse in epoca medievale attorno al castello edificato a presidio dell'Alta val Parma; la pi\u00f9 antica testimonianza della sua esistenza risale al 1210, quando Armanno di Uberto da Cornazzano alien\u00f2 la castellania al vescovo di Parma Obizzo Fieschi.\nNel 1355 il vescovo Ugolino de' Rossi cedette per debiti i feudi episcopali di Roccaferrara, Corniglio, Roccaprebalza e Corniana al nipote Giacomo e al pronipote Bertrando, che ne presero possesso quindici anni dopo.\nNel 1400 i fratelli Giacomo, Pietro e Giovanni de' Rossi ricevettero conferma dell'investitura dal papa Bonifacio IX.\nNel 1464 Pier Maria II destin\u00f2 nel testamento numerosi feudi appenninici, tra cui Corniglio con Roccaferrara, al figlio Bernardo, che tuttavia premor\u00ec al padre; il Conte assegn\u00f2 quindi i feudi al figlio Guido, ma, a causa dello scoppio della guerra dei Rossi nel 1482, il conte Obietto Fieschi si impossess\u00f2 del maniero di Roccaferrara grazie al tradimento del castellano Giannantonio da Felino. Ci\u00f2 nonostante, l'anno seguente, al termine della guerra, il duca di Milano Ludovico il Moro invest\u00ec Pietro Francesco Visconti di Saliceto del feudo di Corniglio, comprendente anche Roccaferrara.\nLe terre furono successivamente assegnate al marchese Galeazzo Pallavicino. Nel 1521 Filippo Maria de' Rossi, figlio di Guido, riusc\u00ec a rientrare in possesso del castello di Corniglio e di tutte le sue pertinenze, che trasmise ai figli Camillo e Marsilio.\nNel 1568 il vescovo Alessandro Sforza di Santa Fiora recuper\u00f2 alla diocesi di Parma il feudo di Corniglio con Roccaferrara; pur confermandogli l'investitura, il duca Ottavio Farnese decret\u00f2 che le terre fossero restituite ai Rossi nel momento in cui lo Sforza avesse terminato il suo mandato; cinque anni dopo Camillo rientr\u00f2 cos\u00ec in possesso delle terre, che lasci\u00f2 al figlio legittimato Filippo Maria il giovane. Tuttavia, nel 1593 il Conte fu imprigionato alla Rocchetta di Parma e l'anno seguente i suoi beni furono assorbiti dalla Camera ducale di Parma.\nMonumenti e luoghi d'interesse.\nChiesa di Santa Maria Maddalena.\nEdificata intorno al 1770 sui resti dell'antico luogo di culto medievale, la semplice chiesa in pietra di Roccaferrara Superiore fu lievemente modificata nelle aperture del presbiterio tra il 1789 e il 1790; contigua ad altri edifici adiacenti, \u00e8 caratterizzata dalla mancanza della facciata; priva di decorazioni sia all'interno che all'esterno, presenta solo due nicchie ad arco ai lati del presbiterio.\nOratorio dell'Immacolata Concezione.\nEdificato in stile barocco tra il 1700 e il 1710 a Roccaferrara Inferiore, l'oratorio fu interamente restaurato tra il 1970 e il 1980 e adeguato ai dettami del Concilio Vaticano II; all'interno la navata, riccamente decorata, \u00e8 affiancata da due cappelle laterali.\nCastello.\nMenzionato per la prima volta nel 1210, il castello dei da Cornazzano fu acquistato in quell'anno dai vescovi di Parma; ceduto ai Rossi nel 1355, fu conquistato nel 1482 da Obietto Fieschi; assegnato nel 1483 a Pietro Francesco Visconti di Saliceto e successivamente a Galeazzo Pallavicino, fu riconquistato nel 1521 dai Rossi, che lo mantennero quasi ininterrottamente fino alla sua confisca nel 1594 da parte del duca di Parma Ranuccio I Farnese; abbandonato da tempo, cadde sempre pi\u00f9 in rovina, fino alla sua completa scomparsa.\nBorgo.\nRisalente all'epoca medievale, il borgo, definito uno dei pi\u00f9 suggestivi dell'Appennino tosco-emiliano, \u00e8 costituito da una serie di edifici in pietra, in parte coperti da tetti in lose grigie, che affiancano linearmente la mulattiera in selciato. Nonostante la scomparsa di ogni traccia delle antiche fortificazioni, di interesse risulta una massiccia costruzione a corte, con varie piccole finestre, in parte tamponate, tra cui una sormontata da un architrave decorato con un bassorilievo raffigurante una figura arborea."}
{"id": "2324214", "revid": "26630", "url": "https://it.wikipedia.org/wiki?curid=2324214", "title": "Salame Fabriano", "text": ""}
{"id": "2324215", "revid": "118132161", "url": "https://it.wikipedia.org/wiki?curid=2324215", "title": "Metrotranvia", "text": "La metrotranvia \u00e8 un mezzo di trasporto di persone di tipo tranviario che in tale segmento di offerta si pone con una velocit\u00e0 commerciale e una portata elevate. Definita anche come tranvia veloce, utilizza sistemi atti a evitare le interferenze con il traffico su gomma, con i velocipedi e con i pedoni, a differenza delle altre tranvie, sulla quale la circolazione avviene, di massima, promiscua ai veicoli stradali.\nCaratteristiche.\nPer consentire una pi\u00f9 elevata velocit\u00e0 commerciale vengono attuati opportuni provvedimenti, come l'asservimento semaforico. Le metrotranvie, come tutte le tranvie, sono soggette al codice della strada. Possono essere realizzati sistemi misti, solo in parte con caratteristiche di metrotranvia.\nI parametri identificativi di massima delle metrotranvie sono definiti dalle norme UNI 8379 e sono i seguenti:\nIn riferimento alla normativa UNI 8379 che opera la distinzione tra i vari sistemi di trasporto un aggiornamento degli anni novanta definisce cos\u00ec le metrotranvie:\nPu\u00f2 definirsi quindi, ad esempio, \"metrotranvia\" la nuova linea di Bergamo.\nI rotabili delle metrotranvie circolano, in superficie, anche insieme al traffico su gomma ma si preferisce, ove possibile, una sede tranviaria propria anche non sempre libera da incroci. In relazione a tali caratteristiche i rotabili delle metrotranvie (a differenza di quelli delle metropolitane) devono essere adeguati alle norme del codice della strada, con specchietti retrovisori e indicatore di direzione per poter circolare anche all'interno del traffico cittadino automobilistico.\nStadtbahn e pre-metro.\nLe \"Stadtbahn\" tedesche (pur rimanendo infrastrutture metrotranviarie) sono un tipo pi\u00f9 evoluto di tranvia pi\u00f9 simile alla metropolitana leggera per le capacit\u00e0 di trasporto e per le caratteristiche del servizio svolto. \nSono considerabili metrotranvie anche i sistemi cosiddetti \"pre-metro\", cio\u00e8 le reti tranviarie con tratti in galleria nelle zone centrali delle citt\u00e0. Sono reti \"pre-metro\" quelle di Anversa, di Bruxelles e di Charleroi.\nL'attuale moltiplicazione dei sistemi di trasporto a via guidata e a via vincolata rende ancor pi\u00f9 difficile una netta distinzione dei termini identificativi."}
{"id": "2324219", "revid": "1305772", "url": "https://it.wikipedia.org/wiki?curid=2324219", "title": "Lada Togliatti", "text": "Diverse societ\u00e0 sportive di Togliatti (Russia) portano il nome di Lada Togliatti, dovuto al fatto che queste squadre sono tutte legate all'industria automobilistica cittadina, la Lada-Vaz."}
{"id": "2324222", "revid": "125874839", "url": "https://it.wikipedia.org/wiki?curid=2324222", "title": "Boeing E/A-18G Growler", "text": "Il Boeing E/A-18G Growler (\"ruggente\" in inglese) \u00e8 un aereo imbarcato bimotore a getto sviluppato per la guerra elettronica progettato dall'azienda statunitense Boeing negli anni duemila.\nSecondo i piani della United States Navy, la marina militare degli Stati Uniti d'America, andr\u00e0 a sostituire nel servizio i precedenti Grumman EA-6B Prowler.\nStoria del progetto.\nTra la fine del XX secolo ed i primi anni 2000 la US Navy, visto l'approssimarsi della fine della vita operativa dell'EA-6B Prowler, cominci\u00f2 a valutare l'opportunit\u00e0 di richiedere lo sviluppo di un nuovo modello destinato a sostituirlo nel servizio imbarcato su portaerei. Per soddisfare tale esigenza la Boeing sottopose alla valutazione della marina l'opportunit\u00e0 di sviluppare un modello derivato dalla versione biposto del F/A-18F Super Hornet di cui manteneva la stessa cellula con alcune modifiche, come la sostituzione del cannone con apparecchiature elettroniche, al fine di abbattere sensibilmente i costi di sviluppo ed eventuale produzione. La US Navy si dichiar\u00f2 interessata ed il programma ebbe inizio con la pianificazione della costruzione di un prototipo a scopo di valutazione.\nIl 15 novembre 2001 la Boeing complet\u00f2 con successo il primo volo dimostrativo del suo F/A-18F \"F-1\", modello di transizione equipaggiata con un sistema ALQ-99 per la guerra elettronica destinato al progetto EA-18 Airborne Electronic Attack (AEA). Nel dicembre 2003 la US Navy sottoscrisse un contratto quinquennale per il \"system development and demonstration\" (SDD), ovvero un programma di sviluppo e dimostrazione in ambito operativo, del EA-18G..\nIn seguito la marina sottoscrisse un contratto per i primi quattro esemplari di serie nel luglio 2006.\nIl prototipo venne portato in volo per la prima volta il 15 agosto 2006 completando con successo il previsto programma di test preliminare, seguito dalla consegna dei primi due esemplari di preproduzione destinati all'USN rispettivamente nel settembre e nel novembre di quello stesso anno. Il primo esemplare di produzione in serie venne consegnato alla USN nel settembre 2007.\nTecnica.\nIl Growler, come il Super Hornet da cui deriva, \u00e8 un bimotore biposto ad ala trapezoidale pieghevole per limitare l'ingombro a bordo delle portaerei dotato di impennaggio a doppia deriva divergente.\nI motori General Electric F-414-GE-400 hanno le prese d'aria \u201ca scatola\u201d ai lati della fusoliera.\nIl carrello d'atterraggio \u00e8 di tipo triciclo anteriore con attacco per la catapulta di lancio, mentre per l'appontaggio \u00e8 dotato di un gancio d'arresto sotto alla coda.\nLa maggior parte dei sistemi di bordo e le prestazioni del velivolo sono uguali a quelle del Super Hornet: questo \u00e8 un considerevole vantaggio nelle pianificazione ed esecuzione delle missioni di scorta SEAD rispetto al Prowler, che aveva prestazioni inferiori agli aerei da scortare.\nL'equipaggio, costituito dal pilota e dall'operatore dei sistemi (Weapon System Officer, WSO), occupa un abitacolo in tandem su sedili eiettabili e dispone anche di comandi HOTAS (Hand On Throttle and Stick), per controllare i principali sistemi dell'aereo tramite comandi posti sulla cloche e sulle leve di comando dei motori, e HMCS (Helmet Mounted Cueing System), per asservire il puntamento delle armi e sensori al movimento della testa.\nAvionica.\nLa maggior parte dei sistemi avionici di bordo, incluso il radar Active Electronically Scanned Array (AESA) APG-79, sono identici a quelli installati sul Super Hornet.\nPer il proprio ruolo principale di guerra elettronica, il Growler \u00e8 dotato di:\nPer le missioni di guerra elettronica il Growler pu\u00f2 trasportare ai piloni alari e ventrale fino a cinque pod AN/ALQ-99 (gli stessi utilizzati dal sui predecessore, l'EA-6B Prowler), che permette di irradiare in una vastissima gamma di frequenze. Proprio questi ultimi pod sono fonte di non pochi problemi. Retaggio del Prowler, essi sono oggetto di frequenti malfunzionamenti, tant'\u00e8 che, all'inizio, venivano volate missioni di due velivoli, per poi passare ad uno solo, tenendo il secondo di riserva, in caso di malfunzionamento dei pod del primo. Inoltre l'ALQ-99 interferisce con il radar AESA, riduce con la sua ingombrante massa la velocit\u00e0 a mach 0,95, per questo motivo l'US Navy ha iniziato alcuni programmi per nuovi pod per sostituirlo.\nArmamento.\nIl Growler, come il Super Hornet, ha tre piloni sotto ogni semiala e tre stazioni di carico sotto alla fusoliera, una centrale e le altre ai lati, mancano invece le rotaie lanciamissili alle estremit\u00e0 delle ali, sostituite da carenature contenenti apparecchiature da guerra elettronica, anche il cannone M61 Vulcan nel muso \u00e8 stato rimosso per lo stesso motivo.\nIl Growler per le missioni SEAD di tipo \"hard kill\", cio\u00e8 la distruzione fisica dei radar della contraerea, \u00e8 dotato di missili AGM-88 HARM, come il Prowler ICAP III.\nIl Growler pu\u00f2 essere equipaggiato anche con missili aria-aria AIM-120 AMRAAM per autodifesa o altre missioni aria-aria, inoltre pu\u00f2 compiere missioni di attacco al suolo con bombe guidate plananti AGM-154 JSOW (Joint Stand-Off Weapon) per cui \u00e8 un aereo molto pi\u00f9 versatile del suo predecessore.\nImpiego operativo.\nNel febbraio 2011 il VAQ-141 Shadowhawk di base sulla NAS (Naval Air Station) Whidbey Island nello Stato di Washington \u00e8 stato dichiarato operativo.\nIn seguito \u00e8 stato imbarcato sulla portaerei classe Nimitz per la prima crociera operativa del Growler.\nLa \"George Bush\", dopo avere partecipato ad esercitazioni nell'Oceano Atlantico, ha raggiunto l'Oceano Indiano dove ha iniziato a partecipare alle operazioni New Dawn in Iraq e Enduring Freedom in Afghanistan.\nA queste operazioni gi\u00e0 prendevano parte alcuni EF-18G del VAQ-132 Scorpions, primo squadron operativo su Growler, rischierati in Iraq sulla base di Al Asad.\nIn queste operazioni i Growler sono impiegati prevalentemente per disturbare le comunicazioni nemiche.\nIn seguito alcuni aerei del VAQ-132 sono stati trasferiti sulla Base aerea di Aviano per partecipare all'operazione Unified Protector in Libia.\nI piani dell'US Navy prevedono di completare la sostituzione dei Prowler coi Growler nel 2015.\nLivree.\nIl Growler ha la stessa livrea del Super Hornet basata su due diverse tonalit\u00e0 di grigio, grigio medio FS36320 sulle superfici superiori e grigio-azzurro chiaro FS36375 sulle superfici laterali ed inferiori.\nQuesta livrea \u00e8 molto simile a quella applicata agli F-15 Eagle dell'USAF e dell'Eurofighter Typhoon."}
{"id": "2324230", "revid": "585241", "url": "https://it.wikipedia.org/wiki?curid=2324230", "title": "Amazon CloudFront", "text": "Amazon CloudFront \u00e8 un servizio di content distribution offerto da Amazon Web Services. \nCloudfront \u00e8 stato lanciato il 18 novembre 2008, in versione beta.\nI dati, solitamente video o immagini, vengono replicati in location distribuite su pi\u00f9 continenti; in Europa i server sono dislocati in Olanda, Germania, Irlanda, Finlandia, Inghilterra, Spagna, Francia, Italia, Svezia, Austria, Polonia, Svizzera.\nI contenuti vengono serviti agli utenti finali dal server pi\u00f9 \"vicino\", ovvero il server che permette di avere performance di rete migliori."}
{"id": "2324232", "revid": "339392", "url": "https://it.wikipedia.org/wiki?curid=2324232", "title": "Dvorcovaja Nabere\u017enaja", "text": ""}
{"id": "2324234", "revid": "143439", "url": "https://it.wikipedia.org/wiki?curid=2324234", "title": "May day", "text": ""}
{"id": "2324236", "revid": "123685131", "url": "https://it.wikipedia.org/wiki?curid=2324236", "title": "Salame di Fabriano", "text": "Il salame di Fabriano \u00e8 un salume a base di carne di maiale.\nZona di produzione.\nIl salame di Fabriano \u00e8 un prodotto tipico della tradizione marchigiana con particolare riferimento alla zona di produzione geograficamente individuata dai seguenti comuni: Fabriano, Arcevia, Cerreto d'Esi, Genga, Serra San Quirico, Sassoferrato, Matelica, Esanatoglia, Serra Sant'Abbondio, Frontone, Pergola, Pioraco e Fiuminata.\nIngredienti.\nNei luoghi di produzione tradizionali si impiegano ancora le carni ottenute dalle razze autoctone dell'entroterra anconetano dal tipico colore scuro; questo perch\u00e9 in passato era predominante la razza nera, ma oggi il suino che si alleva e si utilizza per la produzione del salame di Fabriano \u00e8 quello derivato dall'impiego indifferente di razze bianche e scure purch\u00e9 nato nel territorio dell'Appennino umbro-marchigiano. L'et\u00e0 ideale per la macellazione \u00e8 quella che storicamente veniva definita dalla tradizione come \u201canimale sopranno\u201d, cio\u00e8 un suino con almeno 12 mesi d'et\u00e0, alimentato con mangimi OGM free.\nDei suini si utilizzano solo le parti pregiate e di prima qualit\u00e0 derivanti dalla spalla (solo il fiocco), dalla coscia con l'aggiunta del fondello. Assolutamente vietate l'impiego o aggiunta di tagli non di prima qualit\u00e0.\nIl grasso rappresenta un percentuale di circa l'8-12%, viene prelevato dalla fascia adiposa dorso-lombare e tagliato a cubetti (in quantit\u00e0 proporzionali all'impasto magro) di 0,5-1 centimetri.\nL'impasto, con l'aggiunta di sale, pepe (macinato ed in grani) e vino bianco, viene inserito preferibilmente nel budello gentile che rappresenta la sezione dell'intestino pi\u00f9 adatta alle lunghe stagionature ed in grado di conferire aromi particolari. \u00c8 vietato aggiungere grasso nell'impasto.\nPreparazione.\nL'impasto subisce un primo taglio con trafile grosse, poi \u00e8 ripassato almeno due volte in trafile pi\u00f9 strette fino ad arrivare alla giusta grana. L'impasto \u00e8 condito con 26 \u2013 29 grammi di sale per chilo di prodotto, pepe nero in polvere e in grani (in misura totale non superiore ai 5 grammi) e vino bianco. \nIl lardo, tagliato a cubetti, viene salato e mescolato all'impasto di tagli di carne prima dell'insaccatura. Poi il tutto \u00e8 insaccato e pressato nel budello naturale, preferibilmente gentile che viene dissalato mediante lavaggio con vino bianco naturale privo di additivi o trattamenti chimici (prima dell'insacco), aceto e acqua calda.\nI salumi confezionati nel budello vengono appesi senza contatti (per evitare l'insorgere di muffe indesiderate) e lasciati riposare (essiccazione) per un periodo di 2- 3 giorni in appositi locali riscaldati a fuoco lento, in modo da consentire l'asciugatura delle parti acquose che il budello pu\u00f2 aver assunto nella fase di lavaggio. Quindi il salame passa nei locali di maturazione dove resta per un periodo di 50/60 giorni dove gli ambienti hanno una temperatura di circa 14\u00a0\u00b0C ed umidit\u00e0 relativa di circa l'80%.\nCertificazioni e riconoscimenti.\nIl Salame di Fabriano \u00e8 Presidio Slow Food."}
{"id": "2324237", "revid": "110157", "url": "https://it.wikipedia.org/wiki?curid=2324237", "title": "Giardino d'Estate", "text": "Il Giardino d'Estate () \u00e8 un parco che si trova a San Pietroburgo e fu in principio realizzato su progetto di Pietro il Grande, zar di Russia, come giardino alla francese.\nCaratteristiche.\nQuesto complesso architettonico e naturale, risalente al 1704, rappresenta uno dei monumenti artistici pi\u00f9 significativi della prima met\u00e0 del Settecento del barocco russo e si trova sulle rive della Fontanka, con un ingresso che affaccia sul lungoneva del Palazzo, sulla riva opposta della Neva su cui sorge la casetta di Pietro I, ed un altro di fronte al castello degli Ingegneri. All'interno del giardino \u00e8 presente un vasto complesso di sculture principalmente veneziane, opera dei maestri pi\u00f9 rinomati di allora: Antonio Corradini, Pietro Baratta, Giovanni Bonazza, Marino Groppelli, Paolo e Giuseppe Groppelli, Francesco Penso, Giuseppe Torretti, Bartolomeo Modolo, Giovanni Zorzoni, Enrico Meyring, Antonio Tarsia. Molti busti - 12 sibille: Samia, Persica, Europea, Delfica, Frigia, Ellespontica, Libica, Cimmeria, Cumana, Eritrea, Agrippina. La scelta \u00e8 dovuta all'allora agente dello Zar nella Repubblica di Venezia Savva Luki\u010d Vladislavi\u010d detto Raguzinskij che si occup\u00f2 sia di commissionare opere originali che recuperarne altre gi\u00e0 esistenti sul mercato.\nFra il 1771 ed il 1784 fu installata una cancellata in ghisa in stile neoclassico del Velten, che separa il parco dalla passeggiata pubblica del Lungoneva del Palazzo. La ringhiera \u00e8 sospesa tra 36 colonne di granito coronate da urne e vasi.\nAl suo interno si trova il Palazzo d'Estate, successiva dimora dello stesso zar, nonch\u00e9 la casa del t\u00e8, quella del caff\u00e8 ed un monumento a Ivan Andreevi\u010d Krylov."}
{"id": "2324240", "revid": "263989", "url": "https://it.wikipedia.org/wiki?curid=2324240", "title": "HC Torpedo Togliatti", "text": ""}
{"id": "2324244", "revid": "181699", "url": "https://it.wikipedia.org/wiki?curid=2324244", "title": "Giardino d'estate", "text": ""}
{"id": "2324251", "revid": "1798099", "url": "https://it.wikipedia.org/wiki?curid=2324251", "title": "Protopapa", "text": "Protopapa (in greco \u03a0\u03c1\u03c9\u03c4\u03cc\u03c0\u03b1\u03c0\u03c0\u03b1\u03c2 \"Protopappas\") \u00e8 un titolo della chiesa greco-ortodossa. Il suo significato \u00e8 quello di \"primo padre\", \"primo prete\" (\u03a0\u03b1\u03c0\u03c0\u03ac\u03c2 o \u03a0\u03ac\u03c0\u03c0\u03b1\u03c2, \"pappas\" \u00e8 il termine consueto per indicare i sacerdoti nei riti orientali), e corrisponde quindi ad \"arciprete\". \u00c8 anche la denominazione di colui che \u00e8 preposto ad una comunit\u00e0 religiosa, o una chiesa parrocchiale. Il protopapa nella chiesa di S. Sofia di Costantinopoli godeva di un tale prestigio che nelle funzioni ecclesiastiche occupava il primo posto dopo il patriarca, essendo capo del tribunale ecclesiastico, ed era chiamato \"Magnus Protopapas\". \nAnche l'imperatore bizantino aveva, nella sua cappella un protopapa, che presiedeva al clero patriarcale e al clero palatino.\nIl titolo di protopapa venne utilizzato anche nelle chiese bizantine in Italia e sopravvive in alcune chiese di rito greco. \nSpecialmente nelle regioni d'Italia che a lungo hanno preservato il rito bizantino, il titolo di Protopapa \u00e8 tradizionalmente conferito ai titolari di un ufficio - solitamente parrocchiale - storicamente legato alle comunit\u00e0 di rito bizantino. Tra i tanti, si pu\u00f2 ricordare il titolo di Protopapa legato all'ufficio di parroco della chiesa protopapale di Santa Maria della Cattolica dei Greci in Reggio Calabria: il Protopapa della Cattolica dei Greci \u00e8 stato fino al XIX secolo il \"capo\" del rito greco, al punto che questa chiesa \u00e8 stata - fino al 1818 - la concattedrale della Arcidiocesi di Reggio Calabria-Bova. "}
{"id": "2324254", "revid": "2117237", "url": "https://it.wikipedia.org/wiki?curid=2324254", "title": "Negoziazione operativa", "text": "Per negoziazione operativa si intende un metodo di intervento nei casi di reati nei quali siano presenti ostaggi, mediante l'intervento di figure specializzate a trattare la liberazione degli stessi.\nAlcuni studiosi fanno risalire l'inizio delle ricerche sulla diversa possibilit\u00e0 di gestire le situazioni di crisi in presenza di ostaggi ad un episodio verificatosi a Monaco nel settembre del 1972, quando alcuni terroristi palestinesi presero in ostaggio 11 atleti israeliani che stavano partecipando alle manifestazioni olimpioniche. In quella occasione le richieste avanzate dai terroristi furono respinte e la polizia di Monaco decise per l'intervento armato. A seguito dello scontro a fuoco cos\u00ec sviluppatosi e durato circa un'ora e mezza, morirono 17 persone: 1 poliziotto, 5 degli 8 terroristi e tutti gli 11 ostaggi . L'episodio, gi\u00e0 di per s\u00e9 violento e tragico, ebbe una cassa di risonanza ancora maggiore in virt\u00f9 del contesto nel quale venne a svilupparsi ed indusse molti Paesi a riconsiderare il ruolo delle forze di polizia nella gestione di questo tipo di crisi. \nSin dal gennaio del 1973 si cominciarono ad elaborare negli Stati Uniti programmi per il recupero degli ostaggi attraverso l'uso di team specializzati e, per la prima volta, si cominciarono a dotare questi gruppi specializzati non solo di armi idonee al particolare impiego, ma anche di un membro della polizia addestrato alla negoziazione con i sequestratori . Harvey Schlossberg, psicologo della polizia, per primo cur\u00f2 i programmi di addestramento di questi gruppi che riscossero particolare interesse anche da parte dell'FBI che, a sua volta, svilupp\u00f2 il SOARU (Special Operations and Research Unit), una nuova unit\u00e0 altamente specializzata il cui compito era quello di formare i negoziatori. In pochi anni questa nuova figura fu inserita in un numero sempre maggiore di reparti della polizia degli Stati Uniti e successivamente anche nel nord Europa ed in altri Paesi del mondo.\nTra i diversi casi di reati con presenza di ostaggi, ne sono stati evidenziati e studiati due (Ciro Guida, \"La cultura negoziale\") che si manifestano con maggiore frequenza e la cui risoluzione meglio si presta all'impiego di un team del negoziatore:\nI tipi di negoziazione.\nNegoziazione in caso di emergenza.\nNella negoziazione in caso di emergenza il sequestro di persona \u00e8 solo occasionale, in quanto l'azione delinquenziale nasce con finalit\u00e0 diverse e nel nostro Paese \u00e8 sicuramente quello che si manifesta con maggiore frequenza. \u00c8 la circostanza in cui i rapinatori non possono uscire dal luogo in cui stanno commettendo la rapina per il tempestivo intervento delle forze dell'ordine e si trovano quindi, da rapinatori a trasformarsi in sequestratori (ma potrebbe a questo, essere anche assimilato il caso della rivolta in carcere). In questi casi, sebbene le motivazioni che spingono all'azione criminale siano diverse e cos\u00ec pure le finalit\u00e0 che si propongono, il delinquente non ha come obiettivo primario dell'azione il prendere un ostaggio ed anzi, questo pu\u00f2 talvolta rappresentare un impaccio. La presenza casuale e non premeditata degli ostaggi si riflette non poco sulle necessit\u00e0 ma anche sulle opportunit\u00e0 del sequestratore. Infatti, se da un lato gli ostaggi rappresentano necessit\u00e0 che devono essere gestite, \u00e8 anche vero che sono il mezzo attraverso il quale il sequestratore pu\u00f2 ottenere il raggiungimento dei suoi scopi. Ugualmente, dal punto di vista del negoziatore, l'ostaggio rappresenta la possibilit\u00e0 di fare concessioni al sequestratore e quest'ultimo, deve sapere di non poter chiedere nulla senza concedere qualcosa in cambio.\nNegoziazione in stato di crisi.\nNella negoziazione in stato di crisi \u00e8 delineata una situazione sociale ben diversa, agitata da forti tensioni politico-religioso-economiche, con stati di tensione dell'ordine pubblico, magari imponenti manifestazioni di piazza. In occasioni di questo genere, tipiche della nostra societ\u00e0 degli anni '70, ma per altri versi molto vicine ad alcune fenomenologie dei giorni nostri, \u00e8 possibile che frange di dissidenti compiano azioni terroristiche che comprendono il sequestro di persona con molteplici scopi: ottenere la liberazione di compagni di lotta, fare rivendicazioni politiche, ottenere pubblicit\u00e0 per il movimento cui appartengono e cos\u00ec via. Di notevole rilevanza \u00e8 l'aspetto della negoziazione interculturale in caso di crisi di ostaggi detenuti da gruppi politici o religiosi estremisti.\nLe competenze del negoziatore in stato di crisi.\nSecondo Strentz, i meccanismi da attivare nella negoziazione in stato di crisi sono quelli delle abilit\u00e0 di ascolto attivo. Il processo di ascolto attivo \u00e8 multiforme e non \u00e8 necessario utilizzarli tutti. Esempi di tecniche sono:\nL'importanza delle capacit\u00e0 di ascolto attivo nella negoziazione in stato di crisi viene enfatizzata anche dalla Harvard Law School nel suo Program on Negotiation dedicato alla risoluzione negoziata dei conflitti."}
{"id": "2324261", "revid": "3115", "url": "https://it.wikipedia.org/wiki?curid=2324261", "title": "Brestie", "text": "Brestie, gi\u00e0 Brestia (in sloveno Brestje) \u00e8 un paese della Slovenia, frazione del comune di Collio.\nLa localit\u00e0 \u00e8 situata nella parte orientale del Collio sloveno a 260.6 metri s.l.m. ed a 4.8 kilometri dal confine italiano.&lt;br&gt;\nL'insediamento (\"naselja\") \u00e8 anche costituito dall'agglomerato di: Figovizza (\"Figovica\").\nSotto il dominio asburgico Brestie fu frazione del comune di San Martino.\nCorsi d'acqua.\n\"Traven\u010di\u010d\""}
{"id": "2324262", "revid": "297802", "url": "https://it.wikipedia.org/wiki?curid=2324262", "title": "DANGERDOOM", "text": ""}
{"id": "2324263", "revid": "1305772", "url": "https://it.wikipedia.org/wiki?curid=2324263", "title": "Super Puzzle Fighter II Turbo", "text": " \u00e8 un videogioco arcade sviluppato e pubblicato nel 1996 da Capcom per CP System II.\nIspirato al titolo precedente della stessa software house \"Pnickies\" e a \"Puyo Puyo Tsu\" della SEGA, il videogioco rompicapo riprende personaggi, livelli e musiche delle serie \"Street Fighter\" e \"Darkstalkers\" riadattandoli allo stile grafico super deformed.\nConvertito inizialmente per Sega Saturn e PlayStation, il gioco ha ricevuto una versione portatile per Game Boy Advance. Oltre ad essere stato distribuito in Giappone per Sega Dreamcast, un remake del titolo in alta definizione \u00e8 stato commercializzato su PlayStation Network e Xbox Live Arcade con il titolo \"Super Puzzle Fighter II Turbo HD Remix\".\nModalit\u00e0 di gioco.\nIn una schermata \"contenitore\" simile a quella proposta in \"Tetris\", il giocatore affronta la caduta verticale di blocchi a forma di gemme \"carr\u00e8\" in gruppi di due che riempiono sino a 6 colonne di 12 gemme in lunghezza.\nI blocchi in movimento possono essere spostati a destra, a sinistra oppure spinti verso il basso per accelerarne la caduta.\nLe gemme \"Normali\" sono suddivise per colori (rosso, blu, giallo, verde) e, fin quando in caduta, possono ruotare in senso orario e antiorario attorno all'asse della gemma cui sono abbinate.\nStesse caratteristiche possiedono le gemme \"Crash\", rappresentate come sfere trasparenti dal nucleo carico di energia, con in pi\u00f9 la propriet\u00e0 di frantumare s\u00e9 stesse e le gemme del loro medesimo colore cui vengono in contatto.\nPrerogativa specifica delle gemme Normali \u00e8 invece la possibilit\u00e0 di fondersi creando blocchi di dimensioni maggiori a seguito del contatto simultaneo tra un minimo di quattro gemme dello stesso colore. Il blocco unico che si viene ad originare prende il nome di gemma \"Power\" e pu\u00f2 essere ulteriormente ingrandito aggiungendo un numero di gemme pari alla base o all'altezza del blocco (es. un blocco formato da 3 gemme alla base e da 4 in altezza potr\u00e0 essere sviluppato solamente facendovi entrare in contatto 3 gemme in orizzontale oppure 4 gemme in verticale).\nLa schermata di gioco \u00e8 divisa in due sezioni, sul lato sinistro \u00e8 collocato il \"contenitore\" del Giocatore 1, sul lato destro specularmente quello avversario. Similmente ad altri puzzle-game, in un apposito riquadro accanto alla zona di ingresso dei blocchi si visualizza quello che verr\u00e0 lanciato successivamente.\nObiettivo del gioco \u00e8 saturare di blocchi il campo rivale fino all'ostruzione della rispettiva zona di ingresso.\nCi\u00f2 si attua in massima parte attraverso l'uso di gemme denominate \"Counter\". Queste appaiono come delle gemme Normali con una cifra al loro interno. Quando una gemma Crash annichilisce s\u00e9 stessa e un'altra gemma, un corrispettivo blocco Counter precipita per reazione nel campo avversario. Caratteristica della gemma Counter \u00e8 l'essere inattiva, quindi non rimovibile, fino alla caduta di un numero di blocchi corrispondenti alla cifra riportata. Ne consegue che per maturare la possibilit\u00e0 di eliminare una singola gemma si \u00e8 costretti giocoforza a sacrificare spazio vitale. Un'alternativa per liberarsene viene fornita dal contatto con la frantumazione di una gemma del suo medesimo colore: l'annichilimento che ne segue coinvolge anche quella inattiva.\nIl numero di blocchi Counter inviabili all'avversario pu\u00f2 essere moltiplicato sia sfruttando le gemme Power, la cui distruzione genera blocchi in quantit\u00e0 superiori alla somma delle sue parti, sia usando la combo \"Chain\", disponendo le gemme in modo che all'avvenuta frantumazione di una ne segua immediatamente un'altra a cascata.\nIn aggiunta, ogni 25 blocchi caduti ne appare uno caratterizzato da una gemma \"Super\" a forma di diamante iridato il cui contatto con un pezzo ha come effetto la frantumazione simultanea di tutte le altre gemme del medesimo colore presenti su schermo, siano esse Normali, Crash, Power o Counter.\nL'avversario ha la possibilit\u00e0 di reagire nell'intervallo di tempo che va dall'attacco fino alla caduta di un blocco nel suo campo. Il contrattacco si traduce in una diminuzione del numero di Counter inviati, visualizzato in alto, fino all'eventuale azzeramento o all'inversione del colpo.\nLa scelta del personaggio da interpretare determina la modalit\u00e0 di attacco, ovvero il colore e l'ordine di caduta dei blocchi Counter che il rivale subisce.\nVersioni.\nOltre alle difficolt\u00e0 base (Easy, Normal, e Hard), la versione casalinga permette l'organizzazione di una difficolt\u00e0 personalizzata, modificando la velocit\u00e0 di gioco e la quantit\u00e0 della gemme predisposte a scendere; caratteristica assente in \"HD Remix\".\nNelle versioni casalinghe \u00e8 disponibile la modalit\u00e0 \"Street Puzzle Mode\". In \"HD Remix\" alcuni dei bonus sbloccabili attraverso questa sezione sono diventati accessibili di default (es. personaggi segreti), ma molti sono stati rimossi.\nIl tutorial \"Saikyo-Ryu Dojo\" esplicato da Dan, nella versione arcade si limita a una scena dimostrativa, nel porting per console viene reso accessibile tramite il menu principale. Nell\"'HD Remix\" \u00e8 stato sostituito da una spiegazione redatta di quattro pagine.\nIn \"HD Remix\" ci sono diverse modifiche estetiche, ad esempio le gemme distruttibili posseggono un determinato elemento ambientale.\nInfluenza.\nNel 1997 la Capcom realizza Pocket Fighter, un picchiaduro dal gameplay ispirato alla saga di Street Fighter ma con grafica e personaggi interamente mutuati da SPFII.\nIl picchiaduro dispone di un minigioco chiamato Puzzle Kombat, caratterizzato da gameplay e grafica \"super deformed\" simili a SPFII adattati allo stile gore della saga."}
{"id": "2324267", "revid": "3115", "url": "https://it.wikipedia.org/wiki?curid=2324267", "title": "Gugnazze", "text": "Gugnazze, gi\u00e0 Gugnaz (in sloveno Gonja\u010de) \u00e8 un paese della Slovenia, frazione del comune di Collio.\nLa localit\u00e0 \u00e8 situata nella parte orientale del Collio sloveno a 291,1 metri s.l.m. ed a 4,4 kilometri dal confine italiano.\nL'insediamento (\"naselja\") \u00e8 anche costituito dagli agglomerati di: Bala [o Balla] (\"Bale\") e \"Podbale\".\nSotto il dominio asburgico Gugnazze fu frazione del comune di San Martino.\nGeografia fisica.\nRappresentato in parte nella carta IGM al 25.000: 26-III-SO.\nAlture principali.\n\"Mejnik\", 321\u00a0m\nCorsi d'acqua.\ntorrente Versa (\"Bir\u0161a\"); torrente Imegna (\"Imenj\u0161\u010dica\")"}
{"id": "2324270", "revid": "767487", "url": "https://it.wikipedia.org/wiki?curid=2324270", "title": "Miniera di Montecastelli", "text": "La miniera di Montecastelli o del Pavone \u00e8 una miniera di rame situata tra i comuni di Pomarance e di Castelnuovo di Val di Cecina, in provincia di Pisa, presso il letto del torrente Pavone. La miniera venne sfruttata nell'Ottocento. \nStoria.\nI giacimenti di minerale di \"Monterufoli\" e di \"Micciano\" erano stati sfruttati gi\u00e0 durante l'et\u00e0 del ferro e il periodo arcaico etrusco, epoche nelle quali erano collegate all'insediamento di Rocca Sillano.\nLa miniera era abbandonata durante il Medioevo, ma a partire dalla fine del Cinquecento a pi\u00f9 riprese se ne tent\u00f2 una riapertura ad opera dei Medici. Nuovi scavi vennero condotti a partire dal 1827 e nel 1832 era stato rinvenuto un filone di rame che prometteva di dare gli stessi risultati della miniera di Montecatini. Un'iscrizione presente nella cappella scavata nelle gallerie riporta la sospensione dei lavori il 30 settembre del 1869.\nNel periodo in cui rimase aperta, la miniera ebbe rilievo nell'economia della zona, a causa dello sbocco occupazionale che offriva in un territorio collocato al di fuori delle aree pi\u00f9 industrializzate. La miniera e il suo indotto di attivit\u00e0 artigianali avevano dato lavoro, nel periodo di maggior sviluppo, a diverse centinaia di persone. Con la chiusura della miniera si verific\u00f2 una crisi occupazionale e un aumento del fenomeno dell'emigrazione, registrato nel comune di Castelnuovo nel censimento del 1901.\nDescrizione.\nLa miniera aveva numerose gallerie (la pi\u00f9 lunga, destinata al deflusso delle acque utilizzate per il funzionamento dei macchinari e per il lavaggio del minerale, raggiungeva oltre 700 m) e un pozzo che raggiungeva il livello pi\u00f9 basso, profondo 170 m.\nLe gallerie sono in buono stato di conservazione, soprattutto dove erano ospitati i macchinari: in questi punti sono molto ampie e completamente armate da volte in mattoni intonacati e parzialmente intonacati. In questa zona, centro delle attivit\u00e0 minerarie, era inoltre presenteuna piccola cappella dipinta di azzurro. L'aerazione fino a questo punto \u00e8 sufficiente, grazie al sistema escogitato, basato sui moti convettivi dei gas che si innescano al variare della loro temperatura. Le gallerie dove veniva estratto il minerale sono molto pi\u00f9 piccole, non armate e con scarsa ventilazione.\nAll'esterno si trovavano una serie di edifici collegati alle attivit\u00e0 di estrazione: alloggi, officine per la fabbricazione o riparazione degli arnesi, magazzini, stalle per gli animali utilizzati per il trasporto, \"laverie\" per il lavaggio e la raffinazione del materiale prima che fosse inviato alla fonderia. Circa 500 m a monte sul torrente Pavone era stata inoltre realizzata una diga, o \"ripresa\", che permetteva per mezzo di un \"gorile\" di far arrivare l'acqua necessaria per azionare i macchinari.\nI materiali da costruzione erano prodotti autonomamente nelle ingenti quantit\u00e0 necessarie, dalla calcina, ai mattoni. A causa della consistente quantit\u00e0 di legname necessario, vennero tagliati praticamente tutti gli alberi disponibili nei dintorni, rendendo la localit\u00e0 di Poggiamonti completamente brulla e innescando un forte dissesto idrogeologico, parzialmente ridotto solo grazie al piano di rimboschimento effettuato negli anni cinquanta.\nNelle gallerie abitano numerosi pipistrelli."}
{"id": "2324275", "revid": "767487", "url": "https://it.wikipedia.org/wiki?curid=2324275", "title": "Bill (Pok\u00e9mon)", "text": ""}
{"id": "2324280", "revid": "108392094", "url": "https://it.wikipedia.org/wiki?curid=2324280", "title": "Ceclava Czapska", "text": "Il 20 gennaio 1919 in Romania sposa il principe Nicolaj Dolgorukij (chiamato anche con il nome \"di Fonzo\"). I due ebbero due figlie: Beatrice e Yolanda.\nCeclava muore di polmonite nel 1970 a Roma, nella Casa di Cura Privata Villa Mafalda. La sua tomba \u00e8 in Prima Porta."}
{"id": "2324281", "revid": "767487", "url": "https://it.wikipedia.org/wiki?curid=2324281", "title": "Arash (cantante)", "text": "Biografia.\nIl nonno di Arash era di origine azera. Arash ha vissuto fino all'et\u00e0 di 10 anni nella capitale dell'Iran, Teheran, Arash si \u00e8 poi trasferito con la sua famiglia ad Uppsala, Svezia per poi spostarsi 5 anni dopo a Malm\u00f6.\nIl suo primo album, \"Arash\", fu lanciato nel giugno del 2005, dopo aver finito l'universit\u00e0. I suoi singoli \"Boro Boro\" e \"Temptation\" (con Rebecca Zadig) ebbero un grande successo in Europa. Nel 2009 in coppia con la cantante azera Aysel ha rappresentato l'Azerbaigian all'Eurovision Song Contest 2009 con il brano \"Always\",\" \"arrivando terzo.\nHa ricevuto un disco d'oro in 5 paesi: Germania, Russia, Slovenia e Grecia, per il suo album, \"Arash\", e in Svezia per \"Boro Boro\".\nIl 17 settembre 2012 \u00e8 uscito \"She Makes Me Go\", singolo che vede la collaborazione di Sean Paul ed \u00e8 arrangiato da Chicco Santulli.\nNel marzo 2014 ritorna sulla scena musicale con il successo \"One day\", in collaborazione con la cantante svedese Helena."}
{"id": "2324284", "revid": "357069", "url": "https://it.wikipedia.org/wiki?curid=2324284", "title": "Venere e Adone (Shakespeare)", "text": ""}
{"id": "2324285", "revid": "1305772", "url": "https://it.wikipedia.org/wiki?curid=2324285", "title": "Venere e Adone (disambigua)", "text": ""}
{"id": "2324286", "revid": "767487", "url": "https://it.wikipedia.org/wiki?curid=2324286", "title": "Blue Stingrays", "text": "I Blue Stingrays sono stati una surf rock band della fine degli anni '90 con influenze country. La band era formata dai componenti di Tom Petty and the Heartbreakers, che formarono questa band e registrarono un unico album, \"Surf-N-Burn\" con la Epitaph Records."}
{"id": "2324302", "revid": "1318658", "url": "https://it.wikipedia.org/wiki?curid=2324302", "title": "Britannia postromana", "text": "Il periodo storico della Britannia postromana corrisponde a quella fase della storia dell'Inghilterra che va dalla fine della dominazione romana (inizi V secolo) all'arrivo di Agostino di Canterbury (597); la data scelta per il termine del periodo \u00e8 arbitraria, perch\u00e9 la cultura post-romana continu\u00f2 nell'Inghilterra occidentale e nel Galles. Con il termine ci si riferisce in particolare al territorio che era stato ricompreso nella provincia romana della Britannia, fino alla cosiddetta \"linea Forth-Clyde\", a nord della quale si trovavano le regioni controllate dai Pitti.\nIl periodo \u00e8 caratterizzato dall'invasione anglosassone nella Britannia romanizzata e dal tentativo - momentaneamente riuscito intorno al 500 - di respingerla; dopo il 540, in coincidenza con l'epidemia detta Peste di Giustiniano che spopol\u00f2 la regione, la Britannia ormai sempre meno romanizzata fin\u00ec per essere soggiogata dagli Anglosassoni, in particolare dopo la decisiva battaglia di Deorham, combattuta nel 577.\nQuesto periodo della storia d'Inghilterra ha attratto una grande quantit\u00e0 di dibattiti popolari e accademici, in parte per la scarsit\u00e0 di materiale letterario e archeologico, in parte perch\u00e9 gli storici pensano che quegli eventi - invasione, insediamento e reinsediamento - forgiarono le identit\u00e0 nazionali delle Isole Britanniche nei secoli a venire. Il periodo in questione pu\u00f2 essere anche denominato \"primo Medioevo\" o alto Medioevo.\nTestimonianze scritte.\nC'\u00e8 ancora poco materiale scritto disponibile in questo periodo che parli della storia delle isole britanniche, tuttavia esiste una considerevole quantit\u00e0 di scritti posteriori e una gran parte di essi trattano soprattutto delle prime decadi del V secolo talvolta in chiave leggendaria. Le fonti scritte possono essere classificate in britanniche o continentali, e contemporanee e non-contemporanee.\nSono due le fonti primarie britanniche contemporanee agli eventi: la \"Confessio\" di Patrizio d'Irlanda e il \"De Excidio Britanniae\" di Gildas. La \"Confessio\" e la sua \"Lettera a Coroticus\" rivela aspetti della vita della Britannia tardoantico e altomedievale, trattando anche della condizione del Cristianesimo di quell'epoca. L'altra fonte della Britannia subromana, ossia il \"De Excidio\" di Gildas, \u00e8 scritto in tono polemico contro i dominatori, in questo caso i sassoni. Non vengono citate alcune date e alcuni dettagli, come ad esempio il vallo di Adriano e il vallo di Antonino sono evidentemente sbagliati. Tuttavia Gildas ci d\u00e0 informazioni sui regni postromani nel momento in cui stava scrivendo e come un monaco istruito percepiva la situazione che si stava sviluppando tra gli anglosassoni e i britanni.\nCi sono anche fonti contemporanee agli eventi che provengono dall'Europa continentale che menzionano la Britannia. La pi\u00f9 famosa \u00e8 il \"Rescritto di Onorio\", nel quale Onorio, l'imperatore d'occidente, chiede alle \"Civitates\" britanniche di far fronte da sole alla propria difesa. Il primo riferimento a questo rescritto viene fatto da Zosimo nel VI secolo, riguardo a una discussione sull'Italia meridionale. Non vengono fatte ulteriori menzioni alla Britannia, il che ha portato alcuni studiosi, ma non tutti, a suggerire che si trattasse non della Britannia, ma del Bruzio. Le cronache galliche, \"Chronica gallica anno 511\" e la \"Chronica gallica anno 452\", parlano dell'abbandono della Britannia da parte dei Romani, e del suo successivo passaggio nelle mani dei sassoni; parlano anche della visita di Germano d'Auxerre in Britannia. Il lavoro di Procopio di Cesarea fa alcuni riferimenti alla Britannia, che tuttavia sono discutibili.\nCi sono numerose fonti scritte successivamente agli eventi in questione che danno racconti pi\u00f9 accurati del periodo. Il primo di questi fu Beda il Venerabile, il quale, agli inizi dell'VIII secolo, scrisse la \"Historia ecclesiastica gentis Anglorum\" (c. 731). Basandosi sull'opera di Gildas, Beda fornisce riferimenti alle date degli eventi, ma scrive per lo pi\u00f9 da un punto di vista anti-britannico. Fonti pi\u00f9 tarde, come la \"Historia Brittonum\", spesso attribuita a Nennius, la \"Cronaca anglo-sassone\" (ancora scritta da un punto di vista anti-bretone e basata su fonti sassoni) e gli \"Annales Cambriae\" sono tutte pesantemente infarcite di miti e possono essere usati con estrema cautela. Ci sono anche documenti di poeti bretoni che apparirono prima del sesto secolo. Nella Chronica gallica si afferma dubbiamente che, dopo l'abbandono da parte delle truppe romane, l'isola cadde sotto il diretto controllo delle popolazioni anglosassoni, e si cita anche il viaggio di Germano d'Auxerre nella regione.\nImportante \u00e8 anche l'\"Historia Brittonum\" che venne scritta dal monaco gallese Nennio, agli inizi del IX secolo. Anche dopo la conquista normanna ci furono molti libri che si proposero di scrivere la storia della Britannia postromana, anche se maggiormente furono influenzati dai racconti di Geoffrey di Monmouth nella sua \"Historia Regum Britanniae\", tuttavia possono essere visti come libri di leggende.\nAlcune vite dei santi, riferendosi a chierici di origine celtica, hanno una datazione alta, ma la maggior parte \u00e8 tarda. San Taddeo descrive una visita a una villa romana a Chepstow, mentre Cutberto di Lindisfarne visita una Carlisle deserta.\nTestimonianze archeologiche.\nDagli scavi archeologici sono stati ritrovati, per lo pi\u00f9, manufatti artigianali o militari come brocche e vasi, fibule e armi. Tuttavia, il numero di oggetti appartenenti a questa epoca e ritrovati nei siti appare molto pi\u00f9 limitato rispetto a quella precedente, e questo a causa dell'utilizzo di materiali molto meno resistenti alle intemperie, come cuoio o legno. Tuttavia, l'attivit\u00e0 metallurgica era ancora attiva in questo intervallo di tempo, e ci\u00f2 \u00e8 stato dimostrato da alcuni scavi compiuti negli anni sessanta da Leslie Alcock a Dinas Powys, nel Galles sud-orientale. Dallo studio delle usanze funebri dell'epoca, inoltre, si \u00e8 potuta stabilire una certa continuit\u00e0 tra le due realt\u00e0 per quanto riguarda la struttura della societ\u00e0 e la cultura, fortemente influenzata anche dalle antiche usanze celtiche. Si mantennero, per lo pi\u00f9, attivi i rapporti commerciali con il Mediterraneo: a Tintagel, nel sud-ovest dell'Inghilterra, infatti, sono stati ritrovati vasi in ceramica provenienti molto probabilmente dall'Europa meridionale marittima.\nGli insediamenti indagati sono costituiti prevalentemente da fortezze collinari, le cosiddette \"hillforts\", da citt\u00e0 e da monasteri. Altri lavori hanno illuminato come la pratica agricola continu\u00f2 nel periodo.\nStudi compiuti in alcune zone archeologiche, come la necropoli di Wasperton, nel Warwickshire, testimoniano la compresenza di Romano-britannici e Sassoni e una relativa influenza tra le due culture. In un cimitero, ad esempio, una famiglia adott\u00f2 le usanze anglosassoni dopo un lungo periodo.\nSono stati eseguiti, inoltre, altri scavi negli anni novanta in corrispondenza del castello di Cadbury, una fortificazione costruita durante l'et\u00e0 del ferro e che venne rioccupata tra il 470 e il 580 da queste popolazioni. Altri siti che hanno mostrato tracce di occupazione nel periodo post-romano sono la citt\u00e0 di Wroxeter (Viroconium) e i forti romani di Banna sul vallo di Adriano (oggi Birdoswald) e quelli della linea difensiva del litus saxonicum.\nStoria.\nDeclino e usurpazione di Costantino III.\nAll'inizio del V secolo, la Britannia faceva ancora parte dell'Impero romano d'occidente, governato dall'imperatore Onorio. Vi erano gi\u00e0 segni di declino dell'autorit\u00e0 romana, e alcuni Sassoni erano presenti nell'isola, in qualit\u00e0 di soldati. Le truppe romane furono richiamate sul continente nel 402 da Stilicone, e la maggior parte dei pagamenti in moneta cess\u00f2 a partire da questo periodo. Nel 406 gli eserciti in Britannia si rivoltarono e nominarono, in sequenza, tre sovrani usurpatori. L'ultimo di questi, Costantino III, mobiliter\u00e0 le sue forze armate nel continente, al fine di difendersi dall'attacco militare dell'imperatore Onorio, ma verr\u00e0 sconfitto e giustiziato da questi nel 411. Intanto ci furono incursioni barbariche che interessarono la Britannia nel 408, ma, almeno in apparenza, furono fermate.\nLa partenza definitiva delle legioni romane dalla Britannia.\nDopo il 410, Onorio invi\u00f2 delle missive alle citt\u00e0 della Britannia, con le quali chiedeva che fossero gli abitanti stessi a provvedere della loro difesa. \u00c8 con questa data che alcuni storici pongono fine al periodo della britannia romana (dato che ormai l'impero non aveva pi\u00f9 potere politico sull'isola).\nLe istituzioni politiche cambiarono in questo periodo: in effetti, i funzionari e i centri pubblici romani vennero progressivamente sostituiti con dei governi monarchici di tipo feudale. Tuttavia alcuni tra questi regni erano ancora in parte fedeli all'Impero, e questo provoc\u00f2 alcune guerre civili, che furono anche alimentate dalla contrapposizione tra chiesa romana e pelagianesimo e dalle lotte sociali tra proprietari terrieri e contadini. Tuttavia alcuni aspetti della vita romana continuarono nelle campagne, mentre iniziarono a declinare nelle citt\u00e0, come evidenziato dalla descrizione di Germano d'Auxerre.\nil re Vortigern apre le porte ai Sassoni.\nGildas, che scrisse in latino attorno all'anno 540, narra che Vortigern, considerato come \"il re dei Britanni\" dal venerabile Beda, convoc\u00f2, intorno al 446, un consiglio per trovare il modo di opporsi alle minacce barbariche; decise di assoldare dei mercenari sassoni a seguito della partenza delle truppe di Roma e di considerarli come \"foederati\", secondo le stesse usanze romane. Dopo questo si spost\u00f2 con le sue armate nella parte orientale dell'isola britannica, dove meglio avrebbe fronteggiato le incursioni barbariche. I sassoni, per\u00f2, che erano cresciuti in numero a causa delle continue immigrazioni, decisero di ribellarsi e iniziarono a razziare le citt\u00e0 e a darsi al saccheggio. \nLa ribellione di Ambrosio Aureliano e la battaglia di Mons Badonicus.\nPer placare la situazione, il leader romano-britannico Ambrosio Aureliano (da alcuni identificato nel Re Art\u00f9) combatt\u00e9 contro i Sassoni in diverse battaglie per un lungo periodo di tempo. Alla fine, attorno al 500, ci fu la battaglia di Mons Badonicus, della quale le fonti pi\u00f9 tarde parlano della vittoria finale del leggendario Re Art\u00f9. Dopo questo scontro finale, i britanni riuscirono a fermare l'avanzata anglosassone e a mantenere il controllo del Galles e della parte ad ovest dell'Inghilterra rispetto alla linea che congiunge York con Bournemouth, mentre i Sassoni controllavano l'Anglia orientale, il Northumberland e l'Inghilterra sud-orientale. In seguito ci fu un lungo periodo di pace, di cui per\u00f2 si hanno poche informazioni, tutte forniteci dallo stesso Gildas: egli, infatti, parla di 5 comandanti britannici (Costantino di Dumnonia, Aurelio Canino, Vortipor di Demetae, Cuneglasus e Maglocunus), ma non li descrive dettagliatamente e mette a risalto solo la loro malvagit\u00e0.\nIl ritorno dei Sassoni.\nQuesto periodo di pace venne interrotto nella seconda met\u00e0 del VI secolo, con una nuova espansione da parte dei Sassoni, che inizi\u00f2 con la conquista, da parte di Cynric di Sarum nel 552. Questo scontro ebbe il suo esito finale nel 577, con la battaglia di Dyrham che vide a capo delle truppe Sassoni il re Ceawlin del Wessex, il quale riusc\u00ec a vincere e ad occupare cos\u00ec le citt\u00e0 di Cirencester (\"Corinium\"), Gloucester (\"Glevum\") e Bath (\"Aquae Sulis\"). Dopo la battaglia, ai Britanni rimasero solo il Galles, il Devon e la Cornovaglia. Secondo alcuni studiosi, questo determin\u00f2 la suddivisione dei Britanni in due ceppi, quelli del Galles e quelli del Devon e della Cornovaglia, che svilupparono con il tempo diversi dialetti. Questa ultima ipotesi, per\u00f2, \u00e8 ancora discussa tra gli storici.\nDai Britanni agli Anglosassoni.\nBasandosi soprattutto sulle fonti scritte, la tradizionale ricostruzione storica aveva immaginato che, nel periodo post-romano, un massiccio afflusso di Sassoni in Inghilterra aveva portato alla scomparsa della popolazione britannica e questo, secondo gli storici, era avvenuto in maniera rapida e violenta. Con questo sembravano concordare i dati relativi all'attuale toponomastica inglese, che presenta rarissime cadenze derivanti dal celtico, presenti soprattutto nel Galles e nella Cornovaglia, cos\u00ec come la presenza di poche parole celtiche passate nell'antico inglese.\nTuttavia, a partire dagli anni novanta, l'interpretazione dei dati storici \u00e8 stata modificata e si \u00e8 ritenuto plausibile escludere l'ipotesi dell'invasione massiva dei Sassoni e considerare questi ultimi, pi\u00f9 che altro, come un \u00e9lite privilegiata, dalla quale i Britanni subirono influenze culturali e linguistiche tali da essere, col tempo, assimilati a tale popolazione di origine germanica.\nQuesto sembrerebbe essere confermato da alcune recenti analisi genetiche che hanno mostrato che l'elemento anglosassone, in realt\u00e0, \u00e8 presente solo a livello minoritario. I codici di leggi attribuiti ad alcuni re Sassoni, come quello di Ethelbert del Kent emanato all'inizio del VII secolo o quello del monarca Ine del Wessex redatto tra la fine dello stesso e l'inizio di quello successivo dimostrano uno status legale inferiore per parte della popolazione, che nella raccolta pi\u00f9 tarda \u00e8 chiaramente identificata con quella britannica. Le istituzioni ecclesiastiche e gli intellettuali di origine britannica furono molto importanti per l'influsso della loro cultura in quella della popolazione anglosassone, la quale, prima delle migrazioni in Inghilterra, si trasmetteva principalmente per via orale.\nRegni.\nIn Britannia esistevano diversi regni in questo periodo, nel tempo alcuni cambiarono nome mentre altri vennero assorbiti. I confini tra i regni cambiavano continuamente. I maggiori erano:-\nBrycheiniog, Ebrauc, Elmet, Gododdin, Rheged e Strathclyde formeranno in seguito quello che verr\u00e0 conosciuto come \"Yr Hen Ogledd\", che in lingua gallese significa \"Vecchio Nord\": si tratta della regione che veniva compresa tra il vallo di Adriano e quello di Antonino, sulle cui costruzioni, tra l'altro, sono attestate delle riparazioni che avvennero intorno al V e al VI secolo (a Whithorn, nella Scozia sud-occidentale).\nI regni britanni che si formarono nella parte occidentale dell'Inghilterra, dovettero in origine derivare dalla modificazione delle strutture della giurisdizione provinciale romana, ma ebbero anche chiari contatti con quelli che si formarono nello stesso periodo in Irlanda, che non era mai stata soggetta al dominio romano. In alcune citt\u00e0 romane, come a Wroxeter e a Caerwent, \u00e8 testimoniata una continuit\u00e0 di occupazione anche in questo periodo, probabilmente legata a strutture ecclesiastiche.\nRegni anglosassoni.\nOltre a Bernicia e Deira, che corrispondono a regni britanni con diverso nome dopo la loro conquista da parte degli Angli e che uniti formarono in seguito il regno di Northumbria, i maggiori regni anglosassoni presenti nel periodo post-romano, compresi in seguito nell'eptarchia anglosassone furono:\nReligione.\nL'impero romano adott\u00f2 il Cristianesimo come religione ufficiale verso la fine del IV secolo, tuttavia le credenze pagane continuavano a sopravvivere, specialmente nelle aree pi\u00f9 marginali. Inoltre, il paganesimo continuava a resistere soprattutto presso le popolazioni di origine germanica (angli e sassoni), mentre i Britanni erano per lo pi\u00f9 di fede cristiana: questo fu all'origine del conflitto che li vide contrapposti inizialmente. L'arrivo di Sant'Agostino di Canterbury \u00e8 considerato dagli storici come l'evento principale per la conversione al Cristianesimo dei sassoni, anche se una parte di essi restava ancora legata alle credenze pagane.\nNel 429 Palladius, un diacono britannico chiese aiuto al Papa Celestino I per combattere il Pelagianismo, che verr\u00e0 condannato come eretico nel 431 con il Concilio di Efeso. Furono cos\u00ec inviati due vescovi: Germano d'Auxerre e Lupo di Troyes. Si sostiene che durante questo periodo, Germano, un ex comandante militare, port\u00f2 i britannici alla vittoria di \"Hallelujah\", forse nell'attuale Galles. Si pensa anche che Germano successivamente fece una seconda visita in Inghilterra.\nI vecchi templi pagani furono, col tempo, rimpiazzati da chiese pi\u00f9 o meno nello stesso sito. Sembra che le chiese e i monasteri celtici abbiano avuto una fioritura nelle isole britanniche. Si pensa che nel Whitehorn settentrionale sia stata fondata in Scozia la prima chiesa cristiana per merito di Niniano. Le sepolture di tipo romano continuarono per molto tempo. Nella parte orientale dell'isola, occupata dai sassoni, ci fu un graduale passaggio dalla cremazione all'inumazione.\nCorotius (o Ceretic) fu un re cristiano che fu il destinatario di una lettera di Patrizio d'Irlanda. La sua base era a Dumbarton Rock nel Strathclyde e il suo discendente Riderch Hael viene menzionato nella \"Vita di San Columba\". Riderch fu un contemporaneo di Aedan mac Gabrain e Urien of Rheged, come pure di Aethelfrith di Bernicia. Invece Kentigern, il supposto fondatore di Glasgow, \u00e8 una figura misteriosa.\nMigrazioni anglosassoni.\nEvidenze linguistiche.\nLa linguistica \u00e8 un mezzo utile per analizzare la cultura di un popolo. Studi sull'Old English, sulle lingue celtiche e sulla lingua latina hanno dimostrato i contatti tra celti e anglosassoni. Sicuramente il latino continu\u00f2 ad essere lingua scritta e ora vi sono evidenze, come la Pietra di Art\u00f9, dell'esistenza di un neolatino britannico.\nSimilmente gli studi sulla toponomastica danno indicazioni sulla storia linguistica di una certa area. L'Inghilterra, tranne la Cornovaglia, mostra scarse presenze di nomi di origine celtica nella toponomastica. Ci sono nomi celtici sparsi un po' dovunque, ma tendono ad aumentare proprio ad occidente, dove ci sono numerosi nomi celtici di fiume. La toponomastica dimostra che la cultura anglosassone stava diventando dominante nella parte sudorientale dell'isola fin dall'inizio del sesto secolo. Nomi con elementi latini invece ci suggeriscono una certa continuit\u00e0 degli insediamenti, mentre alcuni nomi di luogo richiamano le divinit\u00e0 di tradizione germanica.\nLe testimonianze epigrafiche ci forniscono un'altra fonte di informazione sugli insediamenti dei Britanni e degli Anglosassoni in questo periodo. Le iscrizioni celtiche si trovano soprattutto nell'Inghilterra occidentale e in Galles, mentre in altre parti sono in runico.\nEstensione delle migrazioni.\nPer lungo tempo si \u00e8 sostenuto che gli anglosassoni migrarono in Britannia tra il quinto e il sesto secolo, sostituendosi ai britanni. Lo storico Frank Stenton nel 1943 sostenne che gran parte della Britannia sudoccidentale venne invasa. Questa interpretazione si basa principalmente sulle fonti scritte, in particolare Gildas e Beda, che proiettano l'arrivo degli anglosassoni come un evento violento. I nomi di luogo e le testimonianze linguistiche avvalorano ulteriormente questa tesi, dato che solo poche localit\u00e0 riuscirono a tenere il loro nome celtico e ancor meno parole di origine celtica entrarono nell'Inglese antico. Inoltre questa interpretazione considera che la popolazione di origine britanna fu costretta ad emigrare in gran massa verso l'Armorica, cio\u00e8 l'attuale Bretagna. Questa interpretazione infine spiega perch\u00e9 l'Inghilterra si sia sviluppata differentemente dall'Europa continentale. Tuttavia questa visione non \u00e8 universalmente accettata, visto che storici come Edward Gibbon pensano che ci sia stata una sopravvivenza britannica. La visione tradizionale, sostenuta da pochi storici, \u00e8 sintetizzata da Lawrence James, il quale scrisse che l'Inghilterra venne sommersa da una corrente anglosassone che spazz\u00f2 via i romano-britannici.'\nLa visione tradizionale \u00e8 stata demolita dagli anni novanta. Al centro della discussione c'\u00e8 il numero di anglosassoni effettivamente arrivati in Britannia durante questo periodo: l'opinione pi\u00f9 diffusa negli studi pi\u00f9 recenti \u00e8 che ne giunse una quantit\u00e0 ridotta, non in grado di rimpiazzare la popolazione autoctona in breve tempo. I Sassoni sono tuttavia visti come un'\u00e9lite dominante con a fianco la popolazione locale acculturata. Cosicch\u00e9 tombe sassoni possono in realt\u00e0 appartenere a romano-britannici.\nRomanzo britannico.\nPer alcuni secoli dopo il ritiro delle legioni romane, nella Britannia romanizzata si svilupp\u00f2 una lingua romanza, risultato della fusione del latino classico con le lingue celtiche dei Britannici autoctoni, detta romanzo britannico.\nKenneth H. Jackson scrisse che \"il latino era una lingua viva e parlata nella Britannia durante l'Impero romano\", e us\u00f2 l'evidenza di parole assimilate dal latino nell'antico gallese e irlandese allo scopo di dedurre l'esistenza di 12 differenti caratteristiche del Romanzo della Britannia latinizzata del III, IV e V secolo.\nStudiosi come Christopher Snyder credono che, nel periodo che va dal 410 (ritiro dalle isole britanniche delle legioni romane) al 597 (arrivo in Britannia di Agostino di Canterbury), nella Britannia romanizzata vi fu una societ\u00e0 capace di difendersi dai sopraggiunti barbari anglosassoni e di produrre una propria cultura con una lingua neolatina molto mescolata al celtico.\nInoltre sembra molto probabile che nell'area di Chester (che ha preso nome dal castrum romano Deva Victrix) sia rimasta una comunit\u00e0 di britannici romanizzati discendenti dai coloni romani che usava il romanzo britannico: vi sono state trovate molte anfore e importanti resti archeologici con iscrizioni latine (e possibilmente neolatine) di epoca \"sub-romana\", per cui cattedratici come Strickland affermano che probabilmente la citt\u00e0 romana fu abitata fino ad oltre il 650, consentendo lo sviluppo di una lingua romanza nei due secoli dopo il ritiro delle legioni romane.\nPietra di Art\u00f9.\nSecondo l'accademico Charles Thomas, \u00e8 stata rinvenuta in Cornovaglia l'unica evidenza di una lingua romanza in uso nella Britannia postromana: la Pietra di Art\u00f9 di Tintagel\nNella pietra vi si possono leggere quattro parole che sono correntemente interpretate cos\u00ec: PATER / COLI AVI FICIT / ARTOGNOV. Si tratta sostanzialmente di un'iscrizione latina del VI secolo, con riconoscibili primitive inflessioni antico celtiche e romano-britanniche, la cui pi\u00f9 plausibile lettura secondo Thomas \u00e8 \u00abmi fece (oppure mi costru\u00ec) Artognou, padre di un discendente di Col\u00bb.\nL'iscrizione sulla pietra fornisce agli storici anche la certezza del fatto che era molto diffusa l'alfabetizzazione e la conoscenza letteraria classica nel ceto dominante della Britannia postromana.\nLa fine della Britannia romana.\nSono state proposte diverse date per la fine del dominio romano sulla Britannia: una pone l'accento sulla fine dell'importazione della moneta romana nel 402, un'altra sulla ribellione di Costantino III nel 407, un'altra la ribellione del 409, e un'ultima il ritiro di Onorio del 410. In ogni caso la datazione della fine della Britannia romana \u00e8 complessa, e l'esatto processo \u00e8 parzialmente sconosciuto.\nCi sono alcune controversie sul modo in cui i romani lasciarono la Britannia. Theodor Mommsen ritenne che Roma lasci\u00f2 la Britannia, tesi sostenuta dalla maggior parte degli studiosi. Questa interpretazione vede nelle agitazioni all'interno dell'Impero Romano e nel ritiro delle truppe dalla Britannia per combattere i barbari lungo il Reno, i fattori principali che portarono Roma ad abbandonare l'isola. Fu quindi il collasso del sistema imperiale che port\u00f2 alla fine della presenza romana in Britannia.\nMichael Jones ha avanzato una tesi alternativa, nella quale indica che non \u00e8 stata Roma ad abbandonare la Britannia, ma viceversa. Jones mette in evidenza i numerosi usurpatori provenienti dalla Britannia tra la fine del Quarto e l'inizio del Quinto secolo e il fatto che la fornitura di moneta in Britannia si prosciug\u00f2 completamente proprio agli inizi del Quinto secolo: il che significava che gli amministratori civili e le truppe non venivano pi\u00f9 pagati. Tutti questi fattori fecero si che la popolazione romano-britannica si ribellasse al potere centrale. Entrambe le interpretazioni sono aperte alle critiche, ma fino a che non ci saranno ulteriori sviluppi dell'indagine storiografica, sar\u00e0 difficile capire esattamente come l'occupazione romana in Britannia sia finita.\nComunque, la natura violenta di quel periodo non deve essere sopravvalutata, infatti sembra pi\u00f9 probabile che fosse stata un'epoca di tensioni endemiche, menzionate in tutte le fonti scritte. Ci\u00f2 ha portato alla morte di buona parte della popolazione romano-britannica.\nCi sono riferimenti anche a pestilenze. Laycock (che scrisse \"Britannia, the Failed State\") suggerisce conflitti tribali latenti, che iniziarono prima del 410, e che potevano aver interessato l'intera Britannia portando alla distruzione dell'economia. Infatti varie testimonianze suggeriscono un calo della produzione agricola in quei decenni.\nTuttavia \u00e8 chiaro che parte della popolazione romano-britannica emigr\u00f2 verso il continente, il cui risultato \u00e8 la denominazione di Bretagna dell'antica Armorica; inoltre ci sono testimonianze anche della migrazione in Galizia (Spagna nordoccidentale). La datazione di queste migrazioni \u00e8 incerta, ma recenti studi suggeriscono che la migrazione dalla Britannia all'Armorica fosse gi\u00e0 iniziata nel Quarto secolo e terminata nel Sesto. Questi coloni, difficilmente potevano essere dei semplici rifugiati se il periodo di migrazione \u00e8 cos\u00ec alto, e fecero sentire la loro presenza nella maggior parte dei territori occidentali francesi che si affacciano sull'Atlantico. C'\u00e8 soprattutto un chiaro contatto linguistico tra le due sponde della Manica nella Tarda Antichit\u00e0.\nLa Galizia, nel nordovest della Spagna, \u00e8 un'altra regione di cultura celtica. La sveva \"Parochiale\", compilata attorno al 580, comprende una lista delle chiese principali di ogni diocesi del metropolita di Braga, (la \"ecclesia Britonensis\", ora \"Breto\u00f1a\"), che era la sede di un vescovo il quale officiava per conto degli immigrati originari della Britannia. Nel 572 il vescovo Mailoc, aveva un nome celtico. Gli immigrati portarono con loro il cristianesimo celtico, ma alla fine accettarono il rito latino con il Concilio di Toledo del 633. La diocesi si estendeva da Ferrol al fiume Eo. In Spagna, quest'area qualche volta viene chiamata la \"terza Britannia\".\nI regni non anglosassoni iniziarono ad apparire nella Britannia occidentale, e vennero citati da Gildas nella \"De Excidio Britanniae\". Questi regni avevano quasi certamente ereditato le strutture romane, e inoltre attiravano una forte influenza dall'Ibernia, isola che non fece mai parte dell'Impero romano.\nNel nord della Britannia postromana si svilupparono i regni britannici di Hen Ogledd, Rheged, Bernicia, Strathclyde, Elmet e Gododdin. Sulla costa del Mare del Nord invece si ebbero regni anglosassoni che lentamente finirono per conquistare tutto il nord britannico nel corso del VI e VII secolo.\nVa segnalato che nel quinto e soprattutto nel sesto secolo fu riparato il Vallo di Adriano e stabilito a Whithorn (nella Scozia sudoccidentale) il probabile sito del monastero di San Niniano. Inoltre scoperte casuali hanno riportato alla luce la continua occupazione di citt\u00e0 romano-britanniche come Wroxeter e Caerwent. Probabilmente il continuo uso di queste citt\u00e0 deve essere associato con strutture monastiche locali.\nRe Art\u00f9.\nLa Britannia postromana sudoccidentale ha attirato archeologi e studiosi interessati al mito del Re Art\u00f9 e alla sua consistenza storica. Anche se si hanno poche evidenze scritte su questo fatto, alcuni ritrovamenti archeologici lasciano presupporre l'esistenza di un potente re dei romano-britannici nella Britannia postromana, dimostrabile anche dall'esistenza di siti come Tintagel e il suo forte e da valli in terrapieno come quello di Wansdyke vicino a Bath e Stonehenge.\nAnche se respinti dagli Anglosassoni politicamente e linguisticamente, gli uomini di cultura della societa romano-britannica, assieme agli ecclesiastici, riuscirono ad avere una significativa influenza nei nuovi arrivati invasori.\nSpecialmente grazie alla letteratura, alla memoria storica della Britannia romana e alle strutture sociali della chiesa cristiana, gli anglosassoni furono assimilati completamente nella civilt\u00e0 latina dopo l'arrivo di Agostino di Canterbury con la sua evangelizzazione.\nUomini di cultura e letterati britannici furono usati nelle corti dei re anglosassoni per governare i territori. In questo modo la cultura romano-britannica -persa in guerra- ritorn\u00f2 nella nuova societ\u00e0 divenuta inglese.\nIl massimo risultato di questo processo fu l'adozione del leggendario re britannico, Re Art\u00f9, come eroe nazionale degli inglesi nei secoli successivi alla fine della Britannia postromana, grazie a questi storici e letterati romano-britannici.\nLa storicit\u00e0 di re Art\u00f9 \u00e8 stata a lungo dibattuta dagli studiosi, ma negli ultimi anni si \u00e8 raggiunto un consenso nel ritenere sostanzialmente vera la figura del sovrano. Una scuola di pensiero avanzerebbe l'ipotesi che fosse vissuto nel tardo V secolo o agli inizi del VI secolo, che fosse stato un romano-britannico e che avesse combattuto il paganesimo sassone.\nAccademici come Richard Greene sostennero che la figura di Art\u00f9 coincideva con quella di Ambrosio Aureliano, un \"conducatur\" romano-britannico che vinse alcune importanti battaglie contro gli anglosassoni, tra cui la leggendaria battaglia del Monte Badon.\nI suoi ipotetici quartieri generali si sarebbero trovati in Galles, Cornovaglia, o ad ovest di ci\u00f2 che sarebbe diventata l'Inghilterra probabilmente ad Amesbury (citt\u00e0 che ha preso il nome da lui). Ad ogni modo, le controversie sul centro del suo potere e sul tipo stesso di potere che esercitava continuano tutt'oggi.\nRiduzione della popolazione.\nAttualmente si stima che la popolazione della Britannia sia scesa da circa tre milioni ai tempi dell'Impero romano a quasi la met\u00e0 al momento dell'arrivo di Sant'Agostino di Canterbury.\nIl calo pare sia dovuto in piccola parte a cambi climatici che danneggiarono la produzione locale di grano: Michael Jones suggerisce che un periodo freddo colp\u00ec la Britannia intorno al 535.\nMa il fattore ritenuto come il maggiore responsabile del calo demografico \u00e8 quello collegato alla Peste di Giustiniano, che nel 544 devast\u00f2 duramente le aree ancora in mano ai romano-britannici per via del loro commercio con il Mediterraneo.\nSi stima che questa Peste provoc\u00f2 oltre 100 milioni di morti in Europa dimezzandone la popolazione e raggiunse i porti della Britannia postromana tramite topi che viaggiavano nelle navi dei mercanti bizantini che commerciavano con le isole britanniche.\nAccademici come Lester e Little affermano che sembra molto probabile che il tracollo della Britannia postromana davanti all'avanzata anglosassone fu dovuto allo spopolamento poich\u00e9, dopo la Peste di Giustiniano (e le carestie conseguenti), le citt\u00e0 romanizzate nella parte sudoccidentale della Britannia (come Bath e Silchester) rimasero quasi prive di abitanti e quindi praticamente indifese.\nGli anglosassoni (che non commerciavano con il Mediterraneo) rimasero quasi indenni dalla Peste, mentre i romano-britannici (o quello che restava di loro) ne furono decimati: in pochi decenni (tra il 560 e il 590) la Britannia postromana fin\u00ec per sparire storicamente e politicamente.\nDel resto la scomparsa di fiorenti citt\u00e0 della Britannia postromana come \"Calleva\" (Silchester) probabilmente fu dovuta alla Peste di Giustiniano, che la colp\u00ec in modo grave spopolandola e favorendone la conquista da parte degli Anglosassoni nel 568. Successivamente la localit\u00e0 fu considerata un posto \"maledetto\" e quindi non pi\u00f9 ripopolato\nAi primi del VII secolo ormai esistevano solo regni anglosassoni. In questi regni si ebbe una specie di \"apartheid\" tra popolazioni germaniche e romano-britanniche, che si riscontra ancora oggi nei geni e nella struttura sociale dell'attuale Inghilterra.\nQuesta separazione (di tipo genetico) viene confermata - secondo Stephen Oppenheimer- dal fatto che fino al Duecento si parlava nei monti Pennini la lingua cumbrica e fino al Settecento in Cornovaglia la lingua cornica (entrambe lingue celtiche con alcune influenze latine).\nUna delle ultime localit\u00e0 della Britannia postromana a cadere in mano agli Anglosassoni fu \"Deva Victrix\" (attuale Chester), dove sono state rinvenute - all'interno del Castrum - anfore di romano-britannici usate fino al 616."}
{"id": "2324303", "revid": "648716", "url": "https://it.wikipedia.org/wiki?curid=2324303", "title": "Ottobrata zafferanese", "text": "L'Ottobrata zafferanese \u00e8 un importante evento fieristico-culturale che si svolge tutte le domeniche del mese di ottobre nel centro storico di Zafferana Etnea (CT).\nNata alla fine degli anni settanta come una semplice mostra-mercato di prodotti tipici, si \u00e8 nel tempo evoluta in direzione di una manifestazione complessa, ricca di diverse sfaccettature, che ogni anno attira alcune centinaia di migliaia di visitatori provenienti da tutta la Sicilia e non solo.\nL'Ottobrata \u00e8 suddivisa in quattro o cinque sagre (a seconda del numero delle domeniche nel mese di ottobre):\nIndiscussi protagonisti di ciascuna domenica sono i prodotti tipici della terra e i loro derivati: l'uva, il vino, la mostarda, il miele, le mele e la frutta di stagione (fichi d'India, melograni, noci, nocciole, castagne, pistacchi ecc.), i funghi porcini dell'Etna e le altre variet\u00e0, l'olio, le olive e le conserve sott'olio.\nUn ampio spazio \u00e8 dedicato ai prodotti artigianali e il visitatore pu\u00f2, lungo il percorso del centro storico, fermarsi ad osservare gli \"antichi mestieri\" ormai in via di estinzione (scultori del legno e della pietra lavica, pittori di sponde di carretti siciliani, ricamatrici, lavoratori del ferro battuto, pupari ecc.).\nLa piazza Umberto I ospita numerosi stand in cui \u00e8 possibile degustare i dolci tipici locali (gli sciatori, le zeppole, le paste di mandorla, le foglie da t\u00e8, ecc.), i liquori, i vini, il miele, i torroni e la frutta secca caramellata, i gelati al pistacchio e molte altre bont\u00e0. Nella Villa Comunale, sottostante la piazza, sono invece collocati gli stand che espongono e vendono salumi, formaggi tipici siciliani e conserve alimentari.\nUn grande spazio, quello dell'ex-campo sportivo comunale, \u00e8 adibito a settore gastronomico in cui i visitatori possono gustare squisitissimi panini con la salsiccia e la carne di maiale o di cavallo, melanzane, peperoni, funghi e olive condite, e dove si esibiscono giovani musicisti emergenti in una rassegna Rock, il Live Startup. Uno spazio \u00e8 riservato anche alle associazioni di volontariato e di solidariet\u00e0 sociale per l'informazione e la raccolta di fondi a scopo umanitario.\nL'Ottobrata Zafferanese integra l'esposizione dei prodotti tipici e la loro vendita a eventi culturali molto importanti per tutto il comprensorio etneo, con convegni e dibattiti sui temi inerenti alla tutela e al riconoscimento delle qualit\u00e0 dei prodotti locali, proiezione di documentari sull'Etna e sul suo territorio, escursioni alla scoperta di luoghi affascinanti, esibizione di gruppi musicali e di ballo, mostre fotografiche e tanto altro.\nLa manifestazione \u00e8 organizzata ogni anno da un apposito Comitato, con il patrocinio e la collaborazione del Comune di Zafferana Etnea, della Provincia Regionale di Catania, della Regione Siciliana, dell'Ente Parco dell'Etna, della Camera di Commercio di Catania, delle Associazioni Terre dell'Etna e dell'Alcantara, Citt\u00e0 del Vulcano, Citt\u00e0 del Vino, Citt\u00e0 del Miele, Produttori Mele dell'Etna, Strada del vino dell'Etna e Ferrovia Circumetnea.\nSito Web.\nwww.ottobrata.it"}
{"id": "2324308", "revid": "767487", "url": "https://it.wikipedia.org/wiki?curid=2324308", "title": "The Draft", "text": "I The Draft sono un gruppo post-hardcore formato dai componenti degli Hot Water Music Jason Black, George Rebelo e Chris Wollard. La band comprende anche Todd Rockhill, chitarrista di Black Cougar Shock Unit, Discount e di molte altre band di Gainesville (Florida).\nLa band si \u00e8 formata dopo la partenza di Chuck Ragan dagli Hot Water Music. I tre rimanenti componenti della band avevano intenzione di continuare a suonare, ma decisero di non farlo sotto il nome Hot Water Music, ma di ripartire con una nuova band.\nNel 2006, i Draft hanno iniziato i loro primi tour. Il loro album di debutto, \"In a Million Pieces\", \u00e8 stato pubblicato il 12 settembre 2006.\nIl 13 marzo 2007 la band ha pubblicato un EP disponibile solo in download digitale\nNell'ottobre 2007 i Draft hanno pubblicato il singolo \"We'll Never Know/Hard to Be Around It\" su No Idea Records. Le due tracce sono disponibili su iTunes Store."}
{"id": "2324311", "revid": "580197", "url": "https://it.wikipedia.org/wiki?curid=2324311", "title": "Gandbol'nyj klub Lada", "text": "Il Gandbol'nyj klub Lada, nota anche come \"Lada Togliatti\", \u00e8 una squadra di pallamano femminile russa, con sede a Togliatti.\nStoria.\nIl club \u00e8 stato fondato nel 1998, assorbendo le attivit\u00e0 della squadra della \"Scuola infantile e giovanile n. 6\", nata nel 1996. A partire dal 1999 \u00e8 sotto il patronato della Lada-Vaz ed in quello stesso anno si \u00e8 iscritta per la prima volta al massimo campionato, la Superleague russa.\nDal 2006-2007 ha preso la denominazione attuale ed \u00e8 al 100% di propriet\u00e0 della Lada-Vaz.\nHa vinto sei campionati russi (2002, 2003, 2004, 2005, 2006 e 2008), una Coppa delle Coppe (2002) e due EHF Cup (2012 e 2014)."}
{"id": "2324312", "revid": "599013", "url": "https://it.wikipedia.org/wiki?curid=2324312", "title": "Paricut\u00edn", "text": ""}
{"id": "2324314", "revid": "287204", "url": "https://it.wikipedia.org/wiki?curid=2324314", "title": "Soledad Alvear", "text": "Biografia.\nHa iniziato la sua attivit\u00e0 politica nella Democrazia Cristiana e sostenitrice dell'opposizione democratica al regime del generale Augusto Pinochet. Dal 1991 al 1994 \u00e8 stata Ministro del Servizio Nazionale della Donna nel Governo Aylwin.\nHa ricoperto vari incarichi ministeriali nei governi della coalizione di centrosinistra Concertaci\u00f3n de Partidos por la Democracia, in particolare nel governo di Ricardo Lagos ha ricoperto il ruolo di ministro degli esteri (2000-2004) ed \u00e8 stata la prima donna in Cile ad assumere questo importante incarico.\nAlle elezioni presidenziali del 2005 si era presentata come candidata alle elezioni primarie per il suo partito ma alla fine decise di ritirarsi in quanto la sua avversaria Michelle Bachelet del Partito Socialista Cileno era in netto vantaggio.\nNel 2006 \u00e8 stata eletta senatrice per la Regione Metropolitana di Santiago e segretaria del Partito Democratico Cristiano del Cile, incarico che lascer\u00e0 nel 2008 a seguito dello scarso risultato ottenuto dal PDC alle elezioni municipali di ottobre. Oltre alle dimissioni da leader di partito Alvear si \u00e8 ritirata per la seconda volta dalla corsa alla elezioni primarie della Concertaci\u00f3n per le presidenziali del 2009 lasciando il posto all'ex presidente Eduardo Frei Ruiz-Tagle."}
{"id": "2324318", "revid": "486946", "url": "https://it.wikipedia.org/wiki?curid=2324318", "title": "Lada Togliatti Handball Club", "text": ""}
{"id": "2324325", "revid": "1573940", "url": "https://it.wikipedia.org/wiki?curid=2324325", "title": "Cephaloscyllium ventriosum", "text": "Il Cephaloscyllium ventriosum \u00e8 uno squalo della famiglia Scyliorhinidae\nAreale.\nVivono nella zona subtropicale orientale dell'Oceano Pacifico, nella fascia di latitudini compresa tra 40\u00b0 N e 37\u00b0 S.\nHabitat.\nPreferiscono la parte di oceano al di sopra della piattaforma continentale scegliendo quella a pendenza maggiore in tutta la zona compresa tra la spiaggia e le profondit\u00e0 pi\u00f9 grandi. Il loro habitat preferito prevede un fondale roccioso, ricoperto di alghe o da altre piante. \nAbitano le acque tra la superficie ed i 460 metri di profondit\u00e0, anche se prediligono quelle comprese tra i 5 ed i 37 metri.\nAspetto.\nRaggiunge lunghezze di circa un metro, e pu\u00f2 ingrandire il suo corpo gonfiandosi di aria o acqua per ingannare i predatori.\nNel 2014 \u00e8 stato scoperto che la pelle di questo squalo \u00e8 fluorescente e assume una debole luminosit\u00e0 verde quando il pesce nuota in acque profonde (fin dove arrivano gli ultimi raggi di luce blu).\nComportamento.\nSi tratta di un animale notturno. Nel loro ambiente naturale, si possono riunire in gruppo durante il riposo, a volte impilati uno sopra l'altro.\nDieta.\nSi nutrono di pesci ossei sia vivi che morti e probabilmente anche di crostacei.\nRiproduzione.\nIl loro metodo di riproduzione \u00e8 oviparo. Una volta accoppiati questi animali depongono degli involucri simili a sacche sul fondo del mare. Ogni sacca contiene l'embrione di uno squalo. Dopo diversi mesi la sacca si apre e lo squalo neonato \u00e8 pronto per uscire.\nInterazioni con l'uomo.\nNormalmente, di fronte agli esseri umani, questi squali rimangono immobili, ma se minacciati si gonfiano fino a raggiungere il doppio delle loro dimensioni.\nPossono vivere in acquario per diversi anni e le femmine riescono a deporre uova in cattivit\u00e0.\nSono a volte catturati da pescatori sportivi, ma la loro carne non si mangia."}
{"id": "2324326", "revid": "729019", "url": "https://it.wikipedia.org/wiki?curid=2324326", "title": "Ko Samui", "text": "Ko Samui (in lingua thai: \u0e40\u0e01\u0e32\u0e30\u0e2a\u0e21\u0e38\u0e22, trascritto anche Koh Samui; trascrizione IPA: ) \u00e8 un'isola della Thailandia situata nell'estremit\u00e0 sud-occidentale del Golfo di Thailandia, 35\u00a0km a nord-est della citt\u00e0 costiera di Surat Thani. \u00c8 la maggiore delle isole che compongono la citt\u00e0 di Ko Samui.\nStoria.\nSi presume che l'isola fosse abitata gi\u00e0 nel VI secolo da comunit\u00e0 di pescatori della penisola malese e della Cina meridionale. Appare in una mappa cinese del 1687 con il nome malese \"Pulo Cornam\". Mentre Ko significa isola in thailandese, il nome Samui potrebbe derivare dal termine malese \"Saboey\", porto sicuro.\nGrazie alla rigogliosa vegetazione tropicale in cui \u00e8 immersa, l'agricoltura \u00e8 stata insieme alla pesca il maggior mezzo di sostentamento per i primi abitanti dell'isola per diversi secoli. Tuttora Samui esporta ingenti quantit\u00e0 di gomma naturale, cocco ed altri caratteristici frutti tropicali tra i quali spicca il durian, conosciuto da molti nel sudest asiatico come il 're dei frutti'.\nSituata a circa 8 ore di barca dalla terraferma, i primi turisti ad arrivare a Samui furono gli hippy negli anni sessanta, che ne fecero una meta privilegiata quando l'isola non aveva strade ed era ancora incontaminata. A quel tempo, per attraversare l'isola si doveva camminare per 15\u00a0km nella giungla che ricopre Khao Pom, la montagna di 635\u00a0m che domina Samui. Una svolta per il turismo fu la strada costiera asfaltata che collega il porto di Nathon con il nord e l'est dell'isola, costruita nei primi anni settanta facendo saltare con la dinamite una parte della montagna che rendeva il passaggio impraticabile.\nIl turismo \u00e8 diventato oggi il settore trainante di Samui; dopo l'introduzione dei traghetti di linea provenienti da Surat Thani, l'isola si \u00e8 ampiamente sviluppata e sono state costruite imponenti infrastrutture. Vi sono ora centri commerciali, un aeroporto internazionale e alcuni alberghi a cinque stelle; si trovano anche sistemazioni di ogni tipo, tra cui alcune spartane ed economiche. I principali centri turistici sono l'affollatissima Chaweng nel nord-est e la meno congestionata Lamai ad est. Le spiagge pi\u00f9 tranquille si trovano nella costa meridionale. La parte centrale dell'isola \u00e8 comunque rimasta nella sua forma originale, con la fitta giungla che copre la montagna.\nLa strada principale si snoda per 51\u00a0km attorno alla montagna, soprattutto lungo la costa. Il porto di attracco dei traghetti \u00e8 Nathon, situata ad ovest, dove si trova la sede dell'amministrazione locale e l'ospedale pubblico. L'inarrestabile sviluppo urbanistico ha determinato un forte impatto ambientale e ha causato frequenti contrasti tra i residenti locali e i turisti ed investitori thailandesi e stranieri.\nGeografia.\nKo Samui \u00e8 la pi\u00f9 importante tra le molte isole che compongono l'arcipelago chiamato Mu Ko Samui. Ad ovest dell'isola vi sono altre isole minori e scarsamente sviluppate che formano il parco nazionale marino di Mu Ko Ang Thong, un piccolo arcipelago che fa parte di quello pi\u00f9 grande di Samui. Chaweng e Lamai sono tra le spiagge pi\u00f9 famose di tutta la Thailandia.\nClima.\nSecondo la classificazione dei climi di K\u00f6ppen, Ko Samui ha un clima monsonico. La media delle temperature massime mensili varia dai 29 gradi di gennaio ai 32,6 di maggio. La media delle minime mensili varia dai 23,9 di dicembre ai 26,1 di aprile. Le maggiori precipitazioni si hanno nel mese di novembre, nella chiusura della \"stagione delle piogge\", con una media mensile di 489,6\u00a0mm, mentre il mese pi\u00f9 asciutto \u00e8 febbraio, con una media di 57,8\u00a0mm.\nAmministrazione.\nL'isola copre la maggior parte della superficie del Distretto \"(amphoe)\" di Ko Samui, di cui fanno parte anche le isole del parco nazionale di Ang Thong ed altri isolotti minori. Il territorio del distretto coincide con quello dalla citt\u00e0 di Ko Samui. L'altro distretto insulare della Provincia di Surat Thani \u00e8 quello della vicina Ko Pha Ngan, situata pi\u00f9 a nord. Il distretto di Samui comprende i seguenti sottodistretti \"(tambon)\"."}
{"id": "2324327", "revid": "110157", "url": "https://it.wikipedia.org/wiki?curid=2324327", "title": "Ko\u0161arka\u0161ki klub \u0160ibenik", "text": "Il K.K. \u0160ibenik \u00e8 una societ\u00e0 cestistica avente sede a Sebenico, in Croazia. Fondata nel 1973, ha giocato nel campionato croato di pallacanestro fino al 2010, quando la societ\u00e0 ha dichiarato bancarotta.\nHa disputato le partite interne nella Dvorana Baldekin, che ha una capacit\u00e0 di 1.500 spettatori.\nIl club, che schierava nel suo roster il giovane Dra\u017een Petrovi\u0107, ha raggiunto per due anni (1982 e 1983) la finale di Coppa Kora\u0107, ma entrambe le volte \u00e8 stato battuto dal Limoges."}
{"id": "2324329", "revid": "4711", "url": "https://it.wikipedia.org/wiki?curid=2324329", "title": "KK Sibenik", "text": ""}
{"id": "2324332", "revid": "287204", "url": "https://it.wikipedia.org/wiki?curid=2324332", "title": "Jos\u00e9 Miguel Insulza", "text": "Biografia.\nLaureato in legge all'Universit\u00e0 del Cile, ha iniziato la sua carriera politica nel Partito Democratico Cristiano del Cile, in particolare nell'ala pi\u00f9 a sinistra e pi\u00f9 favorevole ad un accordo con Salvador Allende.\nAssieme ad altri dissidenti del suo partito, nel 1969 entra nella coalizione Unidad Popular che ha vinto le presidenziali del 1973.\nDopo il colpo di Stato militare di Augusto Pinochet, Insulza si trasferisce dapprima in Italia, poi in Messico ed infine negli Stati Uniti, dove si specializza in economia.\nCon il ritorno alla democrazia Jos\u00e9 Miguel Insulza ha ricoperto vari incarichi ministeriali nei governi della coalizione di centrosinistra \"Concertaci\u00f3n\": ministro degli esteri e portavoce della presidenza nel governo di Eduardo Frei Ruiz-Tagle, ricopr\u00ec la carica di ministro dell'interno nel governo di Ricardo Lagos. Nel 2005 \u00e8 divenuto Segretario Generale dell'Organizzazione degli Stati Americani; rieletto nel 2010, ha mantenuto la carica fino a scadenza del mandato.\nInsulza nel 2008 si \u00e8 candidato alle elezioni primarie della coalizione di centro sinistra per il Partito Socialista. I suoi principali contendenti sono l'ex presidente Ricardo Lagos (PS-PPD), Soledad Alvear (PDC) e l'ex presidente Eduardo Frei Ruiz-Tagle (PDC). Dopo la rinuncia di Lagos e Alvear, gli unici a rimasti a competere sono Frei e lo stesso Insulza.\nIl 5 gennaio 2009 Jos\u00e9 Insulza annuncia il suo ritiro dalla primaria e d\u00e0 il suo appoggio al senatore DC Eduardo Frei Ruiz-Tagle. Insulza si \u00e8 ritirato a causa dello scarso riscontro nei sondaggi che lo vedevano in svantaggio rispetto a Frei."}
{"id": "2324335", "revid": "124123", "url": "https://it.wikipedia.org/wiki?curid=2324335", "title": "Edo Benedetti", "text": "Biografia.\nDal 1943 partecip\u00f2 alla guerra di liberazione come sottotenente dei Granatieri, volontario aggregato all'Esercito americano. In seguito \u00e8 stato insignito della cittadinanza onoraria di Mignano Monte Lungo (provincia di Caserta) e di Legnano (Provincia di Milano).\nNel 1949 divent\u00f2 direttore generale per le attivit\u00e0 economiche della Regione Trentino-Alto Adige. Il 15 luglio 1964 fu eletto sindaco di Trento per la Democrazia Cristiana, venendo rieletto l'11 agosto 1969 e rimanendo in carica fino al 1974. Dal 26 agosto 1969 al 21 novembre 1972 \u00e8 stato anche Assessore alle finanze e polizia urbana e dal 14 dicembre 1972 al 17 novembre 1974 \u00e8 stato Assessore alle attivit\u00e0 economiche, finanze e polizia urbana. Durante la sua amministrazione fu approvato il piano regolatore. Dal 1977 al 1978 \u00e8 stato commissario del governo al Comune di Rovereto.\nNel 1972 entr\u00f2 nel consiglio di amministrazione di Itas Mutua. Nel 1978 ne divent\u00f2 vicepresidente e dall'anno successivo presidente di questa e di Itas Service Srl. \u00c8 stato anche presidente di Itas Assicurazioni SpA. Dal 2001 \u00e8 amministratore unico di Itas Holding Srl. Dal 2005 \u00e8 nel consiglio d'amministrazione di Finanziaria Trentina.\nHa ricoperto fino alla morte il ruolo di \"Presidente onorario\" della Trentino Volley.\nIl 1\u00ba giugno 2001 \u00e8 stato nominato cavaliere del lavoro.\n\u00c8 morto nel 2012 all'et\u00e0 di 90 anni."}
{"id": "2324339", "revid": "287204", "url": "https://it.wikipedia.org/wiki?curid=2324339", "title": "Ko\u0161arka\u0161ki klub Rijeka", "text": "Il K.K. Rijeka \u00e8 stata una societ\u00e0 cestistica avente sede a Fiume, in Croazia. Fondata nel 1946, ha militato nel campionato croato di pallacanestro. Nel 2009, travolta dai debiti, ha cessato l'attivit\u00e0.\nDisputava le partite interne nella Dvorana Mladosti, che ha una capacit\u00e0 di 2.960 spettatori."}
{"id": "2324343", "revid": "4711", "url": "https://it.wikipedia.org/wiki?curid=2324343", "title": "KK Kvarner", "text": ""}
{"id": "2324344", "revid": "287204", "url": "https://it.wikipedia.org/wiki?curid=2324344", "title": "Jos\u00e9 Antonio G\u00f3mez Urrutia", "text": "Attualmente ricopre la carica di senatore per la Regione di Antofagasta. Ha ricoperto vari ruoli ministeriali nei governi della \"Concertaci\u00f3n\", tra cui il ministro della Giustizia sia nel governo di Eduardo Frei Ruiz-Tagle che in quello di Ricardo Lagos. Dal 2006 \u00e8 il leader del suo partito.\nG\u00f3mez si \u00e8 candidato alle elezioni primarie del centrosinistra per le Elezioni presidenziali del 2009 ma \u00e8 stato sconfitto dall'ex presidente Eduardo Frei Ruiz-Tagle (DC) con il 35,94% dei voti.\nL'11 marzo 2014 \u00e8 divenuto ministro della Giustizia nel Governo Bachelet II."}
{"id": "2324346", "revid": "767487", "url": "https://it.wikipedia.org/wiki?curid=2324346", "title": "Rufio (gruppo musicale)", "text": "I Rufio sono stati un gruppo musicale pop punk/emo statunitense, fondato a Rancho Cucamonga (California) nel 2000 e scioltosi nel 2012.\nStoria del gruppo.\nI Rufio si formarono quando il bassista Jon Berry era appena uscito dal college e gli altri tre membri, Scott Sellers, Mike Jimenez, e Clark Domae erano all'ultimo anno. Sellers incontr\u00f2 Berry e cominciarono a suonare insieme in vari gruppi. Successivamente Berry e Sellers cominciarono a registrare, e chiesero a Jimenez di ascoltare i loro pezzi e di suonare per loro la batteria. Domae si aggiunse in breve e complet\u00f2 la formazione. La band prese il nome dal personaggio Rufio, leader dei bambini sperduti di \"Peter Pan\", film che ispir\u00f2 la canzone \"Hook\"."}
{"id": "2324352", "revid": "1782831", "url": "https://it.wikipedia.org/wiki?curid=2324352", "title": "Discografia di Bassi Maestro", "text": "La discografia di Bassi Maestro, rapper italiano, \u00e8 costituita da 17 album in studio, sei raccolte, 33 mixtape, sei EP e sette singoli, pubblicati tra il 1996 e il 2015.\nAd essi vanno inoltre conteggiati numerose collaborazioni con altri artisti e varie apparizioni in raccolte."}
{"id": "2324356", "revid": "533647", "url": "https://it.wikipedia.org/wiki?curid=2324356", "title": "Antoine Sanguin de Meudon", "text": "Biografia.\nEra il figlio di Antoine Sanguin, signore di Meudon, La Honville, Lunesy e feudi a Claye, Chelles, maestro di acque e foreste della Francia, Champagne e Brie, e di Marie Simon, figlia di Pierre Simon, signore di Marquemont e Jeanne de Chambon.\nZio di Anne de Pisseleu d'Heilly duchessa d'\u00c9tampes, amante del re Francesco I di Francia, dovette verosimilmente a questa parentela la sua carriera ecclesiastica: non c'\u00e8 peraltro nessun documento da cui si desuma che abbia preso gli ordini sacri. Fu abate commendatario dell'abbazia di Fleury, il 6 novembre 1533 fu nominato da papa Clemente VII vescovo di Orl\u00e9ans, nel concistoro del 19 dicembre 1539 fu nominato da papa Paolo III cardinale diacono di Santa Maria in Portico Octaviae, e il 7 agosto 1543 grande elemosiniere di Francia, il primo ad aver ottenuto questo titolo.\nNel 1543 fu nominato governatore di Parigi col compito di allestire la difesa della citt\u00e0 dalle minacce dell'imperatore Carlo V, e l'anno successivo fu uno dei diplomatici che negoziarono il trattato di pace con l'imperatore d'Asburgo; con altre personalit\u00e0 francesi, fra i quali il cardinale Carlo di Lorena, fu uno degli ostaggi consegnati a Carlo V a garanzia del trattato di pace. Nel 1546 fu trasferito alla sede di Limoges.\nDopo la morte di Francesco I (1547) la sua posizione a corte fu compromessa: si dimise dall'incarico di elemosiniere e si ritir\u00f2 in Italia. Nel 1550, riabilitato, pot\u00e9 ritornare in Francia: col benestare del nuovo re di Francia Enrico II Giulio III lo nomin\u00f2 amministratore apostolico di Tolosa il 20 ottobre 1550, sebbene le bolle siano del 1553. Mor\u00ec nel 1559 e fu seppellito nella chiesa di Sainte Catherine-du-Val des Scolaire.\nFu protettore di Rabelais, ospitato nel castello di Meudon"}
{"id": "2324359", "revid": "599013", "url": "https://it.wikipedia.org/wiki?curid=2324359", "title": "Escalante", "text": ""}
{"id": "2324361", "revid": "1873017", "url": "https://it.wikipedia.org/wiki?curid=2324361", "title": "Sesta Strada", "text": "La Sesta Strada () o Avenue of the Americas (\"Viale delle Americhe\") \u00e8 un viale in direzione nord-sud del borough newyorkese di Manhattan.\nDeve il suo nome alternativo al sindaco Fiorello La Guardia, che la nomin\u00f2 ufficialmente \"Avenue of the Americas\" nel 1945.\nPer evitare confusione, comunque, attualmente la terminologia \"Sixth Avenue\" \u00e8 segnalata in accoppiamento al nome assegnatole.\nIl traffico sulla strada scorre a senso unico verso nord ed il suo percorso va dal quartiere di Little Italy a Central Park South. L'asse continua anche a nord di Central Park North, dove si chiama Lenox Avenue o Malcolm X Boulevard, conservando una doppia denominazione come nella parte sud."}
{"id": "2324366", "revid": "599013", "url": "https://it.wikipedia.org/wiki?curid=2324366", "title": "Carl English", "text": ""}
{"id": "2324370", "revid": "2519", "url": "https://it.wikipedia.org/wiki?curid=2324370", "title": "Escalante (Negros Occidental)", "text": "Escalante \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nEscalante \u00e8 formata da 21 baranggay:"}
{"id": "2324373", "revid": "755885", "url": "https://it.wikipedia.org/wiki?curid=2324373", "title": "Stupida (EP)", "text": "Stupida \u00e8 il primo EP della cantante italiana Alessandra Amoroso, pubblicato il 10 aprile 2009 dalla Epic Records e distribuito da Sony Music.\nDescrizione.\nPubblicato poco dopo la finale dell'ottava edizione del talent show \"Amici di Maria De Filippi\", da lei vinta, l'EP \u00e8 stato prodotto da Mario Lavezzi e curato negli arrangiamenti da Simone Papi (\"Stupida\", \"Splendida follia\", \"Da qui\"), Nicol\u00f2 Fragile e Daniele Coro (\"Immobile\"), Giuseppe Vessicchio (\"Stella incantevole\"), Roberto Casalino e Mario Zannini Quirini (\"X ora, x un po\"').\nIl lavoro, composto da 7 tracce, vede come autori principalmente Federica Camba e il sopracitato Coro, autori e compositori di quattro brani (\"Stupida\", \"Immobile\", \"Stella incantevole\", \"\u00c8 ora di te\"). Troviamo inoltre Jerico (\"Splendida follia\" e \"Da qui\") e Roberto Casalino (\"X ora, x un po\"').\nLe tracce, \"Immobile\" e \"Stella incantevole\" erano state gi\u00e0 inserite nella compilation, legata alla trasmissione, \"Scialla\", mentre il brano \"\u00c8 ora di te\" \u00e8 la versione italiana di \"Find a Way\", quest'ultima presente anch'essa nella compilation. \"Immobile\" primo singolo estratto il 16 gennaio 2009, \u00e8 stato il brano che ha permesso alla cantante di raggiungere la vetta nelle classifiche musicali italiane. L'ep successivamente \u00e8 stato trainato dal secondo singolo, Stupida, pubblicato il 27 marzo 2009 e presentato durante il serale di Amici.\nLe tracce \"Stupida\", \"Splendida follia\", \"\u00c8 ora di te\", \"Da qui\" e \"X ora, x un po\"' sono quindi gli inediti dell'album.\nSuccesso commerciale.\nL'album ha ottenuto un ottimo successo commerciale, dapprima superando le 35.000 copie vendute con il preordine; Alessandra Amoroso si \u00e8 aggiudicata cos\u00ec il suo primo disco d'oro. Il 23 aprile 2009 l'EP viene certificato disco di platino dalla FIMI per le oltre 70.000 copie vendute, premio che verr\u00e0 consegnato il 25 aprile in occasione della partecipazione della cantante al programma televisivo \"Ti lascio una canzone\". Il 23 maggio 2009 l'EP supera le 140.000 copie vendute e si aggiudica il secondo disco di platino, che le \u00e8 stato consegnato il 6 giugno da Maria De Filippi. Successivamente l'EP raggiunge le 180.000 copie.\n\"Stupida\" risulta essere il 10\u00ba album pi\u00f9 venduto in Italia nel 2009 secondo la classifica di fine anno stilata sempre dalla FIMI. A settembre 2010 la FIMI pubblica la classifica degli album pi\u00f9 venduti a partire dal 1\u00ba gennaio 2009 fino alla fine di agosto 2010: \"Stupida\" risulta essere l'8\u00ba album pi\u00f9 venduto e l'87\u00b0 del 2010."}
{"id": "2324378", "revid": "465169", "url": "https://it.wikipedia.org/wiki?curid=2324378", "title": "Robbie (racconto)", "text": "Robbie (\"Robbie\") \u00e8 un racconto di fantascienza del 1940 di Isaac Asimov e costituisce il primo racconto in assoluto sui robot positronici. Asimov intendeva reagire a tutte le precedenti storie sui \"robot come minaccia\", molto diffuse all'inizio del XX secolo, per conferire invece agli automi la figura di attrezzi utili ed estremamente versatili che aiutassero l'umanit\u00e0 durante il suo percorso nella storia. In seguito, questa sua visione rivoluzion\u00f2 la letteratura e la filmografia dei decenni successivi. Comunque, pubblicato per la prima volta nel settembre del 1940 sulla rivista \"Super Science Stories\", fa parte dell'antologia \"Io, Robot\" ed \u00e8 attualmente presente anche in altre raccolte di racconti di Asimov.\nEdito in Italia nel 1963 con il titolo di \"Robbie\" nella raccolta \"Io, Robot\", \u00e8 stato successivamente ripubblicato in alcune antologie come Uno strano compagno di giochi a partire dal 1980.\nTrama.\nL'anno dell'ambientazione del racconto \u00e8 il 1998. In quest'epoca secondo Asimov la gente sta diventando sempre pi\u00f9 diffidente nei confronti dei robot e i pochi ancora in giro vengono visti con paura e disprezzo.\n\u00c8 proprio in questo clima che avviene l'episodio di Gloria e del suo robot compagno di giochi. Gloria \u00e8 una bambina di 8 anni che gioca sempre con il suo robot Robbie. La signora Weston, madre della bambina, a causa delle dicerie sui robot, teme che Robbie possa fare del male a sua figlia, cos\u00ec cerca di convincere il marito George Weston, inizialmente fermamente contrario alle paure della moglie che ritiene infondate, a restituire il robot alla U.S. Robots, azienda dove George lavora. Con le sue continue insistenze, la signora Weston riesce a convincere il marito. Un giorno George Weston, in accordo con la moglie, porta la figlia a vedere uno spettacolo alla Visivox; nel frattempo la signora Weston restituisce Robbie alla \"U.S. Robots\" e compra un collie, nella speranza che la figlia dimentichi il robot dedicandosi al cane. Quando la bambina torna a casa assieme al padre, vede il cane e, tutta contenta, subito cerca Robbie, volendo mostrargli il nuovo regalo, ma non trovandolo, chiede ai genitori dove sia il robot. La madre allora le risponde che Robbie \u00e8 andato via. Ma Gloria, affezionata al suo robot, perde la sua solita allegria e si deprime sempre di pi\u00f9, al punto che la signora Weston, esasperata dal comportamento della figlia, \u00e8 costretta a dare indietro il cane.\nCos\u00ec in comune accordo, marito e moglie, decidono di trasferirsi a New York, pensando che le distrazioni che una citt\u00e0 come New York offriva avrebbero sicuramente distolto la bambina dal suo pensiero fisso: Robbie. E infatti Gloria appena sa del viaggio inizia a dare segni di impazienza, ritrova la sua naturale allegria e anche la madre si sente molto sollevata da tutto ci\u00f2. Durante il viaggio, per\u00f2, la madre di Gloria sar\u00e0 costretta a ricredersi riguardo ai motivi della ritrovata allegria di sua figlia. La bambina crede, infatti, che i tre si rechino in citt\u00e0 per cercare l\u00ec il robot, e nutre grandi speranze al riguardo. A New York i genitori cercano di distrarre Gloria portandola sempre in giro, visitano musei e fanno moltissime gite; un giorno per\u00f2 portano la bambina a visitare il Museo della Scienza e dell'Industria e durante la visita i genitori perdono di vista Gloria. La bambina, attratta da un cartello che recitava la scritta \"Robot Parlante\", approfitta di un momento di distrazione della madre per entrare nella stanza indicata dal cartello e rivolgere alcune domande sul suo robot. La bambina inizia a parlare con il robot parlante, una grossa macchina che parla senza alcuna forma umanoide e un'intelligenza piuttosto limitata. Gloria gli chiede se aveva visto Robbie, il Robot Parlante gli chiede chi sia Robbie e la bambina gli risponde che \u00e8 un robot come lui. Il Robot Parlante cerca di assimilare il concetto che ci siano altri robot come lui, ma nello sforzo si fonde. Intanto la bambina viene ritrovata e in lacrime chiede ancora di cercare Robbie.\nQuella sera George Weston rimane molto tempo fuori casa e il giorno dopo propone alla moglie una nuova idea per allontanare Gloria dal pensiero di Robbie, racconta cos\u00ec di aver convinto con il capo della U. S. Robots, Robertson, a far fare ai tre un giro completo dello stabilimento di produzione dei robot, in modo che Gloria osservando come si costruiscono i robot capisca che sono solo macchine con ben poco di umano. La moglie mostra di apprezzare l'idea del marito, e i tre si recano la mattina seguente alla sede della U.S. Robots. Un tecnico fornisce loro dettagliate spiegazioni finch\u00e9 il signor Weston non chiede di poter visitare la parte della fabbrica in cui robot costruiscono altri robot. Guidati dal tecnico vengono quindi portati in quella parte dello stabilimento e Gloria in pochi istanti riconosce, tra i robot che lavorano, Robbie. Subito si precipita da lui, senza vedere che un macchinario sta per investirla; il padre scavalca la ringhiera che li separa dall'ambiente di lavoro ma per Gloria sembra essere ormai troppo tardi, quando Robbie prontamente la salva.\nGloria e Robbie si abbracciano e la signora Weston capisce che era stato preparato tutto dal marito. Dopo una simile dimostrazione di provvidenziale fedelt\u00e0 da parte del robot, decide che Robbie sarebbe rimasto con loro (finch\u00e9, come dice la signora Weston, non sar\u00e0 arrugginito).\nAggiunte.\nIl personaggio di Susan Calvin che assiste alla scena fra Gloria e il \"Robot Parlante\" \u00e8 stato aggiunto successivamente per rendere i vari racconti di \"Io, Robot\" pi\u00f9 coesi e uniti fra loro."}
{"id": "2324379", "revid": "1522738", "url": "https://it.wikipedia.org/wiki?curid=2324379", "title": "Nick Stone", "text": "Nick Stone \u00e8 un personaggio di fantasia dei libri di Andy McNab.\nBiografia.\nNato nel 1960, \u00e8 un ex-combattente del SAS (Special Air Service), il corpo d'elite dell'esercito britannico, uno dei gruppi speciali pi\u00f9 efficienti del mondo. Dopo essere stato circa 10 anni nei SAS, Nick Stone ha cominciato a lavorare per l'Intelligence inglese. Esperto in armi e in ricerche impossibili di persone, viene reclutato in questa agenzia segreta chiamata \"la Ditta\" per compiere missioni che pochi altri potrebbero fare.\nAstuto, furbo, in missione \u00e8 freddo e deciso, ma nel privato \u00e8 una persona dal buon cuore, sensibile riguardo agli affetti personali.\n\u00c8 stato sposato, durante una difficile missione (raccontata nel primo romanzo Controllo a distanza) ha recuperato la figlia di un suo amico ucciso, Kelly, ed \u00e8 diventato suo tutore. Ha avuto una storia con Sarah, altro agente segreto, raccontata in \"Crisi Quattro\".\nEroe moderno ed esperto, dotato di grande humor britannico e grandi intuizioni, questo personaggio piace perch\u00e9, a parte ovviamente la storia e l'addestramento nei SAS, \u00e8 uno di noi, una persona comune con odi e affetti, colpi di fortuna e colpi di sfortuna, capace di avventure incredibili ma anche di grandi sventure. Freddo calcolatore in missione, quasi ingenuo nei sentimenti.\nNick Stone \u00e8 l'eroe che tutti possono sentire vicino e capire.\nDa notare parecchie cose che coincidono con la vera storia dell'autore.\nCome McNab, anche Nick Stone \u00e8 nato nel 1960, ha avuto un'infanzia burrascosa, si \u00e8 arruolato quasi per caso, \u00e8 stato 10 anni nei SAS compiendo missioni pericolosissime, ed \u00e8 un esperto di armi, ricerche di persone e tattiche di spionaggio e combattimento. Per questo i romanzi di McNab sembrano cos\u00ec vicini alle persone e appaiono cos\u00ec realistici, quasi fossero dei piccoli \"manuali\" di spionaggio e sopravvivenza."}
{"id": "2324380", "revid": "1584565", "url": "https://it.wikipedia.org/wiki?curid=2324380", "title": "Golion", "text": " \u00e8 un anime televisivo in 52 puntate prodotto nel 1981 dalla Toei Animation e trasmesso in Italia l'anno seguente. La serie, che non ebbe grande successo in patria, fu utilizzata con maggior fortuna per la serie di montaggio americana \"Voltron\".\nTrama.\nCinque esploratori spaziali terrestri fanno ritorno sulla Terra dopo lungo tempo per trovarla devastata da una guerra nucleare ed occupata dagli alieni del pianeta \"Galra\", che hanno approfittato della guerra per attuare i loro piani di conquista galattica, guidati dal malvagio Re Tay Bazaal. Catturati dagli alieni, vengono condotti sul loro pianeta, ma riescono rocambolescamente a fuggire a bordo di una navicella spaziale. Inseguiti dai galriani, precipitano sul pianeta \"Althea\", dove vengono salvati ed accolti dalla principessa \"Fara\", la quale svela loro il segreto dell'esistenza di \"Golion\", un prodigioso robot formato da cinque leoni meccanici, grazie al quale sar\u00e0 possibile abbattere una volta per tutte la tirannia dell'Impero Galattico di Galra.\nEdizione italiana.\nLa prima edizione televisiva italiana fu curata da Aldo Grimaldi.\nIn Italia i primi 26 episodi della serie originale furono trasmessi su Canale 5 dal 22 settembre del 1982 e poi su Italia 1 in replica. Nel 2007 e nel 2010 gli stessi 26 episodi sono stati replicati sulla syndication Supersix, mentre nel 2011 sono stati riproposti da Retecapri e NekoTV.\nSigla italiana.\nLa sigla italiana dal titolo \"Go, go, it's time to go!\" \u00e8 stata incisa da Rocco Reitano, nipote di Mino."}
{"id": "2324383", "revid": "55935", "url": "https://it.wikipedia.org/wiki?curid=2324383", "title": "Charles I de Guise de Lorraine", "text": ""}
{"id": "2324384", "revid": "1543377", "url": "https://it.wikipedia.org/wiki?curid=2324384", "title": "Piet\u00e0 (Murialdo)", "text": "La piet\u00e0 \u00e8 la tredicesima delle quindici \"casse\" che vengono portate a spalla durante la processione del Venerd\u00ec Santo che si svolge a Savona ogni due anni, negli anni pari.\nCaratteristiche.\nScultura lignea opera di Stefano Murialdo del 1833, \u00e8 conservata nell'Oratorio di Nostra Signora di Castello. Le sue dimensioni sono di ed \u00e8 portata a spalla da 12 portatori per tappa. Raffigura la Madonna, con il cuore trafitto da sette spade, che tiene tra le braccia il corpo di Ges\u00f9 appena calato dalla croce. L'opera fu ritoccata da Antonio Brilla nel 1842 e poi restaurata nel 1936 e 2000."}
{"id": "2324392", "revid": "88740", "url": "https://it.wikipedia.org/wiki?curid=2324392", "title": "Deposizione dalla croce (Martinengo)", "text": "La deposizione dalla croce \u00e8 la dodicesima delle quindici \"casse\" che vengono portate a spalla durante la processione del Venerd\u00ec Santo che si svolge a Savona negli anni pari.\nCaratteristiche.\nSi tratta di una scultura lignea del peso di 1600\u00a0kg, opera di Filippo Martinengo del 1793, conservata nell'Oratorio di Nostra Signora di Castello. Le dimensioni sono di m 4,14 x 2,20 x 2,85 ed \u00e8 portata a spalla da 26 portatori; \u00e8 l'opera di maggiori dimensioni di tutto il corteo penitenziale e forse la pi\u00f9 conosciuta. Vi sono rappresentate 6 diverse figure (le tre Marie, Nicodemo, Giovanni evangelista e Giuseppe di Arimatea) poste in modo convergente verso la settima figura centrale del corpo di Ges\u00f9 che viene calato dalla croce. Fu pagata 3300 lire e venne ristrutturata nel 1996."}
{"id": "2324399", "revid": "1745361", "url": "https://it.wikipedia.org/wiki?curid=2324399", "title": "Nazionale di hockey su ghiaccio maschile della Slovacchia", "text": "La nazionale di hockey su ghiaccio maschile della Slovacchia () \u00e8 la selezione nazionale maschile che rappresenta la Slovacchia nell'hockey su ghiaccio in ambito internazionale.\nSi tratta di una delle selezioni nazionali pi\u00f9 importanti della disciplina, avendo vinto un campionato del mondo nel 1992 e in altre due occasioni essendosi classificata tra le prime tre.\nNata nel 1994 dopo la separazione della Cecoslovacchia, ai XIX Giochi olimpici invernali di Salt Lake City, a causa di una coincidenza di date, la Slovacchia non pot\u00e9 impiegare i giocatori impegnati nella NHL per il turno preliminare. Sebbene questo fosse vero per tutte le altre nazionali, la Slovacchia fu particolarmente penalizzata, a causa del gran numero di giocatori impegnati in NHL, e per questo motivo, nonostante fosse potenzialmente una delle nazionali pi\u00f9 forti, fu subito eliminata e fin\u00ec soltanto tredicesima. Questo episodio fece talmente scalpore nel mondo dell'hockey che la federazione decise, a partire da , di cambiare il regolamento.\nTra i pi\u00f9 forti hockeisti slovacchi oggi in attivit\u00e0 vanno ricordati Mari\u00e1n G\u00e1bor\u00edk, Mari\u00e1n Hossa, Marcel Hossa, Miroslav \u0160atan, e il pi\u00f9 alto giocatore nella storia della NHL, Zdeno Ch\u00e1ra. Non va dimenticato il compianto Pavol Demitra, perito nell'incidente aereo della Lokomotiv Jaroslavl'.\nAlla fine degli anni '90, i St. Louis Blues schieravano \u013dubo\u0161 Barte\u010dko, Michal Handzu\u0161, e Pavol Demitra nella stessa linea. I tre, conosciuti come lo \"\"Slovak Pack\",\", potevano comunicare in campo nella loro lingua natia senza che gli avversari potessero capire quello che si dicevano."}
{"id": "2324400", "revid": "1543377", "url": "https://it.wikipedia.org/wiki?curid=2324400", "title": "Cristo morto in croce", "text": "Il Cristo morto in croce \u00e8 la undicesima delle quindici \"casse\" che vengono portate a spalla durante la processione del Venerd\u00ec Santo che si svolge a Savona ogni due anni, negli anni pari.\nCaratteristiche.\nSi tratta di una scultura lignea di scuola romana della seconda met\u00e0 del XVI secolo o primi anni del XVII secolo, conservata nell'Oratorio di Nostra Signora di Castello. Fu donata nel 1728 dalla famiglia Della Rovere, discendenti dei papi Sisto IV e Giulio II, membri della confraternita. Le sue dimensioni sono: ed \u00e8 portata da 20 portatori per tappa. Fu oggetto di restauro nel 1996."}
{"id": "2324404", "revid": "30610", "url": "https://it.wikipedia.org/wiki?curid=2324404", "title": "Legittimit\u00e0 costituzionale", "text": ""}
{"id": "2324409", "revid": "23309534", "url": "https://it.wikipedia.org/wiki?curid=2324409", "title": "Weighted average cost of capital", "text": ""}
{"id": "2324410", "revid": "339392", "url": "https://it.wikipedia.org/wiki?curid=2324410", "title": "Costituzionalit\u00e0", "text": ""}
{"id": "2324411", "revid": "86599", "url": "https://it.wikipedia.org/wiki?curid=2324411", "title": "19633 Rusjan", "text": "19633 Rusjan \u00e8 un asteroide della fascia principale con un diametro di circa 4\u20135\u00a0km. Scoperto nel 1999, presenta un'orbita caratterizzata da un semiasse maggiore pari a 2,4460032\u00a0UA e da un'eccentricit\u00e0 di 0,2594879, inclinata di 12,96897\u00b0 rispetto all'eclittica.\nL'asteroide \u00e8 dedicato all'aviatore austro-ungarico Eduardo Rusjan."}
{"id": "2324412", "revid": "916580", "url": "https://it.wikipedia.org/wiki?curid=2324412", "title": "Reliquiario della Santa Croce", "text": "Il Reliquiario della Santa Croce \u00e8 la \"cassa\" portata a spalla che chiude la processione del Venerd\u00ec Santo che si svolge a Savona negli anni pari.\nSi tratta di un'opera di oreficeria locale del 1722 e conserva al suo interno i frammenti lignei ritenuti appartenenti alla \"Vera Croce\"."}
{"id": "2324415", "revid": "729019", "url": "https://it.wikipedia.org/wiki?curid=2324415", "title": "Stazione di Grondola-Guinadi", "text": "La stazione di Grondola-Guinadi era la stazione ferroviaria situata nella Valle del Verde, in Lunigiana, nel comune di Pontremoli. La stazione, chiusa al servizio viaggiatori, \u00e8 posta sulla ferrovia Pontremolese ed \u00e8 utilizzata, dalla fine del 1999, come posto di movimento in prossimit\u00e0 dell'accesso alla lunga galleria di valico denominata galleria del Borgallo.\nStoria.\nLa stazione venne inaugurata nel 1892 ed era situata sul tratto Borgotaro-Pontremoli della ferrovia Pontremolese.\nSul finire del 1999, le Ferrovie dello Stato decisero di modificarne la destinazione d'uso, declassandola da stazione a semplice area di ricovero e manovra.\nDa allora l'impianto \u00e8 classificato come Posto di Movimento.\nLa principale compagnia di trasporto su ferro italiana ha per\u00f2 deciso di adibire una parte della superficie della stazione ad \"area di triage\", in modo da poter garantire ai numerosi abitanti anziani della vallata un soccorso immediato, tramite elicottero, in casi di necessit\u00e0: molteplici sono gli interventi nell'arco dell'anno per svariate esigenze, che partono dal soccorso sanitario per arrivare al sostentamento generale della popolazione quando in inverno le strade sono difficilmente percorribili a causa della neve.\nL'area \u00e8 utilizzabile dai servizi di soccorso anche per le emergenze all'interno della galleria di valico.\nStrutture e impianti.\nLa stazione possiede un fabbricato viaggiatori, in disuso, un piccolo fabbricato per i servizi igienici ed altri edifici, anch'essi inutilizzati. Possedeva anche una piccola area merci con un binario tronco di raccordo. L'impianto \u00e8 dotato di 3 binari pi\u00f9 2 piccoli tronchini, collocati rispettivamente presso la parte nord e sud dell'area ferroviaria, che si diramano dal binario 3. Originariamente ve ne erano 6 ma i binari 4, 5 e 6 sono stati smantellati successivamente. I primi due binari erano serviti da due banchine, di cui una dotata di pensilina, collegate tra di loro da un attraversamento a raso. Recentemente la banchina tra il binario 1 e 2 e il relativo attraversamento a raso sono stati demoliti, per cui \u00e8 rimasta solo la banchina del binario 1, adiacente al Fabbricato Viaggiatori. Probabilmente la banchina \u00e8 stata demolita contestualmente a lavori di adeguamento e manutenzione della massicciata.\nL'aspetto della stazione \u00e8 simile a quello degli altri impianti sulla linea. Sia il fabbricato viaggiatori che i marciapiedi e la pensilina si trovano in buono stato di conservazione.\nMovimento.\nNon risultano treni effettuanti fermata presso l'impianto.\n, tuttavia, la stazione era utilizzata come punto di sgancio dei locomotori ausiliari impiegati per le spinte dei treni merci (essendo l'impianto localizzato sul culmine della rampa in salita che da Pontremoli conduce a Borgo Val di Taro). In tale localit\u00e0, infatti, i suddetti locomotori venivano sganciati dalla coda dei treni tramite la cosiddetta \"Maglia sganciabile\"; questi ultimi proseguivano verso la loro destinazione, mentre le locomotive utilizzate per la spinta arrestavano la marcia e rientravano presso il deposito di appartenenza (generalmente a La Spezia).\nServizi.\nLa stazione disponeva di:"}
{"id": "2324416", "revid": "149485", "url": "https://it.wikipedia.org/wiki?curid=2324416", "title": "Dorsale medioatlantica", "text": ""}
{"id": "2324418", "revid": "729019", "url": "https://it.wikipedia.org/wiki?curid=2324418", "title": "Dornier Do 215", "text": "Il Dornier Do 215 era un bombardiere leggero bimotore ad ala alta prodotto tra il dicembre 1939 ed il gennaio 1941 dall'azienda tedesca Dornier Werke GmbH ed impiegato principalmente dalla Luftwaffe durante la seconda guerra mondiale anche nei ruoli di ricognitore e, successivamente caccia notturno.\nSviluppato dal precedente Do 17 come versione per il mercato estero, e soprannominato a sua volta Fliegender Bleistift (tradotto dalla lingua tedesca matita volante) dovuto alle dimensioni particolarmente ridotte della fusoliera, venne in realt\u00e0 quasi interamente trattenuto in patria fornendo a sua volta da base per lo sviluppo del successivo Do 217.\nStoria.\nSviluppo.\nDopo la presentazione internazionale del Dornier Do 17 in versione militare, la K, nel ruolo di bombardiere veloce, il modello fu al centro dell'interesse di alcuni governi stranieri che erano interessati a fornirlo alle proprie forze aeree. Nel luglio 1937, la Dornier realizz\u00f2 un modello di preserie, il Do 17 Z-0, come dimostratore per i clienti del mercato estero e che acquis\u00ec la matricola civile D-AAIV. Bench\u00e9 la nuova versione risultasse sostanzialmente identica ai Do 17 Z di serie, il Reichsluftfahrtministerium (RLM) gli assegn\u00f2 la designazione Do 215 in virt\u00f9 del suo esclusivo indirizzo al mercato estero. Il primo prototipo realizzato, che assunse come da consuetudine il suffisso V1, venne dotato di una coppia di motori radiali Bramo 323 Fafnir, gli stessi adottati dalla serie Do 17 Z.\nIl secondo prototipo (Do 215 V2) venne equipaggiato con motori di produzione francese, i radiali Gnome-Rh\u00f4ne 14NO a 14 cilindri doppia stella. Bench\u00e9 avesse completato con successo tutti i test preliminari non ricevette alcuna offerta a causa delle prestazioni solo di poco superiori rispetto al Do 17 Z dal quale derivava. La Dornier decise allora di approntare un ulteriore prototipo, il Do 215 V3, abbinando la cellula ad una coppia dei pi\u00f9 potenti motore prodotti dalla Daimler-Benz caratterizzati dalla configurazione 12 cilindri a V invertita, i Daimler-Benz DB 601Ba in grado di erogare 1\u00a0175 PS (864\u00a0kW), soluzione poi ripresa con vari motori della serie DB anche nel Do 17. Il V3, che venne portato in volo per la prima volta nell'estate 1939, riusc\u00ec grazie alle nuove unit\u00e0 propulsive a garantire un netto miglioramento delle prestazioni di volo rispetto ai primi due prototipi realizzati per cui si decise di avviarne la costruzione in serie.\nLa prima versione di produzione in serie, che acquis\u00ec la designazione Do 215 A-1, usc\u00ec dagli stabilimenti nel 1939 frutto di un ordine emesso dal governo svedese per fornire la flotta della propria aeronautica militare, la Svenska Flygvapnet. A causa della situazione politica e del conseguente embargo che ne segu\u00ec, i 18 esemplari che costituivano la fornitura vennero requisiti dal governo nazista ed assegnati ai reparti della Luftwaffe, i quali li utilizzarono nelle prime fasi della seconda guerra mondiale.\nSuccessivamente vennero introdotte alcune modifiche tali da considerarlo una nuova versione/variante che per diversificarlo dal precedente assunse la designazione Do 215 B, diventata poi la versione di produzione standard.\nLa produzione totale dei Do 215 in tutte le loro versioni varia, a seconda delle fonti, dai 92 ai 105 esemplari nel periodo che va dal 1939 al 1941.\nImpiego operativo.\nGermania.\nLa Luftwaffe utilizz\u00f2 inizialmente il Do 215 come bombardiere leggero e da ricognizione fotografica. A questo scopo venne equipaggiato con le macchine Rb 20/30 ed Rb 50/30 utilizzate nelle missioni di fotoricognizione a lungo raggio, principalmente dal comando (Oberbefehlshaber der Luftwaffe, o OBdL) dell'Oberkommando der Luftwaffe. Successivamente vennero dotati di sistema radar FuG 202 Lichtenstein B/C ed impiegati come caccia notturno.\nL'ultimo Do 215 venne ritirato dal servizio alla fine del 1944.\nEsemplari attualmente esistenti.\nNessun bombardiere bimotore Dornier risulta essere arrivato integro ai nostri giorni, tuttavia \u00e8 stato recentemente ritrovato un esemplare semicompleto che potrebbe essere restaurato ed esposto in una struttura museale.\nNel settembre 2007 un Dornier Do 215 B quasi integro \u00e8 stato ritrovato su un basso fondale marino al largo del Wattenmeer nei Paesi Bassi, l'unica parte mancante \u00e8 la coda che si trova ad una ventina di metri di distanza. Questo aereo era pilotato dall'asso della caccia tedesco Helmut Woltersdorf che la notte tra il sei ed il sette luglio 1941 abbatt\u00e9 un Vickers Wellington ma per i danni subiti dal suo aereo durante il combattimento fu costretto ad ammarare al largo della costa olandese.\nL'area dove si trova l'aereo \u00e8 una riserva naturale marina inserita tra i patrimoni dell'umanit\u00e0 dell'UNESCO, e questo ha favorito la protezione del relitto. L'Aircraft Recovery Group dell'Airwar Museum di Fort Veldhuis ad Heemskerk \u00e8 interessato al recupero del relitto, che diventerebbe l'unico bombardiere bimotore Dornier al mondo conservato in un museo, attualmente sono stati recuperati i motori DB 601 e parte dell'abitacolo, le autorit\u00e0 olandesi non hanno ancora deciso se concedere l'autorizzazione al recupero dell'aereo."}
{"id": "2324421", "revid": "767487", "url": "https://it.wikipedia.org/wiki?curid=2324421", "title": "Qardaha", "text": "Qardaha (anche al-Qard\u0101hah) \u00e8 una cittadina della Siria, posta sulle montagne che circondano Latakia.\nOltre all'aeroporto civile di Latakia, in citt\u00e0 si trova il mausoleo di Hafiz al-Asad e del figlio Basil al-Asad."}
{"id": "2324425", "revid": "3115", "url": "https://it.wikipedia.org/wiki?curid=2324425", "title": "Flagellazione (Savona)", "text": "La flagellazione \u00e8 la sesta delle quindici \"casse\" che vengono portate a spalla durante la processione del Venerd\u00ec santo che si svolge a Savona ogni due anni, negli anni pari.\nCaratteristiche.\nSi tratta di una scultura lignea di scuola napoletana acquistata nel 1623. Conservata nell'oratorio dei Santi Pietro e Caterina, viene portata a spalla da 12 portatori per tappa. Le sue dimensioni sono di m 2,00 x 2,10 x 1,80. Vi sono rappresentati Ges\u00f9 legato alla colonna mentre viene flagellato da due soldati posti uno alla sua destra e l'altro a sinistra. L'espressivit\u00e0 delle figure e la ricercatezza dei dettagli non raggiunge i livelli artistici delle altre \"casse\" che compongono la processione. Fu oggetto di restauro nel 1986."}
{"id": "2324427", "revid": "827882", "url": "https://it.wikipedia.org/wiki?curid=2324427", "title": "Favino", "text": ""}
{"id": "2324430", "revid": "57872", "url": "https://it.wikipedia.org/wiki?curid=2324430", "title": "Cristo cade sotto la croce", "text": "Cristo cade sotto la croce \u00e8 la nona delle quindici \"casse\" che vengono portate a spalla durante la processione del Venerd\u00ec Santo che si svolge a Savona ogni due anni, negli anni pari.\nCaratteristiche.\nSi tratta di una scultura lignea di scuola napoletana acquistata nel 1623. Conservata nell'oratorio dei Santi Pietro e Caterina, viene portata a spalla da 12 portatori per tappa. Le sue dimensioni sono di m 2,70 x 3,00 x 1,50. Vi sono rappresentanti Ges\u00f9 caduto sotto una enorme croce, mentre viene strattonato da un soldato che tiene il Cristo legato per il collo. Dietro, Simone di Cirene, tenta inutilmente di afferrare la croce che pare quasi sfuggirgli di mano. La composizione della scena rimane comunque molto statica e l'espressivit\u00e0 ingenua delle figure tradisce una mano popolana di un artigiano non troppo abile. Fu oggetto di restauro nel 1986."}
{"id": "2324432", "revid": "80339", "url": "https://it.wikipedia.org/wiki?curid=2324432", "title": "Tettonica a zolle", "text": ""}
{"id": "2324435", "revid": "287204", "url": "https://it.wikipedia.org/wiki?curid=2324435", "title": "Al-Raqqa", "text": "al-Raqqa () \u00e8 una citt\u00e0 della Siria, capoluogo del governatorato omonimo. In passato era conosciuta coi nomi di Callinico e Niceforio. Nel linguaggio moderno viene chiamata Raqqa.\n\u00c8 stata quartier generale nonch\u00e9 capitale dell'autoproclamato Stato Islamico dal gennaio 2014 al 17 ottobre 2017.\nStoria.\nLa citt\u00e0 fu fondata dal re seleucide Seleuco II Callinico, che la chiam\u00f2 \"Kallinikos\" (in latino \"Callinicum\"). Divenne forte militare romano (con il nome di \"Nicephorium\") almeno dai tempi di Settimio Severo, se non prima.\nLa citt\u00e0 rimase con alterne vicende sotto il dominio romano fino a che fu conquistata assieme a tutta la Siria dagli Arabi musulmani, all'epoca del secondo califfo \u02bfUmar ibn al-Kha\u1e6d\u1e6d\u0101b (\"reg.\" 634-644). Nelle sue vicinanze (a \u1e62iff\u012bn) fu combattuto lo storico scontro tra il califfo \u02bfAl\u012b b. Ab\u012b \u1e6c\u0101lib e il ribelle deposto governatore siriano, Mu\u02bf\u0101wiya b. Ab\u012b Sufy\u0101n.\nNel corso del successivo periodo abbaside, divenne per 13 anni circa, dal 796 all'809, la capitale \"de facto\" del califfato, in quanto funzionale al desiderio di H\u0101r\u016bn al-Rash\u012bd di condurre da l\u00ec operazioni militari su vasta scala contro il nemico bizantino, nella speranza di una vittoria definitiva (mai realizzata) contro il suo potente avversario cristiano.\nCon la morte di H\u0101r\u016bn e la successiva guerra civile tra i due suoi figli, al-Am\u012bn e al-Ma\u02bem\u016bn, al-Raqqa rientr\u00f2 in un anonimato dal quale non riusc\u00ec pi\u00f9 del tutto a emergere.\nGuerra civile siriana.\nNel corso della sua occupazione di Raqqa, il sedicente Stato Islamico ha espresso ancora una volta la sua radicale intolleranza nei confronti dello Sciismo, distruggendo la Moschea di Uways al-Qarn\u012b (), in cui si conservavano le spoglie del Compagno del Profeta, \u02bfAmm\u0101r b. Y\u0101sir, e del Seguace Uways al-Qarn\u012b, entrambi caduti nella battaglia di Siffin, combattendo per la causa del quarto califfo \"ortodosso\", nonch\u00e9 cugino paterno e genero di Maometto, \u02bfAl\u012b b. Ab\u012b \u1e6c\u0101lib.\nGi\u00e0 oggetto di bombardamenti da parte del fronte anti-ISIS, nel novembre 2015, come ritorsione per gli attentati di Parigi, la Francia ha aumentato l'impegno militare nella zona con una serie di bombardamenti volti a eliminare i centri di addestramento presenti in tale localit\u00e0.\nIl 6 giugno 2017 \u00e8 incominciata la grande battaglia per strappare Raqqa all'isis.\nIl 17 ottobre 2017, dopo oltre 4 mesi di combattimenti, la citt\u00e0 viene completamente liberata dalle Forze Democratiche Siriane, appoggiate dagli Stati Uniti, attraverso l'eliminazione delle ultime sacche di resistenza concentratesi attorno allo stadio e all'ospedale della citt\u00e0."}
{"id": "2324436", "revid": "1543377", "url": "https://it.wikipedia.org/wiki?curid=2324436", "title": "Ecce Homo (Cuneo)", "text": "L'Ecce Homo \u00e8 l'ottava delle quindici \"casse\" che vengono portate a spalla durante la processione del Venerd\u00ec Santo che si svolge a Savona ogni due anni, negli anni pari.\nCaratteristiche.\nSi tratta di una scultura lignea realizzata tra il 1977 e il 1978, opera dell'artista savonese Renata Cuneo. Conservata nell'oratorio dei Santi Pietro e Caterina, viene portata a spalla da 12 portatori per tappa. Le sue dimensioni sono di m 2,10 x 1,80 x 0,90. Al centro della scena la figura di Ges\u00f9 con il manto di porpora rossa che anzich\u00e9 coprire completamente il corpo, viene qui rappresentato come un vero e proprio mantello quasi a sottolineare la regalit\u00e0 del Cristo. Alla sua sinistra una figura in atteggiamento minaccioso, mentre alla sua destra Ponzio Pilato lo indica presentandolo al popolo. L'opera fu realizzata per sostituire una precedente \"cassa\" seicentesca con lo stesso soggetto, opera di Giovanni Andrea Torre, distrutta da un bombardamento nel 1944."}
{"id": "2324447", "revid": "92469656", "url": "https://it.wikipedia.org/wiki?curid=2324447", "title": "Croce di Passione", "text": "La Croce di Passione o Croce del Gallo (in lingua ligure \"Croxe do Pascio\" o \"Croxe do Gallo\") \u00e8 una croce che in Liguria apre le processioni della Settimana Santa (Venerd\u00ec Santo). Il nome deriva dal fatto che essa porta dipinti o sagomati i simboli della Passione, tra i quali, appunto, il gallo che cantando annunci\u00f2 il tradimento di Pietro, insieme alle tenaglie, i 3 chiodi, il martello, il flagello, i dadi, la corona, la colonna, la scala, il titolo (INRI), il guanto, il calice, la canna con la spugna, la lancia, un tratto di corda. Le dimensioni sono analoghe a quelle delle grandi croci processionali (\"Cristi\") tipiche delle confraternite liguri. Apre la processione del Venerd\u00ec Santo, a Savona, e molte altre processioni che si svolgono in Liguria durante la settimana santa."}
{"id": "2324449", "revid": "247672", "url": "https://it.wikipedia.org/wiki?curid=2324449", "title": "Croce del Gallo", "text": ""}
{"id": "2324450", "revid": "104265", "url": "https://it.wikipedia.org/wiki?curid=2324450", "title": "WURFL", "text": "WURFL sta per Wireless Universal Resource FiLe. Si tratta di un progetto Open Source che mira a risolvere il problema di come presentare contenuti per dispositivi mobili ad una gamma pi\u00f9 ampia possibile di terminali con il minimo sforzo per gli sviluppatori. Il nome WURFL si riferisce anche al file XML stesso che contiene le informazioni sulle caratteristiche di una gamma molto ampia di dispositivi. \nL'informazione \u00e8 fornita dagli sviluppatori che utilizzano WURFL in diverse aree geografiche. Gli aggiornamenti sono frequenti e riflettono, spesso in tempi brevissimi, l'arrivo sul mercato di nuovi terminali e dispositivi.\nIl progetto \u00e8 stato fondato ed \u00e8 gestito dall'italiano Luca Passani.\nWALL, Wireless Abstraction Library.\nWALL (Wireless Abstraction Library by Luca Passani) e una tag library JSP che permette di creare pagine simili all'HTML classico, pur fornendo contenuti in WML, C-HTML e XHTML Mobile Profile ai terminali da cui \u00e8 partita la request HTTP, basandosi sulle caratteristiche (capabilities) del terminale stesso. Le caratteristiche del terminale sono lette in tempo reale grazie alla API WURFL. Esiste un port di WALL al PHP chiamato WALL4PHP.\nImplementazioni della API WURFL.\nWURFL \u00e8 supportato per le seguenti piattaforme:"}
{"id": "2324457", "revid": "275845", "url": "https://it.wikipedia.org/wiki?curid=2324457", "title": "Caterina Jagellone", "text": ""}
{"id": "2324464", "revid": "55935", "url": "https://it.wikipedia.org/wiki?curid=2324464", "title": "Antoine Sanguin", "text": ""}
{"id": "2324465", "revid": "1005847", "url": "https://it.wikipedia.org/wiki?curid=2324465", "title": "Torrente Verde", "text": "Il torrente Verde \u00e8 un torrente dell'Appennino tosco-emiliano, affluente di destra del fiume Magra, in Provincia di Massa-Carrara, in Toscana, quasi ai confini con la Liguria. Non \u00e8 da confondersi con un omonimo torrente ligure, che si trova a nord di Genova.\nIdronimo.\nIl nome d\u00e0 origine all'omonima \"Valle del Verde\" che, insieme alla Valle del Gordana e del Teglia, Val d'Antena e Valle del Magriola costituiscono la cosiddetta zona pi\u00f9 ampia del Pontremolese, della Val di Magra e dell'Alta Lunigiana occidentale, a sua volta situata ai confini tra Liguria, Toscana ed Emilia. Pare che l'idronimo derivi dall'antico dialetto della Lunigiana \"verg\u00eama\", nome dialettale a sua volta derivante dai dislivelli montani di pietra arenaria causati dalle numerose frane cui \u00e8 soggetto il luogo.\nPercorso.\nIl torrente nasce poco distante da Pontremoli, al \"Poggio\" o \"Passo dei Due Santi\", a circa 1392 metri di altezza, sopra la frazione montana di \"Cervara\", dove \u00e8 presente anche un piccolo laghetto montano omonimo; la sorgente tuttavia, si trova gi\u00e0 sotto il comune sparso di Zeri (MS). Scendendo a valle, percorre le localit\u00e0 sparse di Cervara, Guinadi, Baselica, Pr\u00e0 del Prete, Borgallo e Casa Corvi, per poi affluire nel Magra nei pressi del borgo di Pontremoli, dopo il ponte romanico.\nNel suo corso forma suggestive cascate, dove in autunno ed inverno \u00e8 possibile praticare Kayak.\nAffluenti.\nAl torrente si uniscono il rio \"Verdesina\" a sinistra e il rio \"Betigna\", \"Darnia\" e \"Serra\" a destra.\nFauna.\nIl torrente contiene pesci quali trota fario, trota iridea e gambero di fiume, oltre a molte bisce d'acqua.\nTutte queste specie vengono predate da molti individui di airone bianco maggiore, airone cinerino, garzetta, martin pescatore e, forse, dalla lontra."}
{"id": "2324466", "revid": "2175140", "url": "https://it.wikipedia.org/wiki?curid=2324466", "title": "Maria Rosa Cutrufelli", "text": "Biografia.\nNata a Messina, cresciuta fra la Sicilia e Firenze, ha studiato a Bologna e ha scelto di vivere a Roma. \nSi \u00e8 laureata in lettere presso l'Universit\u00e0 di Bologna con una tesi sulle strutture del romanzo (relatore Luciano Anceschi). \nHa fondato e diretto per dodici anni \u201cTuttestorie\u201d, rivista di \u201cracconti, letture, trame di donne\u201d. Ha curato alcune antologie di racconti e ha scritto radiodrammi per la Radio-Televisione italiana, fra cui Lontano da casa pubblicato dalla Rai-Eri (1997). \nNel 1984 ha ideato e organizzato a Roma la prima fiera del libro a firma femminile; in seguito ha organizzato e tenuto laboratori di scrittura creativa.\nImpegnata nel movimento femminista, negli anni Settanta scrive diversi testi sull'emancipazione delle donne e un'inchiesta sulla domanda di prostituzione e pornografia.\nNel romanzo storico \"La donna che visse per un sogno\" (2004), finalista al Premio Strega, ha narrato la storia degli ultimi quattro mesi di vita di \"Olympe de Gouges\", femminista ante litteram all'epoca della Rivoluzione francese. \nCon \"D'amore e d'odio\" (2008) ha racontato invece il Novecento, attraverso sette vite di donne legate tra loro da vicende familiari e scegliendo una struttura costruita su monologhi di personaggi minori che raccontano le protagoniste delle differenti storie. \n\"I bambini della Ginestra\" (2012) \u00e8 ambientato nella nativa Sicilia.\nNe \"Il giudice delle donne\" (2016) dieci maestre, capeggiate da Luisa la moglie del sindaco socialista, accolgono l\u2019appello di Maria Montessori a chiedere il diritto al voto anche per le donne: un romanzo in cui si respira il desiderio del futuro che vorremmo.\nNel 2020 pubblica il romanzo \"L\u2019isola delle madri\", una riflessione necessaria sui cambiamenti che il mutamento climatico e le biotecnologie riproduttive provocano nella societ\u00e0.\nOpere.\nRacconti.\nCutrufelli \u00e8 presente con i suoi racconti su molte riviste e antologie italiane e straniere."}
{"id": "2324469", "revid": "729019", "url": "https://it.wikipedia.org/wiki?curid=2324469", "title": "Centro addestramento guastatori", "text": "Il Centro addestramento guastatori (conosciuto anche con l'acronimo CAG) situato nella Sardegna nord-occidentale a capo Marrargiu-torre Poglina, pochi chilometri a sud di Alghero, \u00e8 un ente addestrativo delle forze armate italiane per operatori dell'intelligence dipendente dall'Agenzia informazioni e sicurezza esterna e dallo stato maggiore della Difesa.\nStoria.\nLa base militare di torre Poglina, detta comunemente Centro addestramento guastatori paracadutisti, in gergo \"Centro Orione\", fu realizzata a partire dal 1956. Divenne nota in relazione al piano Solo.\nI terreni erano stati acquistati nel 1954 da una societ\u00e0 a responsabilit\u00e0 limitata di copertura, la Torre Marina, i cui soci erano esponenti di alto livello del SIFAR, il servizio segreto militare, e nella massima segretezza, anche grazie all'apporto di fondi della CIA, fu allestita la base, adibita a sede del CAG, Centro addestramento guastatori, ed in seguito considerata la principale base addestrativa della struttura clandestina dell'organizzazione Gladio.\nIl 1\u00ba ottobre 1956 era stata costituita, nell'ambito dell'Ufficio \"R\" del SIFAR, una sezione addestramento, denominata SAD (Studi speciali e addestramento del personale). La SAD ai cui responsabili verr\u00e0 demandato il ruolo di coordinatore generale dell'operazione \"Gladio\", si articolava in quattro gruppi:\nAlle dipendenze della SAD venne posto il Centro addestramento guastatori.\nIn occasione dell'eventuale attuazione del piano Solo del 1964, un progetto di emergenza speciale a tutela dell'ordine pubblico, con cui si sarebbe potuto assegnare all'Arma dei Carabinieri il controllo dello Stato, la base di capo Marrargiu avrebbe dovuto ospitare 731 enucleandi, cio\u00e8 persone del mondo della politica e del sindacato considerate pericolose e secondo questo programma da detenere presso la base sino ad emergenza cessata.\nLa lista degli enucleandi era stata redatta sulla base di risultanze reperite dai cosiddetti fascicoli SIFAR, rapporti analitici di una certa profondit\u00e0 sulla vita pubblica e privata di circa 157.000 persone, prodotti dal SIFAR per ordine del generale Giovanni De Lorenzo, organizzatore del piano Solo.\nTra i comandanti del centro fu il maggiore Mario Accasto dei paracadutisti e il capitano di vascello Decimo Garau, gi\u00e0 comandante di COMSUBIN dal 1959 al 1960, direttore fino al 1990.\nNel 1986 l'esistenza della base di capo Marrargiu fu per la prima volta resa pubblica dall'inchiesta del giudice veneziano Carlo Mastelloni riguardo al presunto sabotaggio dell'aereo C-47 Dakota dell'Aeronautica Militare Argo 16 che si schiant\u00f2 a Marghera nel 1973 e che operava segretamente per il trasporto verso e da quella base del C.A.G. di personale in addestramento. Alla fine degli anni '80 torn\u00f2 agli onori delle cronache per il caso dell'organizzazione Gladio, sciolta nel 1990. Nella \"scuola\" della base di torre Poglina infatti, fino al 1990 i volontari dell'organizzazione militare speciale \"Stay Behind\", venivano addestrati.\nLa base, dopo un periodo apparente di tranquillit\u00e0 operativa, dal 2006 ritorn\u00f2 in piena funzione come centro addestramento interforze alle dipendenze del Raggruppamento unit\u00e0 difesa, per forze speciali della NATO e di paesi dell'alleanza.\nOggi \u00e8 utilizzata per l'addestramento dagli incursori delle forze speciali italiane destinati a operazioni dell'Agenzia informazioni e sicurezza esterna."}
{"id": "2324472", "revid": "92723", "url": "https://it.wikipedia.org/wiki?curid=2324472", "title": "Diocesi di Ebron", "text": "La diocesi di Ebron (in latino: \"Dioecesis Hebronensis\") \u00e8 una sede titolare della Chiesa cattolica; nel medioevo fu sede episcopale durante il periodo delle crociate.\nStoria.\nEusebio nel IV secolo definisce Ebron semplicemente come un grande villaggio.\nQui \u00e8 sita la tomba dei Patriarchi, menzionata da Flavio Giuseppe, Eusebio e nel 333 dal Pellegrino di Bordeaux.\nAll'epoca della conquista araba nel 637 Hebron fu scelta come una delle quattro citt\u00e0 sante dell'Islam.\nLa prima Crociata prese la citt\u00e0 nel 1100 ed il santuario divenne la chiesa di Sant'Abramo, chiamata anche chiesa della Grotta Santa (\"Sancta Caverna\" o \"Spelunca\", \"\u2019\u00e1gion spela\u00eeon\"). La citt\u00e0 stessa \u00e8 spesso designata, dai cronachisti di questo periodo, come Castello di Sant'Abramo, \"Pr\u00e6sidium\" o \"Castellum ad Sanctum Abraham\". Un priorato dell'ordine di Sant'Agostino fu istituito per farsi carico della basilica.\nNel 1167 Ebron divenne sede episcopale cattolica, direttamente sottoposta al patriarcato latino di Gerusalemme; il primo vescovo fu Rainaldus (1167-1170), nipote del patriarca Fulcherio.\nUna lettera di papa Clemente IV datata 1\u00ba giugno 1267, ordin\u00f2 al patriarca di Gerusalemme di assegnare un prete alla chiesa di Ebron.\nDopo Goffredo (1273-1283), i vescovi di Ebron furono solo titolari ed una grande confusione esiste nelle loro liste.\nCome sede vescovile Ebron godette di una breve esistenza; tuttavia essa sopravvisse al trionfo di Saladino nel 1187 ed al saccheggio dei Corasmi nel 1244. Saladino, dopo la vittoria ad Hattin del 4 luglio 1187 e quella ad Ascalona del 5 settembre, si affrett\u00f2, prima di marciare su Gerusalemme, ad occupare Ebron ed associare il santuario di Abramo con il culto islamico. I Corasmi distrussero la citt\u00e0 ma non toccarono il santuario.\nI greci ortodossi, dopo la partenza dei Latini, conservarono per qualche un tempo un vescovo residente ad Ebron. Le Quien menziona uno di questi vescovi, Joannikios, il cui nome appare con quello di Christodoulos di Gaza negli atti del Concilio di Gerusalemme del 1672 con il titolo di: Joannikios, santissimo arcivescovo della Grotta Santa (\"Ioannik\u00edou to\u00fb theophilest\u00e1tou 'archiepisk\u00f3pou to\u00fb \u2018ag\u00edon spela\u00edon\").\nDal XIV secolo Ebron \u00e8 annoverata tra le sedi vescovili titolari della Chiesa cattolica; la sede \u00e8 vacante dal 15 settembre 1968."}
{"id": "2324479", "revid": "446353", "url": "https://it.wikipedia.org/wiki?curid=2324479", "title": "Augusto Aubry", "text": "Entr\u00f2 in marina nel 1866, partecip\u00f2 alla battaglia di Lissa; comand\u00f2 il \"Dogali\" a Rio de Janeiro durante l'insurrezione militare brasiliana del settembre 1893. Tra 1896 ed il 1897 comand\u00f2 l'incrociatore \"Savoia\".\nAll'inizio della Guerra italo-turca, 27 settembre 1911, con il grado di viceammiraglio, fu comandante della I Squadra, della 1\u00aa Divisione della I Squadra, e delle forze navali riunite. Come comandante della I Squadra guid\u00f2 le forze che occuparono le coste della Tripolitania e Cirenaica.\nFu deputato per i collegi di Castellammare di Stabia e Napoli (XXII e XXIII legislatura) e sottosegretario di stato alla Marina (dicembre 1903 - dicembre 1905). Mor\u00ec il 4 marzo 1912 a bordo della nave da battaglia \"Vittorio Emanuele\".\nLa Marina italiana ha intitolato al suo nome alcune opere di fortificazione a Taranto."}
{"id": "2324485", "revid": "483659", "url": "https://it.wikipedia.org/wiki?curid=2324485", "title": "Conosco i segni de l'antica fiamma", "text": "Conosco i segni de l'antica fiamma \u00e8 un verso di Dante, del XXX canto del Purgatorio della Divina Commedia: \u00e8 un omaggio finale alla sua precedente guida Virgilio, quand'egli avverte la presenza di Beatrice, e si confida con lui (pensando che sia ancora alla sua sinistra, mentre \u00e8 in realt\u00e0 gi\u00e0 lontano):\nSi tratta infatti della traduzione del ventitreesimo verso del quarto libro dell\"'Eneide\" di Virgilio (\"Agnosco veteris vestigia flammae\"), ma esprime uno struggimento diverso da quello nostalgico delle parole di Didone alla sorella Anna, \u00e8 piuttosto la condizione di un estremo \"segno dello sconvolgimento amoroso\" (Bianca Garavelli). Un verso analogo esprimeva gi\u00e0 prima questo stato d'animo, quando il poeta diceva che il suo spirito \"...d'antico amor sent\u00ec la gran potenza\" (v.39). "}
{"id": "2324489", "revid": "729019", "url": "https://it.wikipedia.org/wiki?curid=2324489", "title": "Battaglia di La Guyonni\u00e8re", "text": "La battaglia di La Guyonni\u00e8re \u00e8 stata una battaglia della seconda guerra di Vandea combattuta il 23 marzo 1796 a La Guyonni\u00e8re.\nLa battaglia.\nLa seconda guerra di Vandea era quasi conclusa Fran\u00e7ois Charette, a seguito della battaglia di Yeu si trovava con pochissimi uomini e continuava ad essere inseguito dal generale Lazare Hoche.\nCharette riusc\u00ec ad evitare le colonne di Hoche per diversi mesi, ma il 23 marzo 1796 a La Guyonni\u00e8re, con un centinaio di fedelissimi, fu scoperto dai 400 uomini dell'aiutante-generale Jean-Pierre Travot.\nI vandeani completamente circondati vennero quasi tutti uccisi, mentre Charette venne catturato. Condotto poi a Nantes verr\u00e0 quindi fucilato il 29 marzo. Travot come ricompensa per aver eliminato l'ultimo gruppo di vandeani venne promosso generale di brigata.\nLa morte del \"generalissimo\" Charette mise fine alla seconda guerra di Vandea, tuttavia l'insurrezione vandeana riprender\u00e0 poi nel 1799 e nel 1825."}
{"id": "2324491", "revid": "466539", "url": "https://it.wikipedia.org/wiki?curid=2324491", "title": "Giuseppe Salvago Raggi", "text": "Biografia.\nNacque a Genova il 17 maggio 1866, come Giuseppe Maria Salvago da Paris Maria Salvago e da Violante Raggi. Dopo la morte della madre, avvenuta nel 1881, acquisir\u00e0 Raggi come secondo cognome. Il padre, possidente di orientamento cattolico-liberale, fu deputato nella Decima legislatura e, nel 1863, fondatore degli \"Annali Cattolici\" (poi \"Rivista Universale\")\".\"\nParente di Giacomo Della Chiesa, dal 1914 papa Benedetto XV, Giuseppe eredit\u00f2 dal padre la vicinanza all'idea di temporalismo clericale.\nGli studi.\nSi diplom\u00f2 alla Scuola di Scienze Sociali di Firenze, che il padre aveva contribuito a fondare, il 29 maggio 1887. La scuola rappresentava il non plus ultra della formazione della classe dirigente e in particolare di quella diplomatica. Firenze fu luogo ideale per frequentare l'alta societ\u00e0; assiduo ospite dei salotti del marchese Carlo Alfieri di Sostegno, fu introdotto da quest'ultimo alla conoscenza di Ruggiero Bonghi, Pasquale Villari e il marchese Emilio Visconti Venosta. Attratto dalla carriera diplomatica partecip\u00f2 al concorso nel 1887, non superandolo. Attribu\u00ec l'esito ai favoritismi dovuti alla gestione del ministero da parte di Francesco Crispi. Gli fu proposto dal padre un viaggio in Medio Oriente, proposta che accett\u00f2, affascinato com'era dalla lettura di romanzi e libri di viaggio. Da questa esperienze nacquero in seguito le sue \"Lettere dall'Oriente\".\nSi imbarc\u00f2 i primi di marzo del 1888 e visit\u00f2 a lungo l'Egitto, la Palestina e la Turchia, colpito soprattutto dalle rovine del tempio faraonico di Luxor. Durante il viaggio ebbe l'occasione di incontrare Heinrich Schliemann, con cui discusse delle campagne archeologiche in Asia Minore. Tornato in patria, si ripresent\u00f2 al concorso del 1888, classificandosi quinto, ed entrando cos\u00ec funzionario diplomatico.\nLa carriera diplomatica.\nFu nominato volontario al Ministero degli Esteri il 19 gennaio 1889. Il successivo 25 febbraio con la nomina ad addetto di legazione a Madrid inizi\u00f2 l'apprendistato che lo avrebbe portato ai pi\u00f9 alti incarichi diplomatici. Il 14 marzo 1890 divenne addetto di legazione a San Pietroburgo, poi a Berlino (dal 17 dicembre 1890) e a Istanbul (dal 31 ottobre 1892), quest'ultima una delle sedi diplomatiche pi\u00f9 importanti a causa della complessa situazione mediorientale.\nNel frattempo, il 29 ottobre 1891, spos\u00f2 a Vado la marchesa Camilla Pallavicino.\nSegretario di legazione in Egitto.\nDopo questi incarichi rientr\u00f2 in Italia, e, il 31 marzo 1895, fu nominato segretario di Legazione e trasferito al Cairo. L'ambasciata cairota era un osservatorio privilegiato degli sviluppi della politica coloniale delle potenze europee, ma anche della conflittualit\u00e0 dovuta alla presenza italiana in Eritrea, che avrebbe portato l'anno successivo alla sanguinosa battaglia di Adua.\nL'esperienza acquisita gli fu molto utile quando venne divenne governatore di Eritrea. L\u00ec conobbe Evelyn Baring, conte di Cromer, il potente ufficiale britannico che, nelle vesti di console generale in Egitto, influenz\u00f2 la politica del Khedive.\nAssist\u00e9 alla guerra mahdista e alla contrapposizione tra britannici e francesi per il finanziamento della missione britannica in Sudan. Nel luglio del 1895 gli fu assegnata la carica di reggente dell'agenzia diplomatica al Cairo, con annesso il consolato. L'agenzia si occupava anche delle operazioni che muovevano le truppe verso la colonia eritrea, in seguito teatro della disastrosa guerra italo-etiopica, per la quale Salvago Raggi svolse l'oneroso ruolo di gestione delle forniture militari. Di questa sua esperienza denunci\u00f2 i condizionamenti della massoneria che \u00abmetteva il naso dappertutto\u00bb.\nTrasferimento a Pechino.\nTerminata la permanenza in Egitto, fu trasferito a Pechino, dove durante gli anni della penetrazione politica e commerciale europea in Cina, assunse il ruolo di ministro residente il 23 marzo 1899. Nei suoi rapporti diplomatici del 1898, non mise mai in discussione l'espansione italiana in quest'area, ma denunci\u00f2 l'impreparazione italiana che avrebbe portato a \u00abuna politica d'avventura\u00bb sconsigliata da Raggi. Tuttavia da Roma si spinse per l'ottenimento della baia di San Mun, che si rivel\u00f2 un insuccesso per l'Italia. Il diplomatico sabot\u00f2 l'indirizzo governativo, in quanto \u00abcontrariamente alle istruzioni ministeriali\u00bb non inizi\u00f2 mai il negoziato su San Mun.\nNella sua carriera diplomatica, si rese protagonista anche di altri sabotaggi. Durante la Rivolta dei Boxer, resistette, assieme alla sua famiglia, all'assalto al quartiere diplomatico, fino all'arrivo dei contingenti internazionali. In questa occasione la famiglia Salvago Raggi fu data per morta dalla stampa italiana. In seguito alla liberazione delle legazioni, il 13 dicembre 1900, ottenne la nomina di ministro plenipotenziario. In seguito alle trattative tra la Cina e gli altri paesi europei, spinse il ministero degli Esteri ad autorizzare l'occupazione da parte italiana di quella che sarebbe stata la concessione di Tientsin.\nIl ritorno in Africa.\nNel 1906 torn\u00f2 in Africa dove divenne commissario generale della Somalia italiana. Nello stesso anno, fu incaricato di reggere il consolato in Zanzibar, oltre ad ottenere l'affidamento delle funzioni di commissario del Benadir. Fu nominato governatore dell'Eritrea, dove tra il 1907 e il 1915 prese il posto di Ferdinando Martini e torn\u00f2 al Cairo come console generale nel 1916.\nDurante la sua permanenza in Eritrea ottenne il completamento nel 1911 della ferrovia Massaua-Asmara e inizi\u00f2 la costruzione dell'acquedotto di Massaua. Nello stesso periodo cerc\u00f2 di esercitare una politica filo-cattolica, come quando arriv\u00f2 a ordinare la chiusura delle scuole della missione evangelica svedese, ordine poi bloccato da Martini, dal 1914 ministro delle Colonie. In un memorandum del 1913, lament\u00f2 le eccessive pretese dei musulmani e il loro approfittarsi della magnanimit\u00e0 del governo coloniale, invitando a limitare le missioni non cattoliche.\nVide con scetticismo i piani di colonizzazione agricola da parte di emigrati italiani, e restitu\u00ec agli eritrei gran parte delle terre indemaniate. Nel 1909 promosse una riforma dello stato giuridico del personale basata su concorso pubblico. Attraverso la fondazione di scuole professionalizzanti, si occup\u00f2 anche della formazione di un personale amministrativo subalterno.\nFece discutere quando, nelle vesti di governatore, boicott\u00f2 l'entrata in vigore della codificazione coloniale elaborata sotto il ministero Martini. Fece emanare il decreto reale, che promulgava i nuovi codici, con l'aggiunta di una norma secondo cui sarebbe stata necessaria la traduzione in arabo e in tigrino per la loro entrata in vigore, non provvedendo, per\u00f2, alle traduzioni. In seguito con un nuovo ordinamento giudiziario, il numero 325 del 2 luglio 1908, priv\u00f2 la magistratura ordinaria della competenza giurisdizionale sugli indigeni per affidarla ai funzionari amministrativi non togati; tale controversa azione, fu mossa dall'idea secondo cui la giustizia, davanti ai sudditi coloniali, dovesse essere rapida, oltre che diretta emanazione del potere di governo. Infastidito dall'istituzione di un Ministero delle colonie a Roma, che secondo lui riduceva il potere decisionale nelle mani degli amministratori coloniali sul campo, pens\u00f2 alle dimissioni da governatore fin dal 1912.\nVolontario nella Grande guerra.\nA seguito della scomparsa, nel 1915, della moglie Camilla, decise, quasi cinquantenne, di arruolarsi nella grande guerra, nonostante condividesse inizialmente la posizione neutrale. Scrisse, infatti, nelle sue memorie che \u00abse si era potuta desiderare la neutralit\u00e0 fino alla vigilia, non era pi\u00f9 possibile esitare, dopo che Sua Maest\u00e0 aveva dichiarato la guerra\u00bb. Fu promosso capitano nel 1916. Tuttavia, nello stesso anno, fu inviato nuovamente al Cairo dal ministro degli esteri, Sidney Sonnino, per seguire da vicino la delicata vicenda della spartizione dell'Impero Ottomano.\nAmbasciatore a Parigi.\nNella sua breve esperienza che lo vide, tra il 1916 e il 1918, ambasciatore a Parigi, lavor\u00f2 per gli accordi di San Giovanni di Moriana, che stabilivano l'equilibrio degli interessi in Medio Oriente con la Francia e Regno Unito. Il 1 gennaio 1918 fu nominato senatore del Regno, e il successivo 1 febbraio, dietro sua richiesta, fu collocato a riposo, nominato ambasciatore di grado. Fu richiamato in servizio per partecipare come delegato alla Conferenza di pace di Parigi (1919).\nIl 20 aprile 1918 spos\u00f2 a Castelnuovo di Porto Giuseppina Menotti.\nRapporti con il fascismo.\nCome altri liberali appoggi\u00f2 il fascismo, soprattutto per avversione nei confronti del governo Giolitti. Non ebbe molta simpatia verso le istituzioni parlamentari, pensando che i politici fossero spinti da motivazioni personali pi\u00f9 che da spirito di servizio.\nNonostante le riserve nei confronti dell'atteggiamento ambiguo del fascismo verso la monarchia, venne considerato simpatizzante del regime, tanto che, nell'ottobre 1922, circol\u00f2 la voce su una sua possibile nomina come ministro degli Esteri nel nuovo governo.\nNel 1923 fu a capo della delegazione italiana alla Commissione delle riparazioni istituita dopo il trattato di Versailles. Benito Mussolini gli augur\u00f2 di riuscire a fare molto e di non finire come \u00abl'allievo stregone che sapeva far scaturire le acque ma non conosceva le parole magiche per calmarle\u00bb\nAcceso anti-massone, nel 1925 vot\u00f2 a favore del disegno di legge Mussolini-Rocco presentato alla Camera come un disegno di legge contro la massoneria, ma concepito in realt\u00e0 per impedire l'azione sovversiva delle organizzazione in generale. Nel 1928 si schier\u00f2 a favore della riforma della rappresentanza politica che aboliva il pluralismo, voluta dal Ministro di grazia e giustizia e affari di culto Alfredo Rocco; nel 1929 vot\u00f2 a favore del Concordato lateranense, da lui ritenuto uno degli atti pi\u00f9 lodevoli del periodo fascista; nel dicembre del 1935 si espresse contro le sanzioni imposte all'Italia, a seguito della guerra contro l'Etiopia, e partecip\u00f2 alle Commissioni Esteri e Africa Italiana.\nFu estremamente critico nei confronti di Pietro Badoglio, il cui governo violava lo Statuto abolendo la Camera.\nIn generale il suo atteggiamento di diffidenza verso il fascismo fu dovuto pi\u00f9 alla fede monarchica che ad antifascismo vero e proprio.\nNell'ottobre del 1945, della fine della guerra, venne sottoposto al processo di epurazione dal Senato. Il presidente del Senato Pietro Tommasi della Torretta invi\u00f2 all'Alta corte per le sanzioni contro il fascismo una lettera di difesa nella quale affermava che il diplomatico, nonostante le numerose pressioni, non si era mai iscritto al Partito nazionale fascista (PNF) e che anzi aveva \u00abcol suo atteggiamento mantenuto una costante ed assoluta indipendenza dal fascismo\u00bb.\nNella difesa presentata nel 1945 all'Alta corte di giustizia, la memoria difensiva fece riferimento, oltre al reiterato rifiuto di prendere la tessera del PNF, a numerosi episodi di rinuncia ad incarichi e collaborazioni. Fu ricordato quando l'anziano senatore e Guglielmo Imperiali avevano mostrato il loro dissenso verso il governo, partecipando alle sedute inaugurali del Senato, indossando il tradizionale abito di cerimonia al posto della divisa fascista. Soprattutto fu ricordato il suo contributo alla lotta partigiana, attestato da alcuni documenti. Il 19 dicembre 1945 arriv\u00f2 il rigetto della richiesta di decadenza da senatore.\nNell'Archivio storico del Senato della Repubblica \u00e8 presente una lettera in cui Raggi spiegava i motivi che lo portarono a rifiutare la proposta di iscrizione al Partito nazionale fascista. Tuttavia non mancano elogi all'operato fascista e riferimenti a un cordiale incontro con Benito Mussolini dal quale aveva ricevuto parole lusinghiere.\nGli ultimi anni.\nSpese gli ultimi anni della sua vita in disparte, lontano dalla vita politica, ma anche personalmente isolato.\nLe reticenze a parlare del suo passato sono testimoniate dalla nipote scrittrice Camilla Salvago Raggi.\nMor\u00ec nella sua casa di Molare il 28 febbraio 1946, appena prima del voto sul referendum che sanc\u00ec la fine in Italia della monarchia, a cui tanto si era sentito legato.\nLa nipote Camilla sped\u00ec a Pietro Tomasi della Torretta, presidente del Senato, la copia di una lettera del 7 agosto 1928 diretta allo stesso, in cui Raggi scriveva: \u00abLa prego, Eccellenza, di non pronunciare alcuna parola di commemorazione in Senato per annunciare la mia morte\u00bb."}
{"id": "2324492", "revid": "6923", "url": "https://it.wikipedia.org/wiki?curid=2324492", "title": "Corpuscoli di Hassall", "text": "I corpuscoli di Hassall (o corpuscoli del timo) sono strutture situate nel timo umano, formate da cellule epiteliali reticolari del VI tipo. Prendono il nome da Arthur Hill Hassall, che le scopr\u00ec nel 1849.\nAppaiono costituiti da cellule dell'impalcatura epiteliale dell'organo a disposizione concentrica. Al centro di tali formazioni le cellule vanno incontro a fenomeni degenerativi: vi si osservano nuclei picnotici, frammenti citoplasmatici, cheratina, ecc.\nLa funzione dei corpuscoli non \u00e8 ancora chiara. Si sa per\u00f2 che i corpuscoli di Hassall sono una fonte di citochina TSLP. In vitro, il gene TSLP dirige la maturazione delle cellule dendritiche, e aumenta la loro capacit\u00e0 di convertire timociti in cellule regolatori T Foxp3+. Non \u00e8 chiaro se questa sia la funzione fisiologica dei corpuscoli \"in vivo\"."}
{"id": "2324493", "revid": "1154737", "url": "https://it.wikipedia.org/wiki?curid=2324493", "title": "Cascata di Farfar\u00e0", "text": "La cascata di Farfar\u00e0 \u00e8 una cascata situata in Lunigiana nel Torrente Verde, oltre il paese di Cervara ed il Lago Verde.\nEssa prende il nome da un gruppo di cascinali immersi nel bosco ed ha un'altezza approssimativa di 45 metri che ogni anno attira centinaia di turisti che ammirano, fra l'altro, il paesaggio incontaminato nel quale si trova.\nPer arrivare in loco \u00e8 necessario, da Pontremoli, percorrere la strada provinciale che attraversa localit\u00e0 Casa Corvi ed i borghi della valle del Verde. Una volta arrivati a Cervara, ultimo in ordine di altezza sul livello del mare, proseguire in direzione Lago Verde. Una volta arrivati \u00e8 necessario proseguire, per circa un chilometro, seguendo le segnalazioni: si raccomanda, da Cervara in avanti, di essere dotati di mezzi di trasporto adeguati (fuoristrada o vetture prive di assetti ribassati) in quanto si tratta di una strada sterrata."}
{"id": "2324508", "revid": "38120", "url": "https://it.wikipedia.org/wiki?curid=2324508", "title": "Mike Donovan (Ciclo dei Robot)", "text": ""}
{"id": "2324509", "revid": "2519", "url": "https://it.wikipedia.org/wiki?curid=2324509", "title": "Himamaylan", "text": "Himamaylan \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nHimamaylan \u00e8 formata da 19 baranggay:"}
{"id": "2324510", "revid": "767487", "url": "https://it.wikipedia.org/wiki?curid=2324510", "title": "Vanna (cantante)", "text": "Nel 2000 si classifica seconda al Dora, selezione nazionale per l'Eurovision Song Contest, con una canzone scritta da Bruno Kova\u010di\u0107.\nL'anno seguente si ripresenta alla stessa manifestazione con il brano \"Strune ljubavi\", riuscendo a vincere e guadagnandosi l'accesso all'Eurovision Song Contest 2001.\nAlla competizione trasmessa in Eurovisione propone il brano \"Strings of My Heart\", piazzandosi al decimo posto con 42 punti."}
{"id": "2324515", "revid": "599013", "url": "https://it.wikipedia.org/wiki?curid=2324515", "title": "Nelson Rodrigues da Cunha", "text": "Carriera.\nAllenatore.\nDopo una breve esperienza giovanile nel Botafogo, fu consigliato dal padre ad abbandonare la carriera calcistica per proseguire gli studi.\nA 17 anni entr\u00f2 nella facolt\u00e0 di Educazione Fisica; nel 1988 ottenne il patentino per allenare, ed a livello giovanile vinse con il Portuguesa-RJ un inaspettato titolo contro il Flamengo; successivamente and\u00f2 ad allenare il Libia al Dhahra, che attraversava un periodo difficile ed era a rischio retrocessione in campionato; sotto la guida dell'allenatore brasiliano il club si riprese e ottenne buoni risultati.\nNel 2001, la CBF lo chiam\u00f2 ad allenare il ad un torneo in Spagna, alla quale partecip\u00f2, tra gli altri, anche Diego, convocato dal CT.\nDurante il Mondiale Under-20 il Brasile non si rese protagonista di grandi prestazioni: la sconfitta all'esordio contro la caus\u00f2 qualche polemica, visto che la Nazionale verdeoro non perdeva al debutto in un Mondiale Under-20 dal 1999. Un calcio di punizione di Grzegorz Krychowiak dalla lunga distanza mette fuori causa C\u00e1ssio; anche dopo l'espulsione di Krol, il Brasile non riesce a pareggiare. Contro la il Brasile vince a fatica per 3 a 2, controllando il risultato ma concedendo due gol nel finale agli asiatici. Qualificatosi come terzi nel girone, gli Under-20 brasiliani vengono sconfitti dalla Spagna per 4 a 2 agli ottavi di finale."}
{"id": "2324516", "revid": "197778", "url": "https://it.wikipedia.org/wiki?curid=2324516", "title": "Norddeutscher Bund", "text": ""}
{"id": "2324518", "revid": "339392", "url": "https://it.wikipedia.org/wiki?curid=2324518", "title": "Anseatiche", "text": ""}
{"id": "2324520", "revid": "339392", "url": "https://it.wikipedia.org/wiki?curid=2324520", "title": "Hybla", "text": ""}
{"id": "2324523", "revid": "23297630", "url": "https://it.wikipedia.org/wiki?curid=2324523", "title": "Er Tinea", "text": ""}
{"id": "2324528", "revid": "2519", "url": "https://it.wikipedia.org/wiki?curid=2324528", "title": "Kabankalan", "text": "Kabankalan \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nKabankalan \u00e8 formata da 32 baranggay:"}
{"id": "2324529", "revid": "21583", "url": "https://it.wikipedia.org/wiki?curid=2324529", "title": "Diritti cinematografici", "text": "I diritti cinematografici sono i diritti provenienti da una propriet\u00e0 intellettuale usati per la produzione di opere derivate - in questo, un film - sotto la tutela del diritto di copia. \nAi sensi della normativa anglosassone, in special modo statunitense, l'autore dell'opera originale detiene i diritti cinematografici fin quando non decide di cederli a un produttore per utilizzarli in adattamenti derivati. \nSi presume produttore dell'opera cinematografica chi \u00e8 indicato come tale sulla pellicola cinematografica. Se l'opera \u00e8 registrata ai sensi del secondo comma dell'articolo 103, prevale la presunzione stabilita dall'articolo medesimo. \nSi considerano invece coautori dell'opera cinematografica l'autore del soggetto, l'autore della sceneggiatura, l'autore della musica ed il direttore artistico. \nIl contratto di opzione cinematografica.\nQuando uno studio cinematografico acquista i diritti di un'opera (che sia letteraria o di altro genere) si parla di opzione, ovvero un accordo contrattuale tra una casa cinematografica e il detentore dei diritti di un'opera, il quale sceglie di sottostare alla prevendita dei diritti della sua opera prima di una certa data. L'opzione consiste in una semi-acquisizione dei diritti cinematografici di un'opera dalla quale si decider\u00e0 poi se trasporla con l'approvazione del semaforo verde. Essa consente ai produttori di ridurre le perdite finanziarie in caso di fallimento del progetto, ed \u00e8 per questo che \u00e8 molto comune ed utilizzata nell'industria cinematografica. \nIn caso di sviluppo travagliato, per il quale i diritti scadano dopo un lasso di tempo dall'acquisto, essi potranno nuovamente essere comprati o essere ceduti ad un altro studio interessato. Il proprietario dell'opera rimane comunque il detentore dei diritti di base.\nSi parla di \"diritti vitali\", nella fattispecie in cui un produttore sia interessato a realizzare un film biografico su una persona, acquistandone di fatto i diritti per utilizzare la vita del soggetto."}
{"id": "2324533", "revid": "1504506", "url": "https://it.wikipedia.org/wiki?curid=2324533", "title": "Anne de Pisseleu d'Heilly", "text": "Biografia.\nFiglia del cavaliere di Piccardia Guillaumes de Pisseleu, di antica nobilt\u00e0 ma di scarsi beni materiali, fu damigella d'onore di Luisa di Savoia, madre del re di Francia Francesco I. Divenne l'amante di quest'ultimo all'et\u00e0 di diciotto anni, quando ebbe l'occasione di conoscere il sovrano appena ritornato dalla Spagna dove era stato prigioniero di Carlo V (1526). Per garantirle l'accesso alla corte reale, Francesco I costrinse Jean IV de Brosses, un nobile decaduto, a sposare Anne dandogli tuttavia come dote la contea d'\u00c9tampes, dallo stesso Francesco I eretta nel 1536 in ducato, e il governo della Bretagna.\nAnne de Pisseleu ebbe una notevole influenza sugli affari di stato; per esempio, nel 1541 convinse il re ad allontanare il connestabile de Montmorency e a rigettare la politica di riavvicinamento a Carlo V. Fu definita \"la pi\u00f9 bella fra le letterate e la pi\u00f9 letterata fra le belle\".\nDopo la morte di Francesco I (31 marzo 1547) Anne de Pisseleu cadde in disgrazia di chi aveva sopportato malvolentieri per anni il suo potere; in particolare fu perseguitata spietatamente da Diana di Poitiers, la favorita del nuovo re Enrico II che fece intentare ad Anne un processo per alto tradimento giustificato dal mutamento della politica francese nei confronti dell'impero di Carlo V. Anne fu costretta a restituire tutti i doni ricevuti da Francesco I, compreso il titolo di \"duchessa d'\u00c9tampes\" che venne assegnato a Diana di Poitiers, e infine fu bandita della corte. Si ritir\u00f2 allora nella terra natale, abbracci\u00f2 il protestantesimo, e trascorse il resto della vita dimenticata da tutti, a tal punto che se ne ignora perfino la data esatta della morte."}
{"id": "2324534", "revid": "1097011", "url": "https://it.wikipedia.org/wiki?curid=2324534", "title": "Philip Reeve", "text": "Biografia.\nDopo aver studiato illustrazione, in un primo momento al Cambridgeshire College of Arts and Technology (CCAT, ora Anglia Ruskin University) e pi\u00f9 tardi al Politecnico di Brighton (ora University of Brighton), ha lavorato per diversi anni in una libreria di Brighton prima di affermarsi professionalmente come illustratore e disegnatore di cartoni animati.\nIl suo primo romanzo \u00e8 stato \"Macchine mortali\" (\"Mortal Engines\", del 2001), con cui ha vinto il premio Nestl\u00e9 Smarties Book. Sono poi seguiti L'oro dei predoni (\"Predator's Gold\", del 2003), \"Congegni infernali\" \"(Infernal Devices,\" del 2005), \"Pianura oscura\" \"(A Darkling Plain,\" del 2006) e \"Fever Crumb\" (del 2009, prequel cronologicamente anteriore agli eventi narrati in \"Macchine mortali\", inedito in Italia). I cinque volumi raccontano la vita di due giovani avventurieri, Tom Natsworthy e Hester Shaw, che vivono in un mondo post apocalittico abitato da citt\u00e0 \"trazioniste\".\nReeve ha scritto anche il musical \"The ministry of Biscuits\", con Brian P. Mitchell, ed \u00e8 autore di una serie per bambini su Buster Bayliss."}
{"id": "2324540", "revid": "125885714", "url": "https://it.wikipedia.org/wiki?curid=2324540", "title": "Dragon Ball Z - L'invasione di Neo Namek", "text": " \u00e8 un film del 1992 diretto da Daisuke Nishio. \u00c8 un mediometraggio anime, il nono film basato sul manga \"Dragon Ball\" e il sesto ad essere tratto dalla serie TV \"Dragon Ball Z\". Fu proiettato per la prima volta in Giappone il 7 marzo 1992 presso il festival Toei Anime Fair insieme ad altri due mediometraggi, \"Dragon Quest: Dai no daib\u014dken - Tachiagare!! Aban no shito\" (dalla serie \"Dai - La grande avventura\") e \"Magical Taruruto-kun: Suki suki hot tako yaki\" (dalla serie \"Magical Talroot-kun\"). Nella prima edizione DVD fu ribattezzato Dragon Ball Z - L'invasione di Neo Nameck.\nIl film utilizza per i titoli di coda una nuova canzone intitolata di Dai Sat\u014d e Chiho Kiyoka, cantata da Hironobu Kageyama e Yuka.\nTrama.\nUn giorno, uno strano pianeta metallico, Big Gete Star, si avvolge intorno a Neo Namecc, il pianeta dove si sono trasferiti i namecciani, assorbendone l'energia. Dende, ora dio della Terra, rileva la situazione del suo popolo e chiede aiuto a Son Goku. Goku si reca sul pianeta con Son Gohan, Crilin, Piccolo, Olong, Yajirobei e il Maestro Muten, incontrando un esercito di grandi robot silenziosi. Il gruppo viene a conoscenza che la mente dietro l'invasione \u00e8 , fratello maggiore di Freezer, che Goku pensava di aver ucciso qualche anno prima e che ora prevede di utilizzare i namecciani come combustibile biologico per il Big Gete Star, un chip che ha assorbito energia e materia elettrica diventando un immenso agglomerato meccanico. Goku combatte contro Cooler (ora diventato Metal Cooler) da solo, mentre gli altri Guerrieri Z combattono contro i robot.\nDopo aver distrutto alcuni robot, i Guerrieri Z (tranne Piccolo) vengono tuttavia surclassati e catturati insieme a un villaggio di namecciani. Piccolo viene lasciato indietro, e distrugge tutti i robot, quindi cerca di salvare coloro che sono stati catturati. Altrove, diviene evidente che Goku, nonostante la sua trasformazione in Super Saiyan, non pu\u00f2 competere con Metal Cooler, che \u00e8 in grado di rigenerarsi tramite il Big Gete Star. Poco prima che Goku venga ucciso da Cooler, Vegeta, arrivato in una navicella a parte, si presenta giusto in tempo per aiutarlo. I due Super Saiyan attaccano Cooler e ben presto riescono a distruggerlo. Tuttavia, il Big Gete Star crea un migliaio di Metal Cooler. Esausti e in inferiorit\u00e0 numerica, Goku e Vegeta vengono catturati e trasportati al centro del Big Gete Star per essere utilizzati come energia.\nMentre Cooler assorbe l'energia dei Saiyan, spiega di essere sopravvissuto alla battaglia con Goku fondendo i suoi resti (tra cui parte del suo cervello) col Big Gete Star e prendendone il controllo. Goku e Vegeta riprendono conoscenza e rilasciano tutta la loro energia di Super Saiyan, sovraccaricando il sistema. Poi si trovano faccia a faccia con il nucleo del Big Gete Star, il vero Cooler, e lo distruggono definitivamente. Nel frattempo Piccolo, con un colpo a sorpresa, riesce a distruggere gli ultimi Metal Cooler che stavano per aggredire Gohan e gli altri, e tutti insieme riescono a fuggire prima che il Big Gete Star lasci l'orbita di Neo Namecc ed esploda, mentre Goku e Vegeta cadono dal cielo vicino agli altri Guerrieri Z. Mentre gli altri stanno ancora festeggiando, Vegeta se ne va subito sulla sua navicella, distruggendo il chip originario del Big Gete Star.\nDistribuzione.\nEdizione italiana.\nIl primo doppiaggio italiano del film, usato per l'uscita in VHS nel 1998 e per la trasmissione TV su Rai 2 nel 2001, fu eseguito dalla Coop. Eddy Cortese per conto di Dynamic Italia e diretto da Fabrizio Mazzotta su dialoghi di Tommaso Romeo, con un cast differente da quello della serie TV. La terminologia venne mantenuta fedele alla versione italiana del manga.\nIl film fu ridoppiato nel 2003 dal cast italiano di \"Dragon Ball Z\" per la trasmissione in due episodi (intitolati \"Minaccia dallo spazio\" e \"Metal Cooler\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film per conto di RTI e curato da Paolo Torrisi, con dialoghi in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1998. La VHS conteneva il film in con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne l'11 aprile 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi. Una nuova edizione DVD rimasterizzata, prodotta stavolta da Yamato Video, \u00e8 stata allegata a \"La Gazzetta dello Sport\" e \"Corriere della Sera\" il 17 maggio 2017; audio e sottotitoli sono gli stessi dell'edizione precedente.\nAccoglienza.\nIl film frutt\u00f2 in patria un guadagno netto di 1,6 miliardi di yen, venendo visto da 4,4 milioni di spettatori.\nAltri media.\nIl 1\u00ba luglio 1992 Sh\u016beisha pubblic\u00f2 un anime comic con le foto del film, che fu importato in Italia da Star Comics nel novembre 1999."}
{"id": "2324541", "revid": "339392", "url": "https://it.wikipedia.org/wiki?curid=2324541", "title": "L'invasione di Neo-Namek", "text": ""}
{"id": "2324544", "revid": "339392", "url": "https://it.wikipedia.org/wiki?curid=2324544", "title": "L'invasione di Neo-Nameck", "text": ""}
{"id": "2324545", "revid": "339392", "url": "https://it.wikipedia.org/wiki?curid=2324545", "title": "L'invasione di Neo Namecc", "text": ""}
{"id": "2324547", "revid": "55935", "url": "https://it.wikipedia.org/wiki?curid=2324547", "title": "Anne de Pisseleu", "text": ""}
{"id": "2324548", "revid": "55935", "url": "https://it.wikipedia.org/wiki?curid=2324548", "title": "Duchessa d'\u00c9tampes", "text": ""}
{"id": "2324549", "revid": "859666", "url": "https://it.wikipedia.org/wiki?curid=2324549", "title": "Azusa Shiratori", "text": ""}
{"id": "2324550", "revid": "287204", "url": "https://it.wikipedia.org/wiki?curid=2324550", "title": "Duchessa d'Etampes", "text": ""}
{"id": "2324552", "revid": "55935", "url": "https://it.wikipedia.org/wiki?curid=2324552", "title": "Madame d'\u00c9tampes", "text": ""}
{"id": "2324555", "revid": "767487", "url": "https://it.wikipedia.org/wiki?curid=2324555", "title": "Idja", "text": "Idja \u00e8 il primo album del gruppo musicale finlandese Shaman, ora conosciuti come Korpiklaani, pubblicato nel 1999."}
{"id": "2324556", "revid": "712828", "url": "https://it.wikipedia.org/wiki?curid=2324556", "title": "Kaiohshin del Nord", "text": ""}
{"id": "2324563", "revid": "135224", "url": "https://it.wikipedia.org/wiki?curid=2324563", "title": "IEEE 802.1q", "text": ""}
{"id": "2324564", "revid": "104910567", "url": "https://it.wikipedia.org/wiki?curid=2324564", "title": "G\u00fcferhorn", "text": "Il G\u00fcferhorn (3.379\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova nello svizzero Canton Grigioni al confine tra la regione Surselva e la regione Viamala poco a nord del Rheinwaldhorn."}
{"id": "2324574", "revid": "1590006", "url": "https://it.wikipedia.org/wiki?curid=2324574", "title": "Associazioni riconosciute", "text": ""}
{"id": "2324577", "revid": "1543377", "url": "https://it.wikipedia.org/wiki?curid=2324577", "title": "Ritchie Boys", "text": "I Ritchie Boys furono un gruppo di circa 10.000 giovani, per la maggior parte ebrei e tedeschi, che fuggiti dai loro paesi d'origine, decisero di arruolarsi nell'esercito statunitense dove furono addestrati nel \"Military Intelligence Training Center\", conosciuto anche come Camp Ritchie, in Maryland, e istruiti, in particolare, sui metodi di guerra psicologica.\nFurono ritenuti adatti a questo compito perch\u00e9 conoscevano la lingua e la mentalit\u00e0 tedesca meglio di qualunque soldato nato negli USA. Il loro ruolo fu perci\u00f2 quello di studiare il nemico e di demoralizzarlo e persuaderlo in modo da ottenerne una resa incondizionata.\nDopo che la Germania dichiar\u00f2 guerra agli Stati Uniti, i Ritchie Boys divennero un'arma importante per le forze alleate.\nEntrarono in Europa il 6 giugno 1944, nel D-Day, insieme alle altre truppe alleate, quindi lasciarono i loro reparti per perseguire i loro compiti speciali.\nA loro fu affidato l'incarico d'interrogare i prigionieri di guerra e i disertori per ricavarne informazioni sul livello delle forze tedesche, sui movimenti delle truppe e sullo stato fisico e psicologico delle popolazioni.\nCon mezzi mirati alla disinformazione, attraverso annunci nei giornali, volantini, trasmissioni radio e camioncini elettorali, la popolazione e i militari tedeschi furono incitati a cessare di opporsi all'avanzata delle truppe alleate.\nFinita la guerra, molti dei Ritchie Boys prestarono servizio come traduttori durante il processo di Norimberga.\nIl gruppo fu definitivamente sciolto dopo la fine della guerra.\nMolti di loro divennero celebri nella politica, nella ricerca scientifica o nel mondo degli affari come Hans Habe, Klaus Mann, Stefan Heym, Hanus Burger e David Robert Seymour."}
{"id": "2324582", "revid": "339392", "url": "https://it.wikipedia.org/wiki?curid=2324582", "title": "Yajirobe", "text": ""}
{"id": "2324586", "revid": "276327", "url": "https://it.wikipedia.org/wiki?curid=2324586", "title": "Palazzo Sant'Antoniello (Napoli)", "text": ""}
{"id": "2324587", "revid": "276327", "url": "https://it.wikipedia.org/wiki?curid=2324587", "title": "Chiesa di Sant'Antoniello (Napoli)", "text": ""}
{"id": "2324588", "revid": "276327", "url": "https://it.wikipedia.org/wiki?curid=2324588", "title": "Complesso di Sant'Antoniello (Napoli)", "text": ""}
{"id": "2324590", "revid": "276327", "url": "https://it.wikipedia.org/wiki?curid=2324590", "title": "Convento di Sant'Antoniello (Napoli)", "text": ""}
{"id": "2324591", "revid": "3303", "url": "https://it.wikipedia.org/wiki?curid=2324591", "title": "Associazione non riconosciuta", "text": ""}
{"id": "2324593", "revid": "276327", "url": "https://it.wikipedia.org/wiki?curid=2324593", "title": "Complesso di Sant'Antoniello a Port'Alba", "text": ""}
{"id": "2324594", "revid": "276327", "url": "https://it.wikipedia.org/wiki?curid=2324594", "title": "Palazzo Sant'Antoniello a Port'Alba", "text": ""}
{"id": "2324595", "revid": "276327", "url": "https://it.wikipedia.org/wiki?curid=2324595", "title": "Convento di Sant'Antoniello a Port'Alba", "text": ""}
{"id": "2324596", "revid": "339392", "url": "https://it.wikipedia.org/wiki?curid=2324596", "title": "Baureihe 642", "text": ""}
{"id": "2324622", "revid": "6923", "url": "https://it.wikipedia.org/wiki?curid=2324622", "title": "Deltasider", "text": "Deltasider S.p.A. era una azienda italiana che operava nel settore siderurgico. Era parte del gruppo IRI-Finsider, caposettore \"Laminati lunghi, comuni e speciali\" della Finanziaria di Stato per la siderurgia.\nStoria.\nLa societ\u00e0 nasce il 1\u00ba ottobre 1984 come fusione tra Acciaierie di Piombino S.p.A., Industria Acciai Speciali e Nuova Societ\u00e0 Italiana Acciai Speciali S.p.A. (ex EGAM), per razionalizzare il settore di Finsider degli acciai da costruzione.\nDeltasider era composta da tre divisioni: Divisione Valdarno (produzione di laminati mercantili e lavorazioni meccaniche per il settore ferroviario), Divisione Cogne (laminati in acciaio inox), Divisione Piombino (laminati in acciaio per costruzione)\nNel 1987 Deltasider si scorpora in 3 aziende:\ngli stabilimenti siti in San Giovanni Valdarno e Marghera, diventano DeltaValdarno S.p.A., lo stabilimento di Piombino diventa Nuova Deltasider S.p.A., gli stabilimenti di Aosta e Verres diventano DeltaCogne S.p.A..\nNella sua storia ha partecipato anche Breda Siderurgica (Sesto S.G.), Deriver (Torre Annunziata) e Sisma (ex EGAM, Villadossola), Societ\u00e0 Nazionale Cogne (ex EGAM, Aosta e Verres).\nStabilimenti.\nTorino, Condove, Sesto San Giovanni, Scafati, Torre Annunziata, Piombino, San Giovanni Valdarno, Marghera, Aosta, Verr\u00e8s, Villadossola."}
{"id": "2324623", "revid": "28592", "url": "https://it.wikipedia.org/wiki?curid=2324623", "title": "Fuso Orario di Jekaterinburg", "text": ""}
{"id": "2324625", "revid": "2519", "url": "https://it.wikipedia.org/wiki?curid=2324625", "title": "Victorias", "text": "Victorias \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nVictorias \u00e8 formata da 26 baranggay:"}
{"id": "2324630", "revid": "1632387", "url": "https://it.wikipedia.org/wiki?curid=2324630", "title": "Trama dell'Iliade", "text": "In questa pagina \u00e8 riportata la trama dell'Iliade.\nLibro primo.\nDurante il decimo anno della guerra di Troia Crise, sacerdote del dio Apollo, si reca da Agamennone per farsi riconsegnare la figlia Criseide, che il potente re acheo teneva con s\u00e9 come schiava. Il sovrano greco lo maltratta e ingiuriandolo rifiuta la sua offerta, ordinandogli poi di andarsene e di non farsi mai pi\u00f9 vedere presso il suo campo e le sue navi. Disperato, il sacerdote scongiura Apollo di punire gli Achei a causa del grave affronto che ha subito dall'arrogante Agamennone. Il dio, infuriatosi, discende in fretta dall'Olimpo e comincia a colpire gli uomini presso le navi achee con l'infallibile mira del suo arco d'argento e dei suoi dardi avvelenati, gettando una pestilenza su tutto l'accampamento dei Danai e provocando cos\u00ec una moria di eroi. Dopo dieci giorni, Achille indice un'assemblea di tutti gli Achei per discutere dell'emergenza ed esorta l'indovino Calcante a rivelare quali siano le cause della pestilenza. L'indovino spiega allora che il motivo per il quale la peste \u00e8 scoppiata va ricercato nell'ira di Apollo, dovuta al maltrattamento subito dal suo sacerdote da parte di Agamennone. Quest'ultimo, sentendosi accusato, inveisce contro Calcante, accusandolo di vaticinare solo cose funeste. Achille interviene e, dopo un breve scambio di parole tra i due, nasce subito un attrito e comincia un vero e proprio litigio. Alla fine, dopo molti insulti e ingiuriose parole, l'Atride Agamennone acconsente a lasciare andare Criseide, ma per non restare senza una donna come dono e per non essere quindi privato del riconoscimento del suo eroismo, dato che l'ancella era il premio ottenuto dopo la conquista di una citt\u00e0, decide di prendere quella del Pelide Achille, Briseide. Achille, offeso nel suo orgoglio, sta per estrarre la spada e uccidere Agamennone, quando Atena, inviata da Era, che ha a cuore tutti e due gli eroi, lo afferra per i capelli, dicendogli che un giorno molto vicino per fare ammenda a quella grave offesa gli avrebbero offerto doni tre volte superiori al maltolto. Achille, seppur a malincuore, ascolta la dea e, rinfoderata la spada, offende pesantemente Agamennone, annunciando anche che non avrebbe combattuto pi\u00f9 al suo fianco finch\u00e9 non gli avesse riparato quel torto. Allora si sarebbe presto pentito, quando Ettore avrebbe fatto strage di Achei e lui sarebbe stato costretto ad assistervi, debole e impotente, lacerato nel cuore dal dolore. Dopo un intervento di Nestore, che cerca inutilmente di far riappacificare i due, la seduta \u00e8 sciolta e Agamennone d\u00e0 ordine che Odisseo, alla guida di un'ambasceria, riporti Criseide dal padre, mentre ordina a due dei suoi araldi di prelevare Briseide dalla tenda del Pelide e di portarla nella sua. I due, seppur a malincuore, obbediscono e Achille, vedendo che la sua donna viene condotta via a forza, scoppia a piangere e invoca la madre Teti, che accorre dalle profondit\u00e0 degli abissi del mare dove dimora per consolare il figlio, che le fa un breve sunto della vicenda, chiedendole poi di rivolgersi a Zeus perch\u00e9 questi metta in risalto il suo valore. La madre si duole delle pene del figlio e gli promette che quando gli d\u00e8i fossero tornati all'Olimpo (in quel momento erano andati per pranzo dagli Etiopi verso l'Oceano), sarebbe andata direttamente da Zeus per esaudire la sua preghiera. Intanto parte la spedizione di Odisseo presso Ilio, volta a riportare a Crise sua figlia. Dopo molti sacrifici per deliziare e placare il dio Apollo, banchetteranno fino a sera con le carni dei sacrifici e Crise, rasserenato nell'animo dal ritorno della figlia, promette che pregher\u00e0 il dio di arrestare la strage dei Danai. Nel frattempo, dopo dodici giorni, gli d\u00e8i tornano finalmente all'Olimpo e Teti, memore della promessa fatta al figlio, sale fino al signore dei numi e dei mortali e, cingendogli le ginocchia, lo prega di dare la vittoria ai Troiani fino a quando gli Achei non avessero fatto ammenda al torto subito da suo figlio e non gli avessero reso il giusto onore. Il dio della folgore, seppur a malincuore, acconsente, ma sua moglie Era, che ha cara la sorte degli Achei, ha visto tutto e chiede irata al marito quali piani abbia mai ordito con Teti alle sue spalle. Il dio, tuttavia, la mette a tacere con brusche parole. Il banchetto pare prendere una piega infelice, ma interviene Efesto, che riporta la pace fra gli d\u00e8i, provocando l'ilarit\u00e0 di tutti per via della sua andatura zoppicante.\nLibro secondo.\nPer esaudire la preghiera di Teti, Zeus invia ad Agamennone un sogno ingannatore, che lo induce ad attaccare i Troiani, cosicch\u00e9, nel colmo della battaglia, i Greci avvertano la mancanza di Achille e rimpiangano di averlo offeso. Convocata l'assemblea dei capi, l'Atride narra il sogno ed espone i suoi propositi, rivelando inoltre l'intenzione di annunciare all'esercito, prima del combattimento, di volersi ritirare, per saggiarne lo spirito.\nA questa notizia tutti gli Achei esultano e sarebbero gi\u00e0 pronti a tornare alle proprie case, se non fosse intervenuta Era che spinge Atena a trattenerli. La dea si rivolge a Odisseo che, riluttante a rinunciare alla guerra, accoglie il suo invito, cercando di persuadere i Greci a non interrompere l'assedio. Viene dunque nuovamente convocata l'assemblea, nella quale solo Tersite, storpio e di animo spregevole, contesta la decisione di continuare la guerra, ma Odisseo lo percuote con lo scettro, costringendolo a tacere. In seguito Odisseo e Nestore esortano gli Achei a prepararsi alla battaglia, ricordando i felici presagi che avevano accompagnato l'inizio della spedizione. Nestore, dopo i sacrifici rituali, invita Agamennone a schierare l'esercito.\nIris, messaggera divina, si reca, sotto le spoglie di Polite, all'assemblea dei Troiani per informare Ettore dei preparativi nemici ed esortarlo al contrattacco.\nIl libro si chiude con un lungo e preciso elenco dei combattenti greci, della loro provenienza e dei loro comandanti, e quindi delle forze troiane e dei loro alleati.\nLibro terzo.\nDurante uno scontro tra Troiani e Achei, Paride si fa avanti tra la folla per combattere Menelao. Il principe di Troia indossa una pelle di pantera ed \u00e8 armato di arco. Ma alla vista di Menelao, Paride fugge pauroso. Ettore lo vede e lo rimprovera con dure parole. Paride, prendendo coscienza della propria vilt\u00e0, propone di porvi rimedio con un duello in cui lui e Menelao si sarebbero sfidati per il possesso di Elena e delle sue ricchezze e da cui sarebbe dipeso l'esito della guerra. Ettore ne \u00e8 entusiasta e, dopo aver preso accordi con gli Achei e dopo aver fatto molti sacrifici, i due contendenti si ritrovano a duellare. Nel frattempo, dall'alto delle Porte Scee, Elena indica a Priamo alcuni tra i comandanti dei greci (la cosiddetta \"teichoskop\u00eda\"). Nello svolgimento del duello, intanto, sembra quasi che sia Menelao ad avere la meglio, ma proprio quando sta per uccidere il suo avversario, dall'Olimpo discende Afrodite che salva Paride nascondendolo in un'improvvisa nebbia e portandolo in salvo a Troia, dove ricever\u00e0 anche il biasimo di Elena. Nel frattempo Menelao \u00e8 furente, ma si arrabbia invano: alla fine Agamennone lo proclama vincitore del duello e afferma a gran voce che la guerra deve finire.\nLibro quarto.\nGli dei sono radunati attorno a Zeus che vorrebbe salvare Troia, ma Era si oppone e vuole che i Troiani rompano i patti: Era allora invia Atena tra i Teucri; ella, dopo aver preso le sembianze di La\u00f2dokos (figlio di Antenore) invita Pandaro a scagliare una freccia contro Menelao. Il dardo ferisce il re acheo, che viene curato da Macaone con i farmaci del centauro Chirone, cosicch\u00e9 la battaglia si rianima. Segue l'epip\u00f2lesis di Agamennone che passa in rassegna i soldati, incoraggiandoli e biasimandoli a seconda dei casi. Cadono le prime vittime, soprattutto tra i troiani e i loro alleati; il gigantesco Echepolo, il valoroso giovinetto Simoesio e il capo tracio Piroo.\nLibro quinto.\nProsegue l'avanzata degli Achei, che fanno ora strage di nemici in fuga, tra cui Odio, capo degli Alizoni, Fereclo, l'architetto che aveva costruito la nave con cui Paride si era recato a Sparta per rapire Elena, e il giovane sacerdote Ipsenore. Pandaro, principe di Zelea, ferisce Diomede con una freccia, ma questi, aiutato da Atena, riesce ad ammazzare l'alleato dei troiani; sta per uccidere anche Enea, che proteggeva il cadavere di Pandaro, quando interviene Afrodite che salva il figlio e viene a sua volta ferita al polso da Diomede, facendo cos\u00ec cadere Enea. Ares corre in aiuto di Afrodite che fugge col suo carro sull'Olimpo. Il corpo di Enea \u00e8 protetto da Apollo: il dio crea un simulacro dell'eroe troiano per distogliere gli Achei che lentamente verranno respinti dall'intervento di Ares. Intanto i Troiani, guidati da Ares, stanno avendo la meglio; Ettore addirittura si scaglia sui nemici e compie una strage inarrestabile, finch\u00e9 Diomede, sempre con l'aiuto di Atena, si scontra con Ares e lo ferisce al ventre: lo stesso Dio esce dalla battaglia e cos\u00ec fanno anche Era e Atena schierate nell'opposto esercito. Ares sull'Olimpo verr\u00e0 curato dal medico degli dei, Peone (lo stesso dio a cui vengono intonati i peana e che in seguito sar\u00e0 identificato con Apollo).\nLibro sesto.\nLe sorti della battaglia volgono ora decisamente a favore dei Greci, pertanto l'indovino Eleno consiglia ad Ettore, suo fratello, di tornare in citt\u00e0 per invitare la madre Ecuba e le matrone ad offrire i loro pepli ad Atena per placare l'ira della glaucopide. Intanto si scontrano in battaglia Glauco e Diomede, ma venuti a conoscenza delle rispettive stirpi e del rapporto di ospitalit\u00e0 che lega i loro antenati, evitano di combattere l'uno contro l'altro e si scambiano doni. Nel racconto di Glauco sulla sua stirpe, rientra la digressione su Bellerofonte e la Chimera. Ettore si reca prima dalla madre Ecuba, che raccoglie le anziane al tempio e insieme invocano Atena, ma questa non risponde. L'eroe si reca allora da Paride e lo rimprovera duramente per la sua assenza dalla battaglia. Il fratello, che sta lucidando le armi, gli comunica di essere sul punto di tornare in campo. Dopo aver rifiutato l'invito della cognata Elena a trattenersi pi\u00f9 a lungo, Ettore si reca dalla moglie Andromaca. Non trovandola in casa, viene a sapere dalle ancelle che la donna \u00e8 andata assieme al piccolo Astianatte, portato da una nutrice, alle porte Scee, ansiosa per la sorte del marito. Segue un dialogo straziante fra marito e moglie, in cui si parla del triste passato di Andromaca (rimasta senza famiglia a causa di Achille) e del suo destino come schiava, qualora il marito morisse. Ella lo invita a spostare le truppe sulla collina del caprifico, luogo in cui si trovavano le mura troiane pi\u00f9 deboli, per non mettere a repentaglio la sua vita e il destino dei suoi cari, ma Ettore, pur consapevole del destino che li attende, non vuole apparire vile agli occhi dei concittadini e, dopo aver abbracciato il bambino, si congeda da lei.\nLibro settimo.\nPer volere di Apollo e di Atena, Ettore sfida a duello uno degli Achei. Raccoglie la sfida Menelao, ma Agamennone lo trattiene perch\u00e9 soccomberebbe contro Ettore. Nestore rimprovera gli Achei che non vogliono battersi con Ettore e racconta loro un episodio della sua giovinezza. Allora si fanno avanti nove volontari (i due Aiaci, Agamennone, Ulisse, Diomede, Idomeneo, Merione, Euripilo e Toante). Viene estratto a sorte il nome di Aiace Telamonio: lo scontro si protrae senza vincitori fino al calare delle tenebre, quando viene sospeso. Nestore consiglia gli Achei di approfittare della notte per seppellire i cadaveri e costruire una palizzata. Si radunano anche i Troiani e Antenore propone di restituire Elena e le sue ricchezze agli Achei: Paride s'infuria e manda Idao a riferire agli Achei che restituir\u00e0 i beni di Elena, aggiungendone di suoi. Gli Achei rifiutano, acconsentendo tuttavia ad una tregua per recuperare i cadaveri. Durante il giorno di tregua i Greci costruiscono un muro a difesa delle navi con un'abilit\u00e0 tale da far invidia agli dei.\nLibro ottavo.\nZeus vieta agli altri dei di intervenire nella battaglia ed accorda il proprio favore ai Troiani, dopo averne soppesate le sorti. Ettore fa strage di Greci e sta per avventarsi su Nestore in difficolt\u00e0, ma in difesa di quest'ultimo interviene Diomede: egli vorrebbe sfidare Ettore, ma tre fulmini scagliati da Zeus per impedirgli di girarsi al fine di attaccarlo, lo fanno desistere ed egli si ritira e torna alle navi. La guerra riprende vigore grazie a Era che ispira ad Agamennone l'impulso di spronare gli Achei. Tra di essi emerge con eroismo Teucro che, nell'intento di uccidere Ettore, fa strage di molti Troiani. Ma quest'ultimo, con forza, riesce a ferirlo e Teucro viene trasportato fuori dal campo di battaglia. I Troiani costringono i Greci a ripararsi all'interno delle mura costruite a difesa delle navi. Era ed Atena, infrangendo il divieto di Zeus, tentano di intervenire in aiuto degli Achei, ma Zeus, accortosene, invia Iride a fermarle e le rimprovera aspramente. Cala la notte e i Troiani si accampano davanti alle mura greche.\nLibro nono.\nI Troiani sono speranzosi ed i Greci angosciati. Nel campo acheo i comandanti si riuniscono. Agamennone propone di tornare in patria (ritenendo l'assedio di Troia un'impresa vana), ma Diomede si oppone con fermezza e Nestore propone di richiamare Achille. Agamennone decide di provare a convincere Achille a tornare a combattere e invia un gruppo di delegati (Ulisse, il vecchio tutore di Achille Fenice e Aiace Telamonio) con Briseide e altri doni. Il Pelide accoglie benevolmente l'ambasceria nella sua tenda, ma rifiuta sdegnosamente l'offerta di Agamennone e aggiunge che il giorno seguente far\u00e0 ritorno a Ftia. In assemblea Diomede dice che il giorno successivo affronteranno i Troiani anche senza Achille.\nLibro decimo.\nAgamennone non riesce a prendere sonno pensando alla sorte del suo esercito: convoca dunque i capi greci e, su consiglio di Nestore, invia Diomede a spiare il campo nemico. Diomede sceglie Ulisse come compagno nell'impresa. Intanto nel campo troiano Dolone si offre di compiere la stessa sortita: avviatosi dunque verso le navi greche viene sopraffatto dai due nemici che lo interrogano sulla sua missione: egli, sperando di aver salva la vita, tradisce i compagni indicando le tende degli alleati Traci, ma Diomede lo uccide per punirlo della delazione, mozzandogli il capo con la spada. I due greci, grazie alle informazioni ottenute, fanno strage tra i Traci addormentati, uccidendo anche il loro giovane re Reso, e riescono a fuggire senza essere visti.\nLibro undicesimo.\nLa battaglia \u00e8 incerta. Agamennone si batte furiosamente, uccidendo un gran numero di nemici, tra cui due Priamidi, Iso e Antifo e i due figli del bieco consigliere troiano Antimaco, ma viene infine ferito da una freccia. Ettore allora incita i suoi a combattere, si lancia contro i nemici uccidendone molti. Infine viene affrontato da Diomede che riesce solo a stordirlo e viene a sua volta ferito da Paride. Poco dopo la stessa sorte capita anche ad Ulisse. Zeus infonde il terrore di Ettore nell'animo di Aiace che indietreggia. Intanto Nestore conduce Macaone ferito alla sua tenda e Achille, desideroso di notizie, manda Patroclo alla tenda di Nestore. Quest'ultimo descrive il disastro dei Greci e invita Patroclo, se proprio Achille non vuol combattere, a scendere lui stesso in battaglia con le armi di Achille.\nLibro dodicesimo.\nLa battaglia si \u00e8 spinta sotto il muro acheo. I Greci, in particolare i due Aiaci, resistono e respingono pi\u00f9 volte gli attacchi di Sarpedonte. Intanto Zeus manda un segno di dubbia interpretazione: un'aquila vola con un serpente tra gli artigli, ma questo le si ritorce contro e la morde: Polidamante lo interpreta come presagio funesto, ma Ettore decide di continuare l'assedio e, preso un macigno, lo scaglia contro la porta del muro greco e l'abbatte. I Troiani entrano nel campo acheo.\nLibro tredicesimo.\nApprofittando di un attimo di distrazione di Zeus, Poseidone scende ad aiutare i Greci: infonde nuova forza ad Aiace e incoraggia Idomeneo. Quest'ultimo, insieme a Merione, assale l'ala destra troiana e miete molte vittime, tra cui Asio, il giovane signore di Arisbe. Ettore, avvisato di ci\u00f2 da Polidamante, si distacca dal centro della schiera, dove stava fronteggiando gli Aiaci, e soccorre l'esercito in difficolt\u00e0. Quindi torna nuovamente al centro per un corpo a corpo con Aiace Telamonio.\nLibro quattordicesimo.\nNestore, vedendo l'esercito acheo in grave difficolt\u00e0, si reca da Agamennone e trova i maggiori tra i capi feriti e indecisi sul da farsi: Agamennone propone nuovamente la fuga, ma Ulisse si ribella. Decidono perci\u00f2, impossibilitati a scendere in battaglia, di incoraggiare i compagni con la voce. Intanto Era architetta un inganno contro Zeus: convince il Sonno a calare sul dio, in modo che Poseidone abbia campo libero nell'aiutare i Greci. Ci\u00f2 avviene ed Aiace Telamonio riesce a colpire Ettore con un macigno, facendolo cadere a terra privo di sensi. I compagni lo traggono fuori dal combattimento salvandolo.\nLibro quindicesimo.\nAl risveglio, Zeus si accorge dell'inganno in cui \u00e8 caduto e minaccia una punizione terribile a Era la quale, terrorizzata, risale all'Olimpo. Zeus intanto manda la dea messaggera Iris ad intimare a Poseidone di abbandonare la battaglia se non vuole scontrarsi col pi\u00f9 potente fratello. Poseidone a malincuore \u00e8 costretto a ritirarsi. Apollo, incaricato da Zeus di rianimare i Troiani, d\u00e0 nuovo vigore ad Ettore. Sotto la sua spinta i Teucri travolgono i Greci ed arrivano fino alle navi, decisi ad incendiarle: l'ultima difesa \u00e8 fornita da Aiace Telamonio che, armato di una trave, tenta di respingere i nemici.\nLibro sedicesimo.\nAchille accoglie l'idea di Patroclo di fargli vestire le sue armi per guidare i Mirmidoni contro i Troiani, insieme a tutti gli altri Achei, ma gli dice di non sbilanciarsi troppo e di limitarsi a incutere timore nel nemico, facendo finta di essere Achille. Il Pelide prega Zeus di far riuscire la missione di Patroclo e di farlo tornare offrendo vino in un rito. Il re degli dei decide di accettare la prima richiesta ma di negare la seconda. Infatti Patroclo fa strage di nemici, uccidendo tra gli altri Sarpedonte, il re dei Lici figlio di Zeus, fino a che non \u00e8 slealmente colpito da Apollo che lo stordisce e lascia che siano prima Euforbo con un colpo non mortale e poi Ettore col colpo di grazia, a finirlo.\nPrima di morire, Patroclo profetizza ad Ettore la sua imminente morte per mano di Achille che torner\u00e0 a combattere.\nLibro diciassettesimo.\nSi accende la contesa per impadronirsi del corpo di Patroclo. Menelao si pone subito a difesa delle spoglie del compagno e uccide Euforbo, ma \u00e8 costretto ad invocare aiuto quando vede Ettore che gli si fa contro. Accorrono gli Aiaci, Merione e Idomeneo. Nel tumulto che segue, Ettore tenta anche, senza successo, di impossessarsi di Balio e Xanto, i divini cavalli di Achille. Menelao si reca da Antiloco, lo informa della morte di Patroclo e lo manda ad avvisare Achille; poi torna nel cuore del combattimento, uccidendo Pode, il giovane cognato di Ettore; insieme a Merione e difeso dagli Aiaci, che sostengono i continui assalti troiani, riesce a trasportare il corpo di Patroclo all'interno del campo acheo.\nLibro diciottesimo.\nAchille, non sapendo della morte di Patroclo, si aggira inquieto davanti alla tenda quando giunge Antiloco che lo informa sui fatti: Patroclo giace sul campo e si combatte per il suo cadavere. La disperazione di Achille giunge alle orecchie di Teti che corre a rincuorare il figlio: vedendo che egli \u00e8 irremovibile nel suo intento di vendetta, a costo di pagarlo con la morte, annunciata dalla profezia, si reca da Efesto per farsi forgiare armi divine. Iride esorta Achille a farsi vedere sulle mura greche per spaventare i Troiani e agevolare il trasporto della salma di Patroclo da parte dei compagni. Teti \u00e8 frattanto giunta alla dimora di Efesto: il dio si mette subito al lavoro e forgia armi bellissime, tra le quali uno scudo d'oro intarsiato con figure rappresentanti le varie attivit\u00e0 umane.\nLibro diciannovesimo.\nIl desiderio di vendetta di Achille \u00e8 pi\u00f9 forte della sua ira verso Agamennone, tanto che egli mette da parte il suo orgoglio e si riconcilia col capo degli Achei. I Greci si preparano alla battaglia e riacquistano le forze con un banchetto, ma Achille non riesce a mangiare e rimane a piangere sulla salma dell'amico. Atena, impietosita, stilla nel suo cuore nettare e ambrosia per dargli forza. Ormai la battaglia \u00e8 prossima: Achille, terribile nelle sue nuove armi, sprona i cavalli Balio e Xanto: quest'ultimo, ispirato da Era, gli rammenta il fato che sta per compiersi. Achille sgrida il cavallo: egli \u00e8 cosciente del suo destino, ma ci\u00f2 non lo distoglier\u00e0 dal vendicarsi su Ettore.\nLibro ventesimo.\nI Troiani e gli Achei si preparano a una nuova giornata di guerra, mentre Zeus acconsente che gli dei si sfidino tra di loro: cos\u00ec Apollo, Artemide, Afrodite, Ares e Leto scendono dall'Olimpo per schierarsi al lato di Troia, mentre Hermes, Atena, Poseidone, Era ed Efesto si schierano al fianco dei Danai. Achille si batte con Enea, ma nessuno dei due morir\u00e0, perch\u00e9 da Enea \u00e8 destinato a far nascere la stirpe di Dardano, che un giorno assumer\u00e0 il controllo dei Troiani scampati al massacro di Troia. Nel momento in cui Enea sta per essere ucciso da Achille, interviene Poseidone a salvarlo, pur essendo divinit\u00e0 ostile ai troiani. Achille uccide Polidoro, fratello di Ettore, che accecato dall'ira, scaglia la sua lancia contro il Pelide, che viene per\u00f2 deviata da Atena. Achille allora si scaglia su Ettore, ma Apollo interviene avvolgendolo in una fitta nebbia e sottraendolo alle ire dell'eroe acheo che, rabbiosamente, comincia a far strage degli altri nemici intorno a lui. Tra le uccisioni pi\u00f9 memorabili abbiamo: Troo figlio di Alastore al quale Achille fa uscire con una pugnalata il fegato che cade a terra, senza piet\u00e0 alcuna per il nemico arresosi spontaneamente; Deucalione colto a un braccio dalla lancia dell'eroe, che gli d\u00e0 poi il colpo di grazia decapitandolo, e Rigmo, il giovane eroe trace figlio di Piroo, colpito con una lancia al petto.\nLibro ventunesimo.\nAchille fa grande strage di nemici attorno al fiume Scamandro, gettandone poi i corpi nel fiume. Subiscono questa sorte anche Licaone figlio di Priamo e il forte eroe peone Asteropeo. Indignato per tanta impudenza, il dio del fiume Scamandro lo prega di continuare la sua strage altrove, ma il Pelide non l'ascolta neppure e continua il massacro. Allora il dio del fiume, adirato, gli scaglia contro la vorticosa potenza delle sue acque e Achille, atterrito, fugge via, temendo di morire di una morte vergognosa. Interviene Efesto che con una pioggia di fuoco placa l'impeto delle acque, salvando l'eroe acheo. Gli dei sull'Olimpo smettono di lottare. Intanto Achille, ingannato da Apollo che ha preso le sembianze di Agenore, un guerriero troiano che poco prima l'aveva affrontato, insegue il dio lontano dalle porte Scee, mentre i fuggitivi troiani riescono a rientrare in citt\u00e0.\nLibro ventiduesimo.\nI Troiani si precipitano all'interno delle mura, eccetto Ettore che rimane davanti alle Porte Scee, bloccato dal suo destino; a nulla valgono i disperati richiami dei genitori. Quando finalmente Apollo si rivela nella sua divinit\u00e0 ad Achille che lo rincorreva, l'eroe greco avvista da lontano Ettore e corre verso di lui. Il troiano, terrorizzato, fugge: tre volte i due fanno il giro delle mura della citt\u00e0; Atena, assumendo le sembianze di Deifobo, fratello di Ettore, convince questi ad affrontare il nemico. Ettore propone ad Achille il giuramento di rendere alla famiglia il corpo di quello dei due che sar\u00e0 ucciso, ma il Pelide rifiuta rabbiosamente. Il duello inizia, le lance volano senza colpire, ma nel corpo a corpo, Achille trafigge Ettore nel solo punto scoperto, tra il collo e la spalla. Morendo, Ettore presagisce la prossima morte del rivale. Achille, accecato dall'odio, fora i piedi del cadavere e lo trascina, attaccato al carro, nella polvere. Vedendo la scena dalle mura, Priamo ed Ecuba scoppiano in lacrime ed urlano disperati. Le grida raggiungono Andromaca, moglie di Ettore, ancora ignara dell'accaduto: quando si avvede della morte del marito, predice il terribile destino che attende lei ed il figlio Astianatte. Sviene e, una volta ripresi i sensi, ordina che siano bruciate le vesti di Ettore: \u00e8 l'estremo sacrificio di ci\u00f2 per cui ha speso la sua vita.\nLibro ventitreesimo.\nSi tengono i solenni funerali di Patroclo, con Achille che sgozza dodici giovani prigionieri troiani: il rogo arde per tutta la notte; al mattino Achille indice i giochi funebri. Si tiene per prima la gara dei carri: Eumelo di Fere \u00e8 in testa, ma Atena fracassa il suo giogo. Vince cos\u00ec Diomede; secondo arriva Antiloco che precede Menelao grazie a una manovra scorretta: al traguardo per\u00f2 i due si riappacificano. Nella gara di lotta si affrontano Ulisse, con la sua astuzia, e Aiace, con la sua forza, e si ha un pareggio. La corsa \u00e8 vinta da Ulisse che precede Aiace Oileo. Achille invita due guerrieri a combattere per vincere l'armatura di Sarpedonte: ed \u00e8 Diomede che se ne appropria, sconfiggendo Aiace Telamonio. Seguono la gara di tiro con l'arco, vinta da Merione su Teucro e quella di tiro della lancia, assegnata ad Agamennone senza bisogno di disputare la prova.\nLibro ventiquattresimo.\nGli dei, raccolti in un'assemblea, alla fine deliberano che Achille restituisca il corpo di Ettore ai familiari: Teti riferisce l'ordine al figlio, che non pu\u00f2 rifiutarsi di compiere il volere degli dei. Iride intanto avverte Priamo di andare a riprendere il corpo del figlio; egli si mette subito in viaggio verso la tenda del Pelide, guidato e protetto dal dio Hermes. Non appena il re incontra Achille, si inginocchia e lo supplica di rendergli le spoglie del figlio. Achille, impietosito da Priamo che gli ricorda suo padre Peleo, acconsente e nottetempo il re torner\u00e0 a Troia, dove Andromaca, Ecuba ed Elena compiangono il morto; infine il corpo viene bruciato e sepolto."}
{"id": "2324634", "revid": "126257", "url": "https://it.wikipedia.org/wiki?curid=2324634", "title": "Desmopressina", "text": "La desmopressina (DDAVP) \u00e8 un principio attivo di indicazione specifica nel trattamento del diabete insipido. \u00c8 un analogo sintetico dell'ormone del lobo ipofisario posteriore arginin-vasopressina.\nIndicazioni.\nMostra un effetto pi\u00f9 lungo del suo analogo (la vasopressina) ed \u00e8 utilizzato principalmente per la forma di diabete insipido e contro l'enuresi notturna. Per la sua capacit\u00e0 di dare un temporaneo aumento del fattore VIII, \u00e8 utilizzata nel trattamento di pazienti affetti da emofilia A (lieve e moderata) e dalla malattia di von Willebrand. Inoltre, \u00e8 utilizzata nella cura della disfunzione piastrinica da uremia.\nL'utilizzo di questa molecola nella cura dell'emofilia A e della malattia di von Willebrand \u00e8 stato studiato dall'ematologo italiano Pier Mannuccio Mannucci che nel 1977 ha pubblicato un articolo assieme ad altri su The Lancet.\nL'utilizzo di desmopressina nei pazienti emofilici in cui questo era possibile ha permesso di ridurre il ricorso a fattori della coagulazione emoderivati con i conseguenti rischi di trasmissione di infezioni da virus epatitici e da HIV in un'epoca in cui i controlli sui donatori non erano accurati (scandali del sangue infetto e degli emoderivati infetti).\nControindicazioni.\nControindicato in soggetti con insufficienza cardiaca, durante il trattamento per enuresi notturna se si mostra vomito, diarrea deve essere sospesa. Durante tale terapia occorre fare attenzione ai liquidi ingeriti.\nDosaggi.\nPer via orale:\nPer via endovenosa e subcutanea:\nPer via sublinguale:\nEffetti indesiderati.\nFra gli effetti collaterali si riscontrano iponatriemia, ritenzione di liquidi, cefalea, nausea, vomito, convulsioni.\nChimica.\nLa desmopressina (1-deamino-8--arginina vasopressina) \u00e8 una forma artificiale del normale ormone umano vasopressina (ormone antidiuretico, ADH) che \u00e8 un peptide contenente nove amminoacidi.\nDiversamente dalla vasopressina, il primo amminoacido della desmopressina \u00e8 stato deaminato e l'arginina in ottava posizione \u00e8 nella forma \"destro\" piuttosto che \"levo\"."}
{"id": "2324652", "revid": "2091899", "url": "https://it.wikipedia.org/wiki?curid=2324652", "title": "Warmaster", "text": "Warmaster \u00e8 un wargame scritto da Rick Priestley, pubblicato da Specialist Games (una divisione di Games Workshop) e ambientato nel mondo di \"Warhammer Fantasy Battle\". \u00c8 diverso da Warhammer Fantasy Battle sia nell'aspetto che nel gameplay. \u00c8 progettato per miniature da 10 a 12 mm. Le miniature sono montate su basi e generalmente tre di esse formano un'unit\u00e0. Generali, Eroi e Maghi sono basettati singolarmente o con il loro seguito.\nLo stile di gioco \u00e8 incentrato sul comando. La magia \u00e8 presente nelle regole del gioco, tuttavia avendo degli effetti limitati. Il gioco \u00e8 studiato per focalizzarsi sulla capacit\u00e0 di comando del generale piuttosto che sulla capacit\u00e0 del suo esercito di combattere.\nNell\u2019universo di Warhammer 40.000, Epic ricopre lo stesso ruolo di \u201cgioco di battaglie di massa\u201d che Warmaster ricopre nei confronti Warhammer Fantasy Battle, anche se i due giochi non condividono lo stesso regolamento.\nStoria.\nLa versione originale, il set di regole fantasy di Warmaster, \u00e8 stata rilasciata per la prima volta nel 2000. Come con la maggior parte dei prodotti di giochi Specialist Games, la strategia di supporto di Games Workshop si \u00e8 evoluta nel tempo. Un tempo parte della divisione Specialist Games, Warmaster \u00e8 stato quindi supportato direttamente da Games Workshop stessa, anche se in maniera abbastanza ristretta. Nel 2013 Games Workshop ha smesso di produrre le miniature e ha iniziato a rimuoverle dal proprio negozio online, man mamo che le scorte si esaurivano. Era scaricabile gratuitamente dal sito Specialist Games il regolamento in versione \"Living Rulebook\" (una versione del regolamento periodicamente aggiornata e migliorata dai fan con il tacito accordo di Games Workshop), insieme a supplementi e articoli di riviste archiviati.\nA met\u00e0 del 2006, un nuovo supplemento online \u00e8 stato aggiunto al sito web di Specialist Games, noto come Warmaster Armies. Questo supplemento includeva le liste dei sei eserciti originali leggermente riviste e modificate (Alti Elfi, Impero, Nani, Orchi e Goblin, Caos e Re dei Sepolcri di Khemri), oltre alle liste per otto nuove eserciti (Elfi Oscuri, Skaven, Bretoniani, Uomini Lucertola, Kisleviti, Conti Vampiro, Orde Demoniache e Arabia).\nQuesto supplemento \u00e8 stato seguito nel 2009 da una versione implementata, gestita dai fan del gioco. Includeva parecchie liste dell'esercito alternative, liste di prova o progettate dai fan. La pubblicazione Warmaster mirava a promuovere lo sviluppo continuo del gioco, ma da allora \u00e8 stata sostituita e perfezionata (vedi sotto per Warmaster Revolution).\nNel 2010 \u00e8 stata rilasciata Warmaster 2nd Edition, che andava a rivedere e chiarire le regole per gli assedi, scritte per il gioco nei 10 anni precedenti.\nDal 2017 un set di regole rinnovato \u00e8 stato rilasciato dalla community di Warmaster chiamato Warmaster Revolution. Riunendo elementi di Warmaster Ancients (vedi sotto) e alcune \"regole casalinghe\u201d aggiuntive, Warmaster Revolution si \u00e8 rapidamente affermato come il set di regole scelto dai giocatori Warmaster. La sua uscita ha coinciso con una marcata ripresa di interesse per il gioco, dovuta in gran parte al lancio di Warmaster Podcast nel 2016. Con una comunit\u00e0 FB in crescita, video di YouTube e pi\u00f9 tornei a livello globale, Warmaster sta vivendo una rinascita con una base in espansione di nuovi convertiti e giocatori di ritorno. Il nuovo set di regole incorpora molte delle liste dell'esercito supplementare del 2009, ma ha un comitato di lavoro che cerca di perfezionare le liste per renderle equilibrate e giocabili, oltre ritoccare le attuali liste dell'esercito.\nThe Battle of Five Armies (La Battaglia dei cinque eserciti).\nNel 2005 Games Workshop pubblica un gioco in scatola chiamato Great Battles of Middle Earth: The Battle of Five Armies, basato sulla battaglia del libro \u201cLo Hobbit\". Le regole sono fortemente basate su Warmaster e utilizza la stessa scala in miniatura. Il cofanetto contiene regole, miniature di plastica da 10 mm e scenari (colline di plastica, rovine e un fiume di cartone).\nMiniature aggiuntive per questo gioco sono state realizzate successivamente in metallo bianco. Sebbene dettagliate nel regolamento della scatola base, queste miniature extra sono state vendute separatamente. Le miniature in metallo sono uscite di produzione in breve tempo mentre la scatola base \u00e8 rimasta a catalogo pi\u00f9 a lungo. Il gioco \u00e8 stato rimosso prima del lancio della linea da 28 mm basata sul film \"Lo Hobbit\".\nWarmaster Ancients.\nSempre nel 2005 Warhammer Historical (divisione che curava le versioni di ambientazione storica dei giochi Games Workshop) ha pubblicato Warmaster Ancients, una versione modificata delle regole fantasy adatta per battaglie che coprono un periodo dai primi tempi biblici al 1066. Le regole sono diverse dalla versione originale fantasy per rappresentare meglio le battaglie e le unit\u00e0 storiche. La cavalleria, ad esempio, \u00e8 stata resa pi\u00f9 debole rispetto alla fanteria a favore di eserciti come i romani e i norvegesi.\nL'ottobre 2006 ha visto l'uscita di Warmaster Ancient Armies, che include 20 nuove liste di armate (tutte impostate prima del 1000 d.C.), insieme alle regole per il gioco della campagna e una serie di nuovi chiarimenti alle regole e modifiche alle unit\u00e0. Le regole della campagna sono state descritte come un buon modo per collegare le battaglie, ma non sono adatte per le campagne storiche.\nUn nuovo supplemento per il periodo successivo, Warmaster Medieval Armies \u00e8 stato rilasciato nel dicembre 2008. Questo libro supplementare contiene 30 nuovi liste di armate e una serie di modifiche significative alle regole dalla versione Fantasy e Ancients. I cavalieri tornano a essere una unit\u00e0 potente che riporta l'equilibrio del gioco verso la cavalleria, come nella versione fantasy originale. Il supplemento includeva regole speciali per gli assedi, equipaggiamenti tipici dell\u2019epoca e regole per gestire agglomerati di unit\u00e0 pi\u00f9 grandi.\nStile di gioco di Warmaster.\nWarmaster lavora a un livello di organizzazione pi\u00f9 alto rispetto a Warhammer Fantasy per rappresentare battaglie molto grandi nel mondo di Warhammer. I componenti di un esercito sono divisi in due tipi fondamentali: unit\u00e0 e personaggi. Nelle miniature originali da 10 mm prodotte da Games Workshop, le figure vengono presentate con 5 \"uomini\" per striscia. Molti giocatori imbasettano le loro miniature con soldatini di altri produttori per produrre delle basette che contengano 4-12 figure, in modo da migliorare a colpo d'occhio la sensazione di massa di soldati. Le basi standard per Warmaster Ancients sono da 40 mm x 20 mm. Le unit\u00e0 sono normalmente composte da tre di questi elementi ciascuna. Le basette di fanteria hanno il fronte dell'unit\u00e0 lungo il bordo di 40 mm, mentre la cavalleria, i carri, i mostri e l'artiglieria si trovano lungo il bordo di 20 mm. I personaggi rappresentano comandanti come generali, eroi e maghi e possono essere basati come desidera il giocatore, generalmente su basette tonde o monete modellate come dei piccoli diorama o basi larghe 40 o 20 mm in modo che possano essere posizionati in combattimento insieme alle truppe.\nIl gioco sis struttura tramite il lancio di dadi. Le unit\u00e0 in Warmaster devono essere attivate e mosse tirando contro il valore di comando di un personaggio; le unit\u00e0 possono essere attivate pi\u00f9 volte, anche se il tiro diventa progressivamente pi\u00f9 difficile. Se un comandante fallisce il suo tiro di attivazione, non pu\u00f2 pi\u00f9 comandare unit\u00e0 in quel turno. Le unit\u00e0 possono essere mosse in contatto con le truppe nemiche e sono considerate in carica. Per consentire ai comandanti di spostare i loro eserciti, le unit\u00e0 possono essere formate in brigate (gruppi di unit\u00e0 composte da fino a quattro unit\u00e0).\nUna volta che tutte le unit\u00e0 sono state spostate, le unit\u00e0 idonee possono sparare e i maghi possono tentare di lanciare un incantesimo. Il tiro non \u00e8 molto letale, ma qualsiasi colpo messo a segno pu\u00f2 costringere un'unit\u00e0 nemica a ritirarsi e costare al giocatore ulteriori tiri di comando per rientrare in combattimento. Il tiro \u00e8 quindi principalmente mirato a interrompere la formazione e la coesione del nemico piuttosto che distruggerli.\nSuccessiva alla fase di tiro c'\u00e8 la fase di combattimento, dove tutte le unit\u00e0 a contatto con basette avversarie possono tirare un numero di dadi a sei facce equivalente al loro valore di attacco. Le unit\u00e0 basate sul bordo di 20 mm hanno un enorme vantaggio contro le unit\u00e0 basate sul bordo di 40 mm, consentendo loro di raggruppare tutti i loro attacchi in una facciata stretta, con due unit\u00e0 in grado di combinare i loro attacchi su una singola unit\u00e0 nemica. Una volta che due unit\u00e0 si sono scambiate i colpi, il numero di colpi viene sommato. Il perdente con il numero totale di colpi pi\u00f9 basso \u00e8 costretto a ritirarsi, mentre il vincitore ha la possibilit\u00e0 di Resistere, Inseguire o Ripiegare. I combattimenti possono continuare, anche contro pi\u00f9 unit\u00e0 nemiche in successione, fino a quando una parte non viene distrutta o l'attaccante non desidera inseguire il nemico.\nStile di gioco di Warmaster Ancients.\nAnche prima della pubblicazione di Warmaster Ancients, c'erano stati tentativi di utilizzare le regole fantasy per eserciti puramente storici. Tuttavia, avevano svantaggi significativi: la cavalleria secondo le regole fantasy era troppo potente, gli schermagliatori troppo deboli e alcuni tipi di truppe storiche erano completamente assenti.\nLo stile di gioco di Warmaster Ancients segue la stessa procedura di base di Warmaster Fantasy, ma differisce nel modo seguente:\n\u2022 Magia, draghi e altri simili non sono naturalmente presenti in questo set di regole (sebbene in alcuni eserciti siano presenti grandi creature storiche, come gli elefanti).\n\u2022 Le unit\u00e0 possono ricevere solo tre ordini consecutivi.\n\u2022 Il combattimento \u00e8 limitato a due scambi, a differenza della versione fantasy, in cui le unit\u00e0 possono continuare ad attaccare fintanto che hanno bersagli validi nel raggio. Ci\u00f2 consente ai giocatori di rinforzare le proprie truppe sotto attacco.\n\u2022 Esistono regole speciali per molti tipi di unit\u00e0 storiche. Le unit\u00e0 basate sul bordo di 20 mm sono designate come \"truppe d'assalto\" e includono cavalleria pesante, elefanti e falangi che usano picche: la loro maggiore potenza di attacco \u00e8 compensata dalla loro facciata pi\u00f9 corta che le apre al fianco. Tra i nuovi tipi di truppe pi\u00f9 importanti ci sono gli schermagliatori, truppe leggere mobili che possono eludere una carica nemica e possono essere utilizzate per ritardare un'avanzata nemica."}
{"id": "2324654", "revid": "1543377", "url": "https://it.wikipedia.org/wiki?curid=2324654", "title": "Binalbagan", "text": "Binalbagan \u00e8 una municipalit\u00e0 di Seconda classe delle Filippine, situata nella Provincia di Negros Occidental, nella regione di Visayas Occidentale.\nBinalbagan \u00e8 formata da 16 baranggay:"}
{"id": "2324661", "revid": "174925", "url": "https://it.wikipedia.org/wiki?curid=2324661", "title": "Trattato sullo spazio esterno", "text": ""}
{"id": "2324665", "revid": "1988223", "url": "https://it.wikipedia.org/wiki?curid=2324665", "title": "Giovanni di Pietro Falloppi", "text": "Biografia.\nNella Basilica di San Petronio di Bologna, intorno al 1410, realizz\u00f2 gli affreschi raffiguranti la \"vita di San Petronio\", le \"Storie dei Re Magi\", il \"Paradiso\" e l\"'Inferno\", nella Cappella Bolognini. Nel 1420, nella Cappella della magistratura straordinaria dei Dieci di Bal\u00eca, dedicata a San Giorgio, della stessa basilica, affresc\u00f2 l'\"Allegoria della Redenzione dal peccato originale\" e il \"Trionfo della Chiesa cattolica sulla Sinagoga\".\nLa sua narrazione \u00e8 corposa e vivace, con particolari estrosi e di cupezza nordica, a volte abbonda di particolari realistici o macabri, come la goccia di sangue che corre sul corpo del suo imponente \"Crocifisso\", custodito nella Pinacoteca Nazionale di Bologna. Sempre nella Pinacoteca di Bologna \u00e8 conservata una tela con \"San Bernardino da Siena e storie della sua vita\" realizzata attorno al 1451 per la chiesa di San Francesco.\nTra le ultime opere dell'attivit\u00e0 della sua bottega sono due grandi riquadri raffiguranti l\"'Andata al Calvario\" e la \"Crocifissione\" situati nel presbiterio della chiesa del Crocifisso del complesso di Santo Stefano."}
{"id": "2324673", "revid": "729019", "url": "https://it.wikipedia.org/wiki?curid=2324673", "title": "Sarriod", "text": "I Sarriod sono una famiglia nobiliare valdostana, la cui esistenza \u00e8 attestata almeno a partire dal XII secolo.\nStoria.\nCapostipite della famiglia fu probabilmente Marc de Bard, appartenente alla famiglia dei signori di Bard. Intorno al 1240 Amedeo IV di Savoia, stanco delle scorrerie e delle ribellioni di Guillaume e Hugues de Bard, decise di privarli del castello di Bard e delle loro terre. Nel 1242 Marc, prendendo le distanze dal padre Guillaume e dallo zio, riusc\u00ec a riconquistare la fiducia dei Savoia, che gli riconsegnarono i feudi di Introd e alcune terre a Saint Pierre.\nVisto il divieto di abitare a Introd, Marc stabil\u00ec inizialmente la sua dimora in una torre chiamata \"turris Sariodorum\" a Saint-Pierre (l'attuale Castello Sarriod de la Tour), e da cui deriv\u00f2 il nome della famiglia, Sarriod. Due anni pi\u00f9 tardi, nel 1244, Marc ottenne il permesso a \"sublimandi atque merlandi turrim\" a Introd, cio\u00e8 a innalzare e munire di merlature una torre. Questo fa pensare che ad Introd doveva quindi gi\u00e0 esistere una struttura fortificata prima di quella data.\nLa famiglia dei Sarriod \u00e8 imparentata con Yblet de Challant - a fine Trecento il pi\u00f9 influente feudatario della valle - di cui Louis Sarriod d'Introd spos\u00f2 la figlia Antonia. I due bambini che nacquero da questo matrimonio, Yblet e Jean, ancora minori nel 1405 al momento del testamento del potente nonno Ibleto, si divisero i feudi dando origine, il 18 gennaio 1420, ai due rami separati della famiglia: quello dei Sarriod d'Introd al primogenito Yblet e Sarriod de La Tour a Jean.\nNonostante questa divisione dei beni, i Sarriod, che fino ad allora erano tra le famiglie nobili pi\u00f9 potenti della Valle D'Aosta, conservarono un livello pi\u00f9 che dignitoso di nobilt\u00e0. Rispetto alla quasi totalit\u00e0 delle famiglie nobili valdostane, che si sono estinte nel corso della storia, i Sarriod d'Introd mantengono tuttora una discendenza.\nI Sarriod de la Tour continuarono ad abitare l'omonimo castello fino al 1923, anno della morte dell'ultimo discendente della famiglia, Christine. Il castello di Introd rimase invece di propriet\u00e0 dei Sarriod d'Introd fino al 16 dicembre 1903, poi fu venduto al commendatore Alberto Gonella ed in seguito ereditato dalla famiglia Calani.\nStemma.\nLo stemma dei Sarriod d'Introd raffigura uno sfondo argento attraversato da una banda trasversale azzurra, dentro la quale si trovano tre leoni illeoparditi d'oro con la lingua rossa.\nLo stemma dei Sarriod de la Tour si diversifica dal precedente per l'aggiunta di una torre rossa in alto a destra.\nEsponenti.\nTra i membri pi\u00f9 noti della famiglia si pu\u00f2 citare Pierre Sarriod d'Introd, balivo di Aosta, che verso la met\u00e0 del Quattrocento spos\u00f2 Caterina di Challant, figlia di Fran\u00e7ois de Verr\u00e8s e primo conte di Challant; combatt\u00e9 insieme alla moglie per difendere i feudi di Verr\u00e8s, Challant, Issogne e Graines, a lei lasciati in eredit\u00e0 dal padre Fran\u00e7ois, ma rivendicati da alcuni parenti maschi della famiglia.\nPierre mor\u00ec in un'imboscata nei pressi della prevostura di Saint-Gilles a Verr\u00e8s nel 1456, mentre stava accorrendo in soccorso della moglie assediata nel castello di Ch\u00e2tillon, e pochi mesi dopo Caterina fu costretta ad arrendersi e a cadere le sue terre al cugino Jacques d'Aymavilles."}
{"id": "2324675", "revid": "729019", "url": "https://it.wikipedia.org/wiki?curid=2324675", "title": "Ottavio Briccola", "text": "Biografia.\nMaggior generale nel 1906, Tenente generale nel 1911 comand\u00f2 il Corpo d'Armata operante in Cirenaica nella Guerra italo-turca del 1911-12 guidando l'occupazione di Bengasi. Fu Governatore della Cirenaica dall'ottobre 1912 all'ottobre 1913 e comand\u00f2 ancora un Corpo d'Armata nella campagna libica del 1915-16.\nEra un piemontese duro e sbrigativo, privo di tatto ma naturalmente portato al mestiere delle armi cos\u00ec prevenuto ed ostile verso la stampa da apparire esagerato anche allo stesso Giovanni Giolitti.\nPrudente e gradualista, come la maggior parte dei comandanti italiani, si distingueva per decisione e determinazione dimostrandosi un buon ufficiale coloniale come anche il suo principale collaboratore, ed in seguito successore, il Maggior generale Giovanni Ameglio."}
{"id": "2324677", "revid": "835576", "url": "https://it.wikipedia.org/wiki?curid=2324677", "title": "Famiglia Morello", "text": ""}
{"id": "2324682", "revid": "574302", "url": "https://it.wikipedia.org/wiki?curid=2324682", "title": "Boston Society of Film Critics Award per la miglior fotografia", "text": "Il Boston Society of Film Critics Award per la miglior fotografia (\"BSFC Award for Best Cinematography\") \u00e8 un premio assegnato annualmente dal 1980 dai membri del Boston Society of Film Critics alla miglior fotografia di un film distribuito negli Stati Uniti nel corso dell'anno."}
{"id": "2324689", "revid": "277947", "url": "https://it.wikipedia.org/wiki?curid=2324689", "title": "Citt\u00e0 della Virginia", "text": "Lista delle citt\u00e0 della Virginia, Stati Uniti d'America, comprendente tutti i comuni dello Stato (\"city\" e \"town\") e i census-designated place (CDP).\nI dati sono dell'USCB riferiti al censimento del 2010."}
{"id": "2324694", "revid": "1543377", "url": "https://it.wikipedia.org/wiki?curid=2324694", "title": "Calatrava (Negros Occidental)", "text": "Calatrava \u00e8 una municipalit\u00e0 di Prima classe delle Filippine, situata nella Provincia di Negros Occidental, nella regione di Visayas Occidentale.\nCalatrava \u00e8 formata da 40 baranggay:"}
{"id": "2324695", "revid": "188116", "url": "https://it.wikipedia.org/wiki?curid=2324695", "title": "Joaqu\u00edn Lav\u00edn", "text": "Biografia.\nMilitante dell'Unione Democratica Indipendente, facente parte della coalizione di destra Alianza por Chile, \u00e8 stato consulente economico della giunta militare del generale Augusto Pinochet. Con il ritorno alla democrazia, Joaqu\u00edn Lav\u00edn si \u00e8 opposto ai governi di centrosinistra ed \u00e8 stato eletto sindaco di Las Condes, un sobborgo di Santiago del Cile, alle elezioni comunali del 1996.\nDivenuto uno dei leader pi\u00f9 popolari del paese ha deciso di presentarsi alle elezioni presidenziali del 1999 ma \u00e8 stato sconfitto, anche se di misura, dal candidato di centrosinistra ossia il socialista Ricardo Lagos.\nNel 2000 si \u00e8 candidato a sindaco di Santiago Centro ottenendo una grande percentuale e sconfiggendo Marta Larraechea, moglie dell'ex presidente Eduardo Frei Ruiz-Tagle. \nAlle elezioni presidenziali del 2005 si \u00e8 presentato alla competizione elettorale ma questa volta non come candidato di tutta l'Alianza por Chile ma solo per il suo partito mentre Rinnovamento Nazionale ha presentato l'imprenditore Sebasti\u00e1n Pi\u00f1era. Lav\u00edn \u00e8 stato sconfitto al primo turno e al ballottaggio ha appoggiato il candidato di RN.\nLav\u00edn \u00e8 stato sconfitto nella corsa al Senato durante le elezioni del dicembre 2009, ma il 10 febbraio 2010 il presidente eletto Sebasti\u00e1n Pi\u00f1era lo ha nominato ministro dell'Educazione.\nNel luglio 2011 Pi\u00f1era ha sostituito Lav\u00edn al Ministero dell'Educazione con Felipe Bulnes, in conseguenza delle proteste studentesche.\n\u00c8 tornato sindaco di Las Condes dal 2016 al 2021."}
{"id": "2324701", "revid": "2100199", "url": "https://it.wikipedia.org/wiki?curid=2324701", "title": "Googoosh", "text": "Biografia.\nNegli anni settanta, Googoosh veniva considerata l'artista pi\u00f9 popolare dell'Iran. Oltre alla musica, Googoosh \u00e8 stata anche attrice in molti film iraniani degli anni 60 e 70.\nDopo la rivoluzione iraniana del 1979 rimase in Iran fino al 2000 ma non pot\u00e9 registrare ne fare spettacoli a causa del divieto assoluto per le cantanti soliste di esibirsi. Attualmente risiede a Los Angeles, California.\nHa lavorato con Shahram Shabpareh, un altro artista iraniano emigrato negli Stati Uniti dopo la rivoluzione islamica.\nDiscografia.\nAlbum\nAlbum dopo il ritorno"}
{"id": "2324702", "revid": "1776051", "url": "https://it.wikipedia.org/wiki?curid=2324702", "title": "Luigi Faravelli", "text": "Biografia.\nContrammiraglio nel 1905 e vice ammiraglio nel 1911, partecip\u00f2 alla Guerra italo-turca del 1911-12 al comando della 2\u00aa Squadra Navale che il 2 ottobre 1911 si dispieg\u00f2 davanti al porto di Tripoli, dove aveva il compito di mantenere sicure le acque in vista del previsto sbarco del corpo di spedizione italiano ed impedire l'afflusso di rinforzi e rifornimenti dalla Turchia.\nFaravelli il 5 ottobre 1911 accett\u00f2 dai notabili locali e dal console tedesco Adrian Tilger la resa della citt\u00e0 di Tripoli e ad emanare il giorno 6 il famoso proclama ai libici con cui tra l'altro si dichiarava:\n\"A nome di S. M. il Re d'Italia vi assicuriamo non solo il rispetto alla pi\u00f9 completa libert\u00e0 vostra, alla vostra religione, ma anche il rispetto di tutti i vostri beni, delle vostre donne, dei vostri costumi. Vi annunciamo che sar\u00e0 abolita la coscrizione, vi saranno elargiti i possibili miglioramenti economici e che vi consideriamo fin d'ora strettamente legati all'Italia\"\nFu Presidente del Consiglio superiore della Marina nel 1912, nonch\u00e9 Senatore del Regno dal 17 marzo 1912.\nMuore a Roma nel 1914 e a tutt'oggi \u00e8 sepolto nella tomba di famiglia nel cimitero di Stradella.\nIn suo onore sono intitolati l'istituto per geometri e ragionieri di Stradella (Pv) e il Liceo scientifico di Broni (Pv)."}
{"id": "2324707", "revid": "834", "url": "https://it.wikipedia.org/wiki?curid=2324707", "title": "Controllo a distanza", "text": "Controllo a distanza (\"Remote Control\") \u00e8 un romanzo di Andy McNab del 1997 della serie \"Nick Stone\".\nTrama.\nNick Stone \u00e8 un ex combattente SAS, esperto in armi, ricerche di persone e tecniche di spionaggio. Viene mandato dalla \"Ditta\" a Washington per indagare su due membri dell'IRA che stanno andando nella capitale. L'incarico \u00e8 stato annullato improvvisamente mentre era in atto il lavoro, e cos\u00ec decide di passare dal suo amico ed ex collega Kev, che ha casa in citt\u00e0. \nL\u00ec scopre che lui, la moglie e la figlia sono stati trucidati. Si salva solo Kelly, 7 anni, che si era nascosta in tempo in uno scompartimento segreto della casa. Nick, incredulo, decide di portar con s\u00e9 la bambina e indagare. Ma non \u00e8 semplice, dei personaggi misteriosi lo stanno seguendo e si d\u00e0 inizio a una caccia spietata per Washington e dintorni.\nSi verr\u00e0 poi a conoscere una verit\u00e0 molto scomoda, legata a gruppi terroristici, al traffico di droga e alle agenzie segrete, compresa quella per cui lavora Nick. Tecniche di spionaggio, di fuga e politica fanno di questo romanzo una storia di fantasia ma allo stesso tempo molto realistica."}
{"id": "2324709", "revid": "110157", "url": "https://it.wikipedia.org/wiki?curid=2324709", "title": "Apolda", "text": "Apolda \u00e8 una citt\u00e0 di abitanti della Turingia, in Germania.\n\u00c8 il capoluogo, e il centro maggiore, del circondario del Weimarer Land.\nSuddivisione amministrativa.\nAppartengono alla citt\u00e0 di Apolda le frazioni (\"Ortsteil\") di Herressen-Sulzbach, Nauendorf, Oberndorf, Oberro\u00dfla / R\u00f6digsdorf, Sch\u00f6ten, Utenbach e Zottelstedtpolda.\nAmministrazione.\nGemellaggi.\nApolda \u00e8 gemellata con:"}
{"id": "2324711", "revid": "729019", "url": "https://it.wikipedia.org/wiki?curid=2324711", "title": "Epic Armageddon", "text": "Epic Armageddon (EA40K) (prima anche solamente Epic o Epic 40.000) \u00e8 un gioco da tavolo di tipo wargame tridimensionale ispirato alla cupa ed oscura ambientazione futuristica di \"Warhammer 40.000\", che prevede miniature alte per\u00f2 6mm, per permettere la ricreazione di battaglie campali di enorme scala (tattiche, ma anche strategiche); prodotto dalla Games Workshop e dalla societ\u00e0 che gli fa capo Forge World dal 1988.\nIl titolo nelle varie versioni ed espansioni (1989, 1990, 1997, 2004) a differenza di Apocalisse, introduce nuovi mezzi e unit\u00e0 di terra, tra cui i grandi \"mecha\" ( detti \"titani\") e altri tipi di \"carri armati\"; anche in questo gioco sono poi utilizzabili le nuove unit\u00e0 aeree, che si hanno a disposizione con il gioco Aeronautica Imperialis.\nMeccanica di Gioco.\nEpic Armageddon \u00e8 mirato a ricreare scontri di dimensioni enormi, dove si possono schierare migliaia di unit\u00e0 grazie alla piccola taglia e all'alto limite di punti schierabili; per non rendere impossibile la giocabilit\u00e0, le unit\u00e0 sono montate su basette di minimo 5x20 mm, sulle quali sono montati pi\u00f9 modelli o un singolo modello grande.\nPer dare un maggior senso dell'epicit\u00e0 di questo gioco, vengono introdotti i segnalini esplosione che interagiscono con l'ambiente circostante, spesso portando a modificare radicalmente la tattica da seguire.\nEpic Armageddon si distingue dagli altri wargame anche per le regole, che sono indirizzate a favorirne il realismo.\nAll'inizio di ogni turno si tira un D6 (dado a 6 facce) per determinare chi inizia, mentre successivamente si muove un'unit\u00e0 alla volta, alternandosi con l'avversario.\nA causa del grande numero di modelli da dover gestire (molti per ogni basetta), il sistema di colpire/ferire \u00e8 stato largamente semplificando per permettere una maggiore giocabilit\u00e0.\nStoria.\nEpic Armageddon nasce nel 2004 come trasposizione di Warmaster nell'universo di Warhammer 40'000, facente parte della linea Specialist Games della Games Workshop.\nOriginariamente solo in inglese, solo di recente il manuale \u00e8 stato tradotto in italiano da un gruppo di appassionati volontari.\nIl regolamento tradotto dai volontari \u00e8 stato reso disponibile gratuitamente dalla Games Workshop anche se non \u00e8 stato supervisionato dalla Games Workshop, quindi \u00e8 da considerarsi non totalmente attendibile nei background. Nella Versione 1.1 sono stati eliminati la maggior parte dei refusi, scaricabile dal forum GW Tilea, http://www.forumgwtilea.it/forum/\nIn quanto facente parte della linea Specialist Games, Epic Armageddon \u00e8 pensato per i veterani di Warhammer 40'000 che vogliono sperimentare immense battaglie con migliaia e migliaia di punti. Si differenzia in questo da Apocalisse per la scala delle miniature, considerevolmente ridotta, per poter effettuare scontri sui normali campi di battaglia di Warhammer 40'000."}
{"id": "2324715", "revid": "63727", "url": "https://it.wikipedia.org/wiki?curid=2324715", "title": "Mercedes-Benz 16/50 PS", "text": ""}
{"id": "2324717", "revid": "2149408", "url": "https://it.wikipedia.org/wiki?curid=2324717", "title": "F3 europea", "text": "Il Campionato Europeo FIA di Formula 3 \u00e8 stato un campionato motoristico organizzato dalla FIA. Riservato a vetture di Formula 3, nacque nel 1966, e sub\u00ec vari cambiamenti nella denominazione e nella formula. Venne interrotto nel 2002, sostituito dalla F3 Euro Series, prima di essere reintrodotto nel 2012 con la nuova denominazione \"FIA European F.3 Championship\", campionato che si \u00e8 svolto fino alla stagione 2018.\nLa storia.\nLa Coppa delle Nazioni Europee.\nLa serie cominci\u00f2 nel 1966, come gara unica per team nazionali e chiamata \"Coppa delle Nazioni Europee di Formula 3\", erano ammesse squadre composte da un massimo di tre piloti, scelti dalle autorit\u00e0 sportive nazionali, ma potevano essere iscritte pi\u00f9 di una squadra per nazione. La nazione vincente aveva il diritto di organizzare l'edizione seguente.\nIl Campionato Europeo.\nNel 1975, con l'introduzione delle nuove vetture da 2000\u00a0cm\u00b3, fu organizzato il primo campionato europeo, con gare disputate nei vari paesi europei ma senza pi\u00f9 vincoli di designazione dei partecipanti da parte delle autorit\u00e0 sportive nazionali e aprendo la partecipazione anche ai piloti extraeuropei. Nel 1984 \u00e8 stato cancellato e rimpiazzato, l'anno seguente, dalla \"Coppa Europa di Formula 3\".\nLa Coppa Europa.\nLa Coppa Europa si \u00e8 disputata in gara unica, su circuiti ogni anno diversi, dal 1985 al 1990, la gara si disputava a fine stagione e la partecipazione era aperta ai migliori piloti dei vari campionati nazionali europei. Dopo alcuni anni di sospensione, la FIA, tra il 1999 e il 2002, ha ripristinato la titolazione di Coppa Europa assegnandola alla gara del campionato francese che si disputava sul circuito di Pau.\nLa F3 Euro Series.\nNel 1987, la EFDA (\"European Formula Drivers Association\") ha iniziato un nuovo campionato europeo, articolato in tre eventi e chiamato F3 Euroseries, ma \u00e8 stato disputato per una sola stagione. Una nuova serie europea, riusando la definizione F3 Euro Series, \u00e8 stata disputata dal 2003 al 2012.\nLa FIA F3 Europea.\nIl 9 marzo 2012 viene annunciata dalla FIA la rinascita del campionato, denominato \"FIA European F.3 Championship\", che di fatto assorbe il Campionato Internazionale FIA di Formula 3 e la F3 Euro Series. Tale campionato si disputa fino al 2018, e dal 2019 si unisce alla GP3 Series per la creazione di un nuovo Campionato FIA di Formula 3."}
{"id": "2324719", "revid": "3831", "url": "https://it.wikipedia.org/wiki?curid=2324719", "title": "Navata trasversale", "text": ""}
{"id": "2324723", "revid": "149727", "url": "https://it.wikipedia.org/wiki?curid=2324723", "title": "Herressen-Sulzbach", "text": ""}
{"id": "2324726", "revid": "1522738", "url": "https://it.wikipedia.org/wiki?curid=2324726", "title": "Tom\u00e1s Hirsch", "text": "Biografia.\nFiglio di immigrati ebreo-tedeschi fuggiti dalla Germania Nazista durante la seconda guerra mondiale, Hirsh incominci\u00f2 la sua carriera politica nel Movimento Umanista Internazionale lavorando contemporaneamente come imprenditore nel settore della fotografia. \nHirsh \u00e8 stato uno dei pi\u00f9 fieri oppositori del regime di Augusto Pinochet ed \u00e8 stato promotore della fondazione del Partito Umanista Cileno, un partito di sinistra umanista che, al termine della dittatura. ha aderito alla coalizione di centro-sinistra Concertaci\u00f3n de Partidos por la Democracia. \nNominato dal presidente Patricio Aylwin come ambasciatore del Cile in Nuova Zelanda nel 1990, nel 1992 ritorna nel suo Paese dopo la morte di Laura Rodr\u00edguez ossia la prima umanista al mondo ad essere eletta ad un parlamento nazionale.\nDivenne il leader del suo partito e, a seguito delle sue critiche al governo in carica, Hirsh decise di far uscire il suo partito dalla coalizione di governo. Presentatosi candidato a parlamentare nel 1997 nello stesso distretto in cui venne eletta Laura Rodr\u00edguez venne sconfitto.\nPresentatosi alle elezioni presidenziali del 1999 ha ottenuto solo lo 0,51% dei voti. Al ballottaggio ha sostenuto Ricardo Lagos del Partito Socialista Cileno. Stessa sorte \u00e8 capitata nelle presidenziali del 2005 in cui si \u00e8 presentato alla testa di una coalizione di sinistra Juntos Podemos M\u00e1s formata da umanisti, progressisti e comunisti, ottenendo questa volta il 5,5% dei voti.\n\u00c8 attualmente candidato a deputato per il Frente Amplio per le elezioni legislative del novembre 2017.\nHa pubblicato in varie lingue tra cui l'italiano per i tipi di Nuovi Mondi Media \"La fine della preistoria\", un saggio sulla situazione attuale, con prefazione di Evo Morales, presidente della Bolivia."}
{"id": "2324727", "revid": "287204", "url": "https://it.wikipedia.org/wiki?curid=2324727", "title": "Oberndorf", "text": ""}
{"id": "2324728", "revid": "149727", "url": "https://it.wikipedia.org/wiki?curid=2324728", "title": "Oberro\u00dfla / R\u00f6digsdorf", "text": ""}
{"id": "2324729", "revid": "63727", "url": "https://it.wikipedia.org/wiki?curid=2324729", "title": "Mercedes Knight 16/45 PS", "text": ""}
{"id": "2324730", "revid": "149727", "url": "https://it.wikipedia.org/wiki?curid=2324730", "title": "Sch\u00f6ten", "text": ""}
{"id": "2324732", "revid": "149727", "url": "https://it.wikipedia.org/wiki?curid=2324732", "title": "Zottelstedt", "text": ""}
{"id": "2324733", "revid": "767487", "url": "https://it.wikipedia.org/wiki?curid=2324733", "title": "Sham\u00e1niac", "text": "Sham\u00e1niac \u00e8 il secondo album degli Shaman, ora noti come Korpiklaani, pubblicato nel 2002."}
{"id": "2324734", "revid": "6923", "url": "https://it.wikipedia.org/wiki?curid=2324734", "title": "Morano editore", "text": ""}
{"id": "2324735", "revid": "149727", "url": "https://it.wikipedia.org/wiki?curid=2324735", "title": "Oberro\u00dfla", "text": ""}
{"id": "2324736", "revid": "149727", "url": "https://it.wikipedia.org/wiki?curid=2324736", "title": "R\u00f6digsdorf", "text": ""}
{"id": "2324740", "revid": "74801", "url": "https://it.wikipedia.org/wiki?curid=2324740", "title": "Fred Lawrence Whipple", "text": "\u00c8 ricordato per aver definito, dopo lunghi studi che ne misero in evidenza la composizione, le comete come \"palle di neve sporche\", definizione ancora usata per descrivere tali corpi celesti. Ha scoperto parecchie comete tra cui la 36P/Whipple e la C/1942 C1 Whipple-Bernasconi-Kulin."}
{"id": "2324741", "revid": "1005847", "url": "https://it.wikipedia.org/wiki?curid=2324741", "title": "La Tercera", "text": "La Tercera \u00e8 uno dei pi\u00f9 importanti e diffusi quotidiani diffusi in Cile, di propriet\u00e0 della Copesa (Consorcio Period\u00edstico de Chile S.A.) e facente parte di Peri\u00f3dicos Asociados Latinoamericanos, un'associazione di quattordici importanti quotidiani sudamericani.\n\u00c8 di stampo conservatore moderato, ma non schierato su posizioni di centrodestra come \"El Mercurio\", il suo principale concorrente.\nStoria.\nFondato il 7 luglio 1950 dalla famiglia Pic\u00f3 Ca\u00f1as, era inizialmente chiamato La Tercera de La Hora in quanto edizione serale dell'ormai estinto quotidiano \"La Hora\". Nel decennio successivo divenne un giornale del mattino.\nInizialmente, la linea editoriale del giornale era vicina al Partito Radicale del Cile, ma dal 1965 questa prossimit\u00e0 ideologica ebbe termine, ed il quotidiano divenne indipendente da partiti politici, governi o religioni. .\nNegli anni seguenti fu pubblicato in formato tabloid, rivolto in particolare alla classe media.\nNel 2003 \"La Tercera\" adott\u00f2 l'attuale formato berlinese e un linguaggio pi\u00f9 formale; increment\u00f2, inoltre, significativamente il numero di pagine, nel tentativo di raggiungere strati sociali pi\u00f9 elevati.\nNell'ottobre 2007 fu modificata la grafica, conferendo un aspetto pi\u00f9 minimalista all'impaginazione; il 1\u00ba agosto 2010, fu modificato il logo, rosso con lettere bianche. Il restyling del quotidiano fu opera del cileno Marcelo Godoy e dello spagnolo Javier Errea."}
{"id": "2324744", "revid": "438678", "url": "https://it.wikipedia.org/wiki?curid=2324744", "title": "Il processo di Verona", "text": "Il processo di Verona \u00e8 un film del 1962 diretto da Carlo Lizzani.\nTrama.\nIl 24 luglio 1943, durante la seduta del Gran Consiglio del Fascismo, viene votato l'ordine del giorno Grandi che esautora Benito Mussolini dai suoi poteri, restituendo il comando delle forze armate a Re Vittorio Emanuele che il giorno dopo lo fa arrestare.\nDopo l'armistizio dell'8 settembre e la liberazione del Duce, avvenuta il 12 settembre con l\"'operazione Quercia\", i firmatari dell'ordine del giorno che non sono riusciti a darsi alla fuga, ossia Galeazzo Ciano, genero e \"delfino\" del duce, Emilio De Bono, Giovanni Marinelli, Carlo Pareschi, Luciano Gottardi e Tullio Cianetti, vengono arrestati in attesa di essere processati con l'accusa di tradimento.\nI sei vengono processati a Verona, nella Repubblica Sociale Italiana, dall'8 al 10 gennaio 1944, mentre la moglie di Ciano, Edda, tenta invano di trattare con i tedeschi, che manovrano il processo, per salvare la vita al marito, che viene invece condannato a morte e fucilato con gli altri, ad eccezione di Cianetti, l'11 gennaio 1944.\nCritica.\nIl film racconta le fasi terminali del regime fascista, in particolare la vicenda del processo di Verona, dal punto di vista di Edda Ciano, moglie del principale imputato del processo, rileggendo la storia come una tragedia elisabettiana o un dramma di corte."}
{"id": "2324745", "revid": "123324314", "url": "https://it.wikipedia.org/wiki?curid=2324745", "title": "Libia (disambigua)", "text": ""}
{"id": "2324746", "revid": "320578", "url": "https://it.wikipedia.org/wiki?curid=2324746", "title": "Nave Libia", "text": ""}
{"id": "2324747", "revid": "247222", "url": "https://it.wikipedia.org/wiki?curid=2324747", "title": "Portsmouth (Virginia)", "text": "Portsmouth \u00e8 una citt\u00e0 autonoma (\"independent city\") degli Stati Uniti d'America situata nello Stato della Virginia. \u00c8 posta nell'area costiera portuale degli Hampton Roads, proprio di fronte a Norfolk."}
{"id": "2324749", "revid": "122185029", "url": "https://it.wikipedia.org/wiki?curid=2324749", "title": "Pedigree", "text": "Il pedigree (termine inglese, pron. ) \u00e8 un documento riportante l'elenco completo degli ascendenti paterni e materni di un animale, come risultante da appositi libri genealogici.\nInizialmente il \"pedigree\" fu usato per la genealogia dei cavalli da corsa inglesi, poi fu utilizzato dagli allevatori per indicare la genealogia di altri animali domestici a scopo di selezione artificiale. Con l'estendersi degli studi sulla genetica, elencare gli ascendenti \u00e8 diventata una consuetudine e il termine \u00e8 diventato di uso comune.\nEtimologia.\nLa parola \"pedigree\" (c. 1400) viene dal francese \"Pied de Grue\" che significa letteralmente \"zampa di gru\". In antichi manoscritti, i figli erano sovente indicati con biforcazioni di linee rette verso il basso in un albero, con linee graficamente simili all'orma delle gru.\nDescrizione.\nIl \"pedigree\" \u00e8 un documento che riporta la genealogia. Si differenzia dalla razza, poich\u00e9 si limita a riportare le caratteristiche degli antenati dell'animale. \u00c8 un documento che riporta un particolare albero genealogico, in cui tutti i soggetti elencati sono tra loro simili, ovvero hanno in comune caratteristiche definite da una particolare categoria o razza. Sul \"pedigree\" \u00e8 riportato l'albero genealogico dell'animale fino a diverse generazioni indietro ed \u00e8 cos\u00ec tenuta traccia della sua linea di sangue.\nIn questo estratto sono riportati gli ascendenti del soggetto e l'appartenenza ad un particolare sottoinsieme. Quindi il \"pedigree\" (certificato di iscrizione ai libri genealogici) \u00e8 il documento che attesta la discendenza di animale e consente di identificare l'appartenenza eventualmente ad una razza. La presenza del \"pedigree\", non definisce formalmente che un animale sia di razza ma consente di individuare il gruppo morfologico specifico di appartenenza.\nNel corso degli anni, per facilitare il lavoro degli studiosi, sono stati raccolti gli accoppiamenti dichiarati dagli allevatori in cosiddetti libri genealogici gestiti da enti o associazioni. Gli stessi enti hanno facolt\u00e0 emettere un estratto genealogico di un particolare soggetto.\nAll'atto dell'acquisto di un animale il suo \"pedigree\" \u00e8 ceduto insieme al passaggio di propriet\u00e0. Per poter registrare un animale presso il Libro delle origini \u00e8 necessario che entrambi i genitori siano stati registrati a loro volta ed abbiano quindi il \"pedigree\". Anche un privato pu\u00f2 fare richiesta di \"pedigree\" per i propri animali, dimostrando la registrazione dei riproduttori e perci\u00f2 il loro precedente \"pedigree\".\nNormativa.\nEuropa.\n\u00c8 vietata a livello europeo la commercializzazione di cuccioli senza \"pedigree\", pertanto, i negozi di animali e gli allevatori professionali sono tenuti a vendere soltanto animali con \"pedigree\" secondo il decreto legislativo n. 529, del 30 dicembre 1992.\nItalia.\nIn Italia l'ente che cura l'iscrizione di un cane ai libri genealogici \u00e8 l'ENCI (Ente nazionale cinofilia italiana), affiliato alla FCI (Federazione cinofila internazionale), che raggruppa le federazioni cinofile di oltre 80 paesi L'ENCI \u00e8 l'unica associazione delegata dal Ministero delle Politiche Agricole all'emissione di \"pedigree\".\nPer il gatto esistono molte associazioni private, che possono rilasciare il documento di discendenza. L'ANFI \u00e8 riconosciuta dal MIPAAF.\nPer la legislazione italiana \u00e8 solo ed esclusivamente il \"pedigree\" che attesta l'appartenenza alla razza, pertanto vendere \"cani di razza ma senza \"pedigree\"\" rientra nel reato di truffa. In aggiunta, la vendita di animali riproduttori (stalloni e fattrici) senza \"pedigree\" \u00e8 vietata."}
{"id": "2324753", "revid": "287204", "url": "https://it.wikipedia.org/wiki?curid=2324753", "title": "Gokak Falls", "text": " \nGokak Falls \u00e8 una citt\u00e0 dell'India di 10.042 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone). Prende nome dalle cascate di Gokak.\nGeografia fisica.\nLa citt\u00e0 \u00e8 situata a 16\u00b0 10' 54 N e 74\u00b0 49' 37 E.\nSociet\u00e0.\nEvoluzione demografica.\nAl censimento del 2001 la popolazione di Gokak Falls assommava a 10.042 persone, delle quali 5.117 maschi e 4.925 femmine. I bambini di et\u00e0 inferiore o uguale ai sei anni assommavano a 1.163, dei quali 607 maschi e 556 femmine. Infine, coloro che erano in grado di saper almeno leggere e scrivere erano 7.293, dei quali 4.161 maschi e 3.132 femmine."}
{"id": "2324755", "revid": "287204", "url": "https://it.wikipedia.org/wiki?curid=2324755", "title": "Gonikoppal", "text": " \nGonikoppal \u00e8 una suddivisione dell'India, classificata come \"census town\", di 7.251 abitanti, situata nel distretto di Kodagu, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 11' 14 N e 75\u00b0 55' 12 E.\nSociet\u00e0.\nEvoluzione demografica.\nAl censimento del 2001 la popolazione di Gonikoppal assommava a 7.251 persone, delle quali 3.800 maschi e 3.451 femmine. I bambini di et\u00e0 inferiore o uguale ai sei anni assommavano a 910, dei quali 465 maschi e 445 femmine. Infine, coloro che erano in grado di saper almeno leggere e scrivere erano 5.648, dei quali 3.143 maschi e 2.505 femmine."}
{"id": "2324757", "revid": "287204", "url": "https://it.wikipedia.org/wiki?curid=2324757", "title": "Gottikere", "text": " \nGottikere \u00e8 una suddivisione dell'India, classificata come \"census town\", di 11.149 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 51' 17 N e 77\u00b0 35' 20 E.\nSociet\u00e0.\nEvoluzione demografica.\nAl censimento del 2001 la popolazione di Gottikere assommava a 11.149 persone, delle quali 5.978 maschi e 5.171 femmine. I bambini di et\u00e0 inferiore o uguale ai sei anni assommavano a 1.323, dei quali 709 maschi e 614 femmine. Infine, coloro che erano in grado di saper almeno leggere e scrivere erano 7.755, dei quali 4.479 maschi e 3.276 femmine."}
{"id": "2324758", "revid": "1448629", "url": "https://it.wikipedia.org/wiki?curid=2324758", "title": "Battaglia dell'Atlantico (1914-1918)", "text": "La battaglia dell'Atlantico, incentrata principalmente sugli attacchi dei sommergibili al traffico mercantile alleato, fu, durante la prima guerra mondiale, il confronto pi\u00f9 importante e protratto nel tempo tra la marina inglese e statunitense da un lato e la marina tedesca dall'altro.\nTali vicende si inseriscono in un contesto pi\u00f9 ampio relativo ai vari confronti avvenuti in mare tra la Triplice intesa e gli Imperi centrali, fra i quali vanno certamente citate la battaglia di Coronel, la battaglia di Dogger Bank, la prima battaglia delle Falkland e la battaglia dello Jutland.\nDopo la battaglia dello Jutland l'ammiraglio Scheer arriv\u00f2 alla conclusione, trasmessa al Kaiser attraverso un rapporto, che l'unica possibilit\u00e0 di vittoria fosse legata alla guerra sottomarina. Pertanto, sia prima che dopo l'entrata in guerra degli Stati Uniti, il confronto nell'Atlantico avvenne dapprima con la caccia ai mercantili isolati e successivamente gli Alleati rimisero in atto il sistema dei convogli, con una forte scorta di unit\u00e0 di superficie; vennero quindi create varie classi di unit\u00e0 specializzate nella lotta antisommergibili come i \"Submarine chaser\" statunitensi, prodotti in serie attraverso metodologie che coinvolsero anche specialisti di altri settori come Henry Ford.\nContesto storico.\nL'evoluzione dell'ultimo decennio dei sommergibili aveva portato alla dotazione di questo mezzo da parte di molte delle marine militari, tanto che nel conflitto della prima guerra mondiale questa arma ebbe un ruolo principale. Oltre ad essere stata una delle cause dell'ingresso nella guerra degli Stati Uniti d'America, i sommergibili furono utili alla Germania soprattutto, ma anche in modo limitato all'Austria-Ungheria, per porre rimedio al blocco navale inglese reso possibile dalla supremazia navale della Gran Bretagna, mantenuta intatta dopo la battaglia dello Jutland.\nI sommergibili.\nTra i sommergibili divenuti famosi durante il conflitto c'\u00e8 sicuramente l'U-35, che sotto il comando dei suoi quattro comandanti (Waldemar Kophamel, Ernst von Voigt, Haino von Hamburg e Lothar von Arnauld de la Peri\u00e8re) affond\u00f2 complessivamente nel corso del conflitto 224 mercantili.\nComplessivamente la classe della quale faceva parte l'U-35, che era nota come Classe U-31, all'epoca era composta da 11 battelli, affond\u00f2 durante l'intero conflitto oltre 1\u00a0917\u00a0146 di mercantili nemici. Infine la classe della quale faceva parte anche l'U-35 non divenne famosa solamente per l'elevato numero di navi che le unit\u00e0 appartenenti a questa classe riuscirono ad affondare, ma anche per avere introdotto come prima classe di sommergibili al mondo il doppio scafo, una innovazione che di seguito verr\u00e0 applicata a tutte le unit\u00e0 a partire dalla seconda guerra mondiale.\nLe navi di superficie.\nL'unica nave da guerra di superficie tedesca presente in Atlantico era allo scoppio della guerra la SMS Karlsruhe, un incrociatore leggero moderno e veloce per l'epoca. Questa nave fu oggetto della caccia di uno squadrone di incrociatori britannici pi\u00f9 vecchi basati nei Caraibi ed al comando del contrammiraglio Cradock, che poi morir\u00e0 nella battaglia di Coronel. Allo scoppio della guerra affond\u00f2 diverse navi alleate e sfugg\u00ec varie volte ai pi\u00f9 lenti incrociatori britannici, e venne rifornito da carboniere tedesche camuffate da mercantili neutrali. Affond\u00f2 il 4 novembre 1914 per una potente esplosione, probabilmente dovuta ad un incidente in un deposito munizioni.\nGli strumenti di lotta antisommergibile.\nAll'inizio della prima guerra mondiale non esistevano mezzi di scoperta dei sommergibili totalmente immersi, quindi gli stessi potevano essere attaccati solo quando si trovavano in superficie. Per questo motivo le prime misure contro i sommergibili tedeschi, dopo che il 22 settembre 1914 l'\"U-9\" aveva affondato in una singola azione tre incrociatori corazzati della classe Cressy, furono di organizzare 500 navi di piccolo tonnellaggio (pescherecci e navi da diporto), armate di un cannone di piccolo calibro e in alcuni casi di torpedini a traino, per sorvegliare tutte le acque britanniche. Questi mezzi antisom erano chiaramente di scarsa efficacia, tanto che nei primi tre mesi della campagna contro il traffico mercantile nel Mare del Nord la Germania perse solo cinque sommergibili sui ventuno che il 18 febbraio 1915 avevano iniziato la campagna e che avevano realizzato fino a quel momento 57 attacchi con i siluri e 93 attacchi col cannone. All'epoca non esistevano sistemi di rilevamento dei sommergibili, quindi l'unico modo per rilevarne la presenza era di utilizzare reti che, incontrando il sommergibile, avrebbero segnalato la sua posizione alle navi (generalmente pescherecci) che le trainavano. Naturalmente questo metodo non poteva essere utilizzato in mari aperti, ma fu efficace per il blocco dello Stretto di Dover. Pi\u00f9 efficace fu la creazione delle \"Q ship\", cio\u00e8 navi civetta, all'apparenza mercantili, ma con cannoni occultati a bordo. Dato che, dopo l'affondamento del \"Lusitania\", che aveva sollevato contro la Germania l'opinione pubblica statunitense, i sommergibili tedeschi dovevano attaccare i mercantili stando in superficie, le \"Q ship\" nel periodo giugno settembre 1915 affondarono tre sommergibili tedeschi (su un totale di 11 persi nello stesso periodo).\nGli statunitensi misero a punto un battello antisommergibili, che fosse economico, utilizzasse materiali non strategici come il legno, e fosse riproducibile da cantieri diversi con criteri standardizzati. Questo cacciasommergibili da 110 piedi (34 metri) venne messo in linea in decine di esemplari dopo l'entrata in guerra degli Stati Uniti con Hull Classification Number iniziante per SC (Submarine Chaser), e liber\u00f2 dai compiti di scorta i cacciatorpediniere di squadra; dotate di bombe di profondit\u00e0, mitragliere e cannoncini, queste unit\u00e0 sopravvissero al conflitto per essere largamente utilizzate durante la seconda guerra mondiale. Un diverso battello di dimensioni maggiori, 173 piedi (53 m), portava la sigla con prefisso PC (Patrol, Coastal). I battelli statunitensi di norma erano equipaggiati dalla Riserva della US Navy (USNRF), ed operavano su reparti di 3 unit\u00e0, detti detachments (distaccamenti), 6 unit\u00e0 (division), 18 (squadron), 36 (detachment). Anche la Royal Navy nel 1915 ordin\u00f2 a cantieri statunitensi una tipologia simile di battelli denominati Motor Launches (Lance a motore), inizialmente in un ordine di 50 unit\u00e0 per il cantiere Eico, e poi estendendo l'ordine a 500 esemplari di vari cantieri. Le unit\u00e0 erano lunghe 80 piedi (24 metri) e capaci di 27 nodi.\nNel 1916 la Gran Bretagna mise a punto l'idrofono, che, essendo in grado di captare i rumori subacquei, poteva indicare, almeno in modo approssimativo, la posizione del sommergibile alle navi di superficie e la carica di profondit\u00e0 che permetteva di attaccarlo anche quando sommerso. Il 16 luglio 1916 il sommergibile tedesco \"UC 7\", per la prima volta nella storia, fu localizzato con gli idrofoni e fu affondato con cariche di profondit\u00e0. Il mese in cui si ebbero le maggiori perdite di sommergibili tedeschi fu il maggio 1918, in cui ne furono persi 55, di cui 23 per le bombe di profondit\u00e0, 13 per mine e 19 per altre cause.\nSempre durante il primo conflitto mondiale fu impiegato come arma antisommergibile il cannone Davis, installato su cacciasommergibili statunitensi come la \"SC-17\" e la \"SC-20\". I britannici, sempre nell'ambito della lotta antisommergibile, lo impiegarono sperimentalmente su diversi aerei, tra cui un bombardiere Handley Page Type O ed un Short S.81.\nI violatori di blocco.\nCon il blocco navale apparvero per\u00f2 anche nuovi tipi di unit\u00e0 che avevano come compito principale quello di aggirare il blocco navale alleato e rifornire Germania e Austria con materie prime provenienti dalle colonie di oltremare. sommergibili come l'U-151 dotati di due grandi cannoni, furono utilizzati nei primi anni della grande guerra come sommergibili mercantili. Ci\u00f2 nonostante queste unit\u00e0 dalle dimensioni enormi navigavano perlopi\u00f9 in superficie e si immergevano solo se necessario in caso di pericolo.\nLe dimensioni notevoli di questi battelli e i due grandi cannoni che portavano con s\u00e9 ne limitavano fortemente le capacit\u00e0 di navigazione in immersione. Con l'ingresso degli Stati Uniti nel conflitto persero per\u00f2 rapidamente di significato tanto che negli ultimi anni del conflitto non furono pi\u00f9 utilizzati.\nLa caccia ai mercantili.\nCi\u00f2 nonostante il concetto di sottomarino che potesse adempiere al compito di mercantile e allo stesso tempo potesse anche operare come caccia mercantili venne sviluppato ancora dopo la fine della guerra per raggiungere il suo culmine a met\u00e0 degli anni trenta.\nImportante per l'evoluzione dei sommergibili caccia mercantili furono principalmente due fattori. Come primo fattore pesava che i sommergibili in immersione erano decisamente pi\u00f9 lenti delle navi.\nRisultava quindi particolarmente semplice per una nave una volta scoperta la minaccia di un sottomarino fuggire da essa. Come secondo fatto pes\u00f2 in modo decisivo sia l'elevato costo dei siluri che la loro scarsa affidabilit\u00e0.\nL'utilizzo del cannone del quale erano dotati non solo risultava meno costoso, ma permetteva di attaccare le navi in emersione potendo contare su velocit\u00e0 di punta pi\u00f9 elevate. Inoltre ricaricare il cannone era molto pi\u00f9 rapido che riarmare il tubo lanciasiluri. Per rendersi conto di quanto fosse diffuso l'utilizzo del cannone all'epoca basti pensare che l'U-35 in solo quattro casi utilizz\u00f2 dei siluri per affondare un mercantile mentre in tutti i restanti casi fece ricorso all'utilizzo del cannone esplodendo nel corso delle sue 25 missioni pi\u00f9 di 900 colpi.\nCi\u00f2 nonostante alcuni affondamenti fatti tramite l'ausilio del siluro divennero storicamente rilevanti come la prima nave ad essere affondata durante il conflitto, l'esploratore britannico \"Pathfinder\", e l'affondamento del transatlantico britannico Lusitania, il quale carico di civili statunitensi, fu ritenuto spesso in letteratura storica il casus belli per l'entrata in guerra degli Stati Uniti, nonostante vi siano stati in precedenza ripetuti attacchi anche a navi statunitensi che spinsero il presidente Wilson a riconsiderare la posizione statunitense.\nGli eventi.\nGli eventi iniziali della guerra sul mare furono il gi\u00e0 citato affondamento dell'esploratore britannico \"Pathfinder\" e quello dei tre incrociatori corazzati della classe Cressy, che peraltro per la loro obsolescenza de incapacit\u00e0 di difesa erano soprannominati \"lo squadrone delle esche vive\" (\"live bait squadron\"), che per\u00f2 avvennero nel mare del Nord. Nell'Atlantico, il primo evento di rilievo fu la caccia alla SMS \"Karlsruhe\", che prima di affondare per l'incidente descritto in un paragrafo precedente riusc\u00ec a catturare ed affondare, con l'aiuto di due carboniere che agivano da navi ausiliarie, vari mercantili alleati."}
{"id": "2324759", "revid": "124274201", "url": "https://it.wikipedia.org/wiki?curid=2324759", "title": "Francesco Occhiuzzi (conduttore)", "text": "Carriera.\nComincia la sua attivit\u00e0 alla fine degli anni settanta come conduttore di programmi radiofonici.\nCollabora con diversi network radiofonici fino al 1991 periodo di collaborazione con Publisa concessionaria per Roma e Lazio di Radio Monte Carlo.\nNell'estate 1993 \u00e8 il conduttore ufficiale di Miss Italia in Calabria.\nNel 1995 inventa la popolare manifestazione di Moda: Moda Mare.\nLa grande occasione arriva il 1996, quando Patrizia Rossetti, sua partner in uno spettacolo, gli propone di fare l'inviato per il suo programma di Mediaset - Rete 4 Casa per Casa in onda dal 14 settembre 1996. Da l\u00ec in poi ha realizzato 80 puntate dal 1996 al 1999.\nIl successo televisivo di Rete 4 lo porta in tour in Italia dal 1997 al 1999 con una serie di spettacoli importanti realizzati in coppia con la cantante Lena Biolcati:\nIl 2000 si apre con 8 puntate della trasmissione Che colpa abbiamo noi sul circuito nazionale Cinquestelle ed \u00e8 ancora conduttore dello show Moda Mare, questa volta in coppia con Federica Panicucci.\nHa collaborato con diversi artisti nazionali, tra cui Gaia De Laurentiis, Vanessa Gravina, Brigitta Boccoli, Alba Parietti, Valeria Marini, Daniela Poggi, Milly Carlucci, Elisabetta Gregoraci, Angela Melillo, Hoara Borselli, e altri.\nIl 2003 si apre con la produzione di una trasmissione-contenitore domenicale dal titolo Una domenica cos\u00ec, in coppia con Brigitta Boccoli, in onda sul network regionale calabrese Teleuropa Network.\nIl 2004 \u00e8 all'insegna del tour nazionale L'amico del giaguaro una sorta di avanspettacolo che racconta la storia della televisione italiana.\nIl 2006 \u00e8 in onda su Telespazio Calabria con il grande variet\u00e0 che si rif\u00e0 a Canzonissima, dal titolo Il bianco e il nero in coppia con le attrici Anna Safroncik e Raffaella Berg\u00e9: una grande produzione.\nIl 2007 va in onda la trasmissione televisiva Che vuole questa musica stasera su Videocalabria 8, che poi diventa un tour estivo in giro per le piazze della Calabria.\nLa stagione televisiva 2007 / 2008 \u00e8 all'insegna del contenitore domenicale dal titolo Una domenica cos\u00ec in onda su Ten-Teleuropa Network.\nIl successo televisivo di Una domenica cos\u00ec concede la replica anche per la stagione televisiva 2008/2009.\nPer l'estate 2009 \u00e8 il conduttore ufficiale della famosa manifestazione Cantagiro, in coppia con Stefania Orlando.\nIl 2010 \u00e8 l'anno della collaborazione con Mirella Sessa: \"Una domenica cos\u00ec\" 5\u00aa edizione in onda su Ten-Teleuropa Network e Moda Mare 16\u00aa edizione. Non solo conduttore ma dal 2010 \u00e8 anche giornalista-pubblicista.\nIl 2011 si apre con \"Studio 10\" un talk-show di grande successo. La trasmissione televisiva totalizza 100 puntate (Ten-Teleuropa Network).\nA settembre 2011 firma un contatto di esclusiva con la superstation Telespazio TV per la realizzazione della sesta edizione di \"Una domenica cos\u00ec\". Conduce con l'attrice Larissa Volpentesta.\nIl 2013 si apre con la nuova trasmissione Pasqualino Maraj\u00e0 Italia (https://web.archive.org/web/20180830034426/http://www.pasqualinomaraja.it/). La trasmissione si propone di diventare un'alternativa televisiva, rigorosamente fuori dal classico studio, ovvero \u201con the road\u201d.\nUna vera e propria carovana si mette in movimento per raccontare il Belpaese, come \u00e8 ma anche come sar\u00e0. Uno sguardo sul futuro partendo da storie e racconti di vita che parlano al presente ma che guardano al domani.\nFrancesco Occhiuzzi \u00e8 un ottimo intrattenitore della memoria per lui ogni volto, ogni angolo, ogni istituzione delle citt\u00e0 che racconta, sono fonte di aneddoti e con lui Carmine Leone e la magia della sua regia ci portano in piazze e strade uniche, giorno dopo giorno, per dare una luce diversa alle bellezze che caratterizzano le pi\u00f9 belle localit\u00e0 del nostro Paese.\nRitorna anche Moda Mare, dopo un anno di pausa e questa volta Occhiuzzi \u00e8 sul palco con Patty Pravo.\nIl 2014 \u00e8 l'anno del raddoppio, due trasmissioni: Una Domenica Cos\u00ec (7\u00aa edizione) e la striscia quotidiana Oggi \u00e8 Cos\u00ec, in onda sul network regionale TELEUROPA. Nello stesso anno inventa un premio dedicato alla cinematografia: Castello D\u2019Oro, tra i premiati Maria Grazia Cucinotta, Ornella Muti(2015) e Alessandro Preziosi(2016). \nIl 2015 \u00e8 l\u2019anno di CLASS TV MODA (SKY 180), la trasmissione Pasqualino Maraj\u00e0, viene inserita nella programmazione estiva della TV nazionale di moda, va in onda tutte le sere alle 21, nei mesi di luglio e di agosto.\nIl 2016 \u00e8 un anno importante, perch\u00e9 firma un contratto di esclusiva con il canale regionale LAC (LCN 19 in Calabria) per una serie di programmi, tra cui spicca la trasmissione modello talk-americano Okkiuzzi alle nove. Nello stesso anno \u00e8 anche direttore artistico de LaC.\nDal 2017 \u00e8 direttore dei programmi di LaC TV."}
{"id": "2324760", "revid": "287204", "url": "https://it.wikipedia.org/wiki?curid=2324760", "title": "Eirik Glambek Boe", "text": ""}
{"id": "2324767", "revid": "22475", "url": "https://it.wikipedia.org/wiki?curid=2324767", "title": "Equus quagga chapmani", "text": "La zebra di Chapman (\"Equus quagga chapmani\" Layard, 1865) \u00e8 una sottospecie di zebra dell'Africa meridionale.\nPrende il nome dal naturalista inglese del XIX secolo James Chapman.\nDescrizione.\nLa zebra di Chapman \u00e8 caratterizza da strisce brune, sfumate ai bordi, al centro delle fasce bianche. Pesa circa 350\u00a0kg, ed \u00e8 alta 1,40\u00a0m al garrese.\nBiologia.\nVive in branchi composti da pi\u00f9 famiglie.\nHabitat.\nVive nelle savane dell'Africa meridionale: Angola, Namibia e Sudafrica."}
{"id": "2324772", "revid": "767487", "url": "https://it.wikipedia.org/wiki?curid=2324772", "title": "Thomas Lang", "text": "Tra le sue tante collaborazioni ricordiamo quelle con Steve Hackett (Genesis) e Kylie Minogue.\nBiografia.\nThomas Lang \u00e8 nato a Vienna ed ha iniziato a suonare la batteria all'et\u00e0 di cinque anni. Oltre alle lezioni presso una scuola di musica e ad anni di lezioni private, ha studiato musica classica presso il Conservatorio Musicale di Vienna. Dopo aver lasciato il conservatorio nel 1985, Lang ha iniziato a lavorare come professionista sulla scena pop e jazz europea. Come session man ha suonato per artisti quali: John Wetton, Robert Fripp, Glenn Hughes, Peter Gabriel, Asia, Nik Kershaw, Tina Turner, Robbie Williams, Kelly Clarkson, Sugababes, Geri Halliwell, Emma Bunton, Victoria Beckham, Ronan Keating, Steve Hackett, 911, Boyzone, Falco, Nina Hagen, Steve Jones, Mick Jones, the Commodores, George Michael, Doogie White, B*Witched, Gianna Nannini, Lighthouse Family, Westlife, Kylie Minogue, the Blockheads, Sertab Erener, Vienna Art Orchestra, Bonnie Tyler, Nadine Beiler, Paul Gilbert e Arch/Matheos.\nNel 1995 Lang ha pubblicato il primo album \"Mediator\", che ha scalato le classifiche europee ed ha raccolto recensioni positive.\nNel 2010 ha fatto parte dei sette batteristi selezionati dai Dream Theater per sostituire l'ex batterista della band Mike Portnoy. Mike Mangini \u00e8 stato infine scelto per tale ruolo.\nStrumentazione.\nThomas Lang utilizza batterie DW e piatti Meinl.\nRecentemente l'azienda tedesca Meinl Percussion ha messo in commercio la serie signature Thomas Lang che comprende vari nuovi piatti. Thomas Lang \u00e8 solito utilizzare il doppio pedale in modo innovativo e del tutto personale. Fa uso anche di un particolare \"tamburello\" e altri accessori suonati tramite il pedale."}
{"id": "2324776", "revid": "697352", "url": "https://it.wikipedia.org/wiki?curid=2324776", "title": "Decreto-legge 137/2008", "text": ""}
{"id": "2324778", "revid": "767487", "url": "https://it.wikipedia.org/wiki?curid=2324778", "title": "Thank Heaven for Little Girls", "text": "Thank Heaven For Little Girls \u00e8 il quarto album di studio del gruppo punk statunitense Dwarves, pubblicato nel 1991 da Sub Pop.\nDavid Sprague di \"Trouser Press\" ha recensito positivamente l'album, notando un cambio di stile della band, mentre Mark Prindle ha rilevato una crescente influenza del garage rock sul sound del gruppo."}
{"id": "2324782", "revid": "124905191", "url": "https://it.wikipedia.org/wiki?curid=2324782", "title": "Yamato (Naruto)", "text": ", il cui vero nome \u00e8 Tenzo, \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto. Il nome Yamato deriva da una nave da battaglia della Marina imperiale giapponese, con lo stesso nome, mentre il nome Tenzo (\u5929\u9020) significa \"creazione celeste\" e si riferisce a qualcosa creata dalla natura, piuttosto che dagli esseri umani.\nIl personaggio.\nIl suo vero nome, , viene rivelato casualmente da Kakashi durante una conversazione, infatti Yamato \u00e8 soltanto un nome in codice assegnatogli da Tsunade, ma Tenzo preferisce utilizzarlo anche in altre occasioni. Anche se \u00e8 di natura buona, Yamato sostiene di essere un capo diverso da Kakashi, uno che non si fa problemi ad \"usare la legge del terrore\" quando una sua squadra si comporta male o lo rende impaziente. Tuttavia quello che lui definisce \"terrore\" consiste soprattutto in un'espressione simile a quella di un ghoul (come se fosse al buio e si illuminasse il viso con una torcia elettrica), che Yamato utilizza spesso contro Naruto.\nYamato nutre una profonda stima nei confronti di Naruto e in poco tempo \u00e8 riuscito a conoscerlo anche meglio di Kakashi che, a differenza sua, \u00e8 stato pi\u00f9 a lungo insieme al ragazzo. Oltre a ci\u00f2, Yamato \u00e8 riuscito a scoprire i sentimenti di Sakura nei confronti di Naruto.\nCome gli altri ANBU, Yamato mostra una calma e un comportamento stoico anche nelle situazioni pi\u00f9 difficili. Nonostante questo, quando non \u00e8 in servizio non si fa problemi ad usare l'Arte del Legno per creare oggetti di comfort (crea una casa intera per accamparsi durante una missione).\nStoria.\nDa bambino, Tenzo \u00e8 stato usato come cavia da Orochimaru per uno dei suoi esperimenti. In questo caso Orochimaru iniett\u00f2 il DNA del Primo Hokage in lui ed altri 59 neonati, nel tentativo di replicare la sua abilit\u00e0 innata: l'Arte del legno. Tenzo fu l'unico superstiste dell'esperimento, ma questo Orochimaru lo scoprir\u00e0 solo anni dopo. A quanto dice Tsunade, Yamato ha il miglior record di servizio sotto il Terzo Hokage come membro della Squadra ANBU, la polizia del Villaggio.\nDurante le varie missioni per conto dell'ANBU \u00e8 stato spesso sotto la guida di Kakashi Hatake, il figlio di Zanna Bianca della Foglia.\nNella seconda parte del manga, Tenzo viene convocato da Tsunade che gli affida la conduzione del Team 7 in sostituzione di Kakashi, esausto per l'eccessivo utilizzo dello Sharingan Ipnotico nella battaglia contro Deidara. Tsunade affida a Tenzo il nome in codice di \"Yamato\" e gli ordina di tenere d'occhio Sai, un membro della Radice reclutato nel gruppo. Durante la missione, quando Naruto si trasforma nella volpe e affronta Orochimaru, Yamato riesce a far tornare il ragazzo normale e gli intima di non utilizzare mai pi\u00f9 il chakra del suo demone per non ferire, cos\u00ec, le persone che gli stanno vicino. Successivamente il gruppo affronta Sasuke, ma i progressi dell'Uchiha mettono davanti al team 7 un avversario superiore, per cui la missione fallisce.\nDopo la morte di Asuma, Yamato assiste Naruto nell'allenamento per imparare il Rasen-Shuriken e successivamente nella battaglia contro Kakuzu e durante la ricerca di Sasuke.\nDurante l'attacco di Pain, Yamato \u00e8 costretto ad abbandonare la missione, che lo vedeva impegnato nella ricerca di Kabuto Yakushi, per ritornare al villaggio e fermare Naruto che ha raggiunto lo stadio dell'otto code. Ritornato al villaggio, Yamato scopre che Naruto \u00e8 riuscito a sconfiggere Pain e aiuta la popolazione a ricostruire, grazie alla sua Arte del Legno, il Villaggio raso al suolo.\nIn seguito parte con Naruto e Kakashi per chiedere al Raikage di perdonare Sasuke. Successivamente, Yamato tiene in custodia Naruto mentre Kakashi e Sakura si dirigono da Sasuke. Nonostante ci\u00f2, Yamato viene ingannato da Naruto che si precipita cos\u00ec dal resto dei suoi compagni.\nAlla fine del summit dei Kage, Yamato accompagna Naruto, assieme a Aoba e Gai, nell'isola segreta all'interno del Villaggio delle Nuvole per tenere al sicuro le Forze Portanti. Qui viene catturato da Kabuto, dopo un breve scontro, e portato al cospetto di Tobi che ha intenzione di utilizzare la sua abilit\u00e0 innata per creare nuovi Zetsu Bianchi.\nDurante la fase finale della Quarta Grande Guerra Ninja, Yamato viene posseduto dallo Zetsu a spirale, che usa il suo corpo per ostacolare l'Alleanza. Dopo l'attivazione dello Tsukuyomi Infinito, lo Zetsu abbandona il corpo di Yamato, che viene subito soggiogato dall'illusione.. Come gli altri ninja, verr\u00e0 liberato dopo che Naruto e Sasuke sconfiggono Kaguya e sciolgono l'illusione.\nAlcuni anni dopo la fine della guerra, Yamato viene incaricato dal sesto Hokage Kakashi\ndi sorvegliare Orochimaru.\nCapacit\u00e0 ninja.\nYamato possiede l'Arte del Legno del Primo Hokage, un'abilit\u00e0 innata formidabile che gli consente di unire gli elementi Terra ed Acqua per creare la vita. Questa abilit\u00e0 \u00e8 molto rara e Yamato, infatti, l'ha ottenuta solo grazie agli esperimenti di Orochimaru, che gli iniett\u00f2 il DNA di Hashirama da neonato: permette, combinando il chakra di tipo acqua con quello terra, di far crescere alberi e piante in qualsiasi posto, manipolandone la forma per poter fare qualsiasi cosa (ad esempio varianti dei ninjutsu di base, come la moltiplicazione del corpo). Nonostante Yamato possegga questa abilit\u00e0, essa non \u00e8 raffinata come quella del Primo Hokage.\nYamato \u00e8 in grado di bloccare il chakra dei cercoteri con grande difficolt\u00e0, a differenza del Primo Hokage che invece impiegava pochissimo tempo. Proprio per la sua abilit\u00e0 di controllare i cercoteri, Tsunade l'ha incaricato di sostituire temporaneamente Kakashi nel Team 7, e di conseguenza controllare il demone all'interno di Naruto."}
{"id": "2324784", "revid": "640389", "url": "https://it.wikipedia.org/wiki?curid=2324784", "title": "Football Club Den Bosch", "text": "Il Football Club Den Bosch \u00e8 una societ\u00e0 calcistica olandese con sede nella citt\u00e0 di 's-Hertogenbosch.\n\u00c8 stato fondato il 18 agosto 1965 come FC Den Bosch/BVV. Succede ai club BVV (1906) e Wilhelmina (1890). Lo stadio di casa \u00e8 chiamato 'De Vliert', con 9.000 posti a sedere. Ruud van Nistelrooy inizi\u00f2 qui la sua carriera professionistica. Nel 2005 finiscono ultimi nel massimo campionato olandese, l'Eredivisie, e vengono retrocessi. Attualmente milita nel campionato di seconda divisione, l'Eerste Divisie.\nRosa 2019-2020.\n \nRosa 2016-2017.\n \nRosa 2015-2016.\n \nCuriosit\u00e0.\nIn questa societ\u00e0 fece i primi passi da professionista Ruud Van Nistelrooy"}
{"id": "2324786", "revid": "110157", "url": "https://it.wikipedia.org/wiki?curid=2324786", "title": "Sugarfix", "text": "Sugarfix \u00e8 il quinto album di studio del gruppo punk statunitense Dwarves, pubblicato nel luglio 1993 da Sub Pop. Ne fu pubblicata anche una versione promo in Germania, mentre la versione tedesca in LP comprendeva un inserto che annunciava la morte del chitarrista He Who Cannot Be Named, poi rivelatasi un'invenzione della band. Per questo motivo l'etichetta moll\u00f2 il gruppo poco dopo la pubblicazione dell'album.\n\u00c8 stato ristampato nel febbraio 1999 come doppio CD assieme al precedente \"Thank Heaven for Little Girls\"."}
{"id": "2324801", "revid": "1305887", "url": "https://it.wikipedia.org/wiki?curid=2324801", "title": "Vesti la giubba", "text": "Vesti la giubba, pi\u00f9 conosciuta come \"Ridi, pagliaccio\", \u00e8 un'aria dell'opera \"Pagliacci\" di Ruggero Leoncavallo.\nViene intonata alla fine del primo atto da Canio, che si prepara per la commedia nel ruolo di Pagliaccio nonostante abbia appena scoperto il tradimento della moglie Nedda. Quest'aria rappresenta il concetto di \"clown tragico\", che sostiene il suo ruolo comico senza mostrare alcun turbamento, ma che interiormente vive un dramma personale. Il primo tenore a cantarla \u00e8 stato Fiorello Giraud nel 1892.\nLa registrazione discografica di Enrico Caruso, eseguita in tre versioni (1902, 1904 e 1907), \u00e8 stato il primo disco ad aver superato il milione di copie vendute.\nTesto tratto dal libretto.\nRecitar! Mentre preso dal delirio,&lt;br&gt;\nnon so pi\u00f9 quel che dico,&lt;br&gt;\ne quel che faccio!&lt;br&gt;\nEppur \u00e8 d'uopo, sforzati!&lt;br&gt;\nBah! Sei tu forse un uom?&lt;br&gt;\nTu se' Pagliaccio!&lt;br&gt;\nVesti la giubba e la faccia infarina.&lt;br&gt;\nLa gente paga, e rider vuole qua.&lt;br&gt;\nE se Arlecchin t'invola Colombina,&lt;br&gt;\nridi, Pagliaccio, e ognun applaudir\u00e0!&lt;br&gt;\nTramuta in lazzi lo spasmo ed il pianto&lt;br&gt;\nin una smorfia il singhiozzo e 'l dolor, Ah!&lt;br&gt;\nRidi, Pagliaccio,&lt;br&gt;\nsul tuo amore infranto!&lt;br&gt;\nRidi del duol, che t'avvelena il cor!\nCuriosit\u00e0.\nNell'episodio \"Il Bob italiano\" dei \"Simpson\" il personaggio di Telespalla Bob canta la strofa finale dell'aria, mantenuta in italiano anche nella versione originale."}
{"id": "2324813", "revid": "767487", "url": "https://it.wikipedia.org/wiki?curid=2324813", "title": "Relentless (Jo O'Meara)", "text": "Relentless \u00e8 l'album di debutto da solista della cantante britannica Jo O'Meara, ex componente della band S Club 7, scioltasi nel 2003.\nLe canzoni dell'album sono tutte scritte dalla stessa Jo O'Meara eccetto le cover \"What Hurts the Most\" e \"It's Your Love\". \"What Hurts the Most\" fu anche l'unico singolo estratto dall'album."}
{"id": "2324821", "revid": "2043609", "url": "https://it.wikipedia.org/wiki?curid=2324821", "title": "Ananda Mahidol", "text": "Biografia.\nPrimi anni.\nIl principe \"Mom Chao\" Ananda Mahidol Mahidol (\u0e2b\u0e21\u0e48\u0e2d\u0e21\u0e40\u0e08\u0e49\u0e32 \u0e2d\u0e32\u0e19\u0e31\u0e19\u0e17\u0e21\u0e2b\u0e34\u0e14\u0e25 \u0e21\u0e2b\u0e34\u0e14\u0e25) nacque a Heidelberg, in Germania. Il titolo \"Mom Chao\" spetta ai membri della casa reale imparentati con persone che non hanno sangue reale, come la madre Sangwa, che da bambina aveva prestato servizio al palazzo reale. Era il primo figlio maschio del principe di Songkhla Mahidol Adulyadej (figlio del re Chulalongkorn Rama V) e della moglie Sangwal, che risiedevano in quella citt\u00e0 per motivi di studio. Il re Vajiravudh (Rama VI), fratellastro maggiore di Mahidol Adulyadej, invi\u00f2 un telegramma il 13 ottobre 1925 per chiedere che il bambino venisse chiamato \"Ananda Mahidol\", letteralmente \"la gioia dei Mahidol\".\nIl piccolo Ananda Mahidol segu\u00ec i genitori prima a Parigi, poi a Losanna e infine nel Massachusetts. Nel 1927, il nuovo re Prajadhipok (Rama VII), fratello minore del defunto Rama VI, lo elev\u00f2 al rango di principe reale \"(Phra Worawong Ther Phra Ong Chao)\" insieme alla sorella maggiore Galyani Vadhana e al fratello minore Bhumibol Adulyadej.\nLa famiglia torn\u00f2 in Siam nel 1928 quando Mahidol Adulyadej termin\u00f2 gli studi all'Universit\u00e0 di Harvard. Il re Prajadhipok non aveva eredi che potessero accedere alla corona, pertanto Mahidol Adulyadej era l'erede al trono del Siam e, quando questi mor\u00ec il 24 settembre 1929 a soli 37 anni, Ananda Mahidol divenne erede al trono.\nIl colpo di Stato conosciuto come rivoluzione siamese del 1932 costrinse re Prajadhipok a concedere la costituzione e un parlamento, ponendo fine alla monarchia assoluta e instaurando la monarchia costituzionale. Il potere fin\u00ec nelle mani dei militari e sia il re che i membri della famiglia reale furono costretti a un ruolo di secondo piano nella vita politica. Nei tre anni seguenti i continui contrasti tra i politici e il re portarono a voci sempre pi\u00f9 insistenti riguardanti la possibile abdicazione del sovrano. In questo periodo molti membri della famiglia reale si rifugiarono all'estero e la madre di Ananda Mahidol, Sangwal, scelse nel 1933 di trasferirsi nuovamente a Losanna, in Svizzera.\nSuccessione.\nNel 1935, quando l'abdicazione del re sembrava imminente, Sangwal fu contattata dai membri del governo e accett\u00f2 che il figlio diventasse il futuro re del Siam. Il 2 marzo 1935 Prajadhipok abdic\u00f2 in una situazione dinastica particolarmente complessa; non aveva figli e la legge di successione proclamata nel 1924 stabiliva che in assenza di discendenti diretti il trono doveva passare al pi\u00f9 grande dei fratelli del re. Restringendo per\u00f2 la scelta ai fratelli che condividevano anche la madre con il defunto sovrano, solo in assenza di questi si poteva passare ai fratellastri avuti da madri diverse.\nI problemi dinastici nascevano dal fatto che Prajadhipok era anche l'ultimo dei figli avuti dal re Rama V con la regina consorte Saovabha Bongsri, pertanto il trono doveva passare ai figli della sposa di rango immediatamente inferiore. Il governo decise che la sposa di rango immediatamente inferiore era la regina Savang Vadhana. Il primo figlio Vajirunhis era morto a 17 anni senza eredi nel 1895, il principe Isariyalongkorn visse meno di un mese nel 1879, il principe Nakhon Si Thammarat si era spento nel 1899 a 17 anni anch'egli senza eredi e infine il principe Mahidol Adulyadej era deceduto nel 1929, con una figlia femmina (ineleggibile al trono) e i due figli maschi Ananda Mahidol e Bhumibol Adulyadej.\nGrazie a questa lunga serie di circostanze e nonostante la parentela non del tutto prossima, il giovane Ananda Mahidol si ritrov\u00f2 ad essere il primo nella linea di successione al trono. Un altro pretendente al trono poteva essere il principe Chulachakrapongse, figlio di un'altra sposa del re che alcuni ritenevano essere la vera \"seconda sposa\" di Rama V, tuttavia per il governo era particolarmente comodo il fatto di avere un monarca bambino, oltretutto impegnato a studiare all'estero e pertanto il parlamento proclam\u00f2 Ananda Mahidol nuovo re lo stesso giorno dell'abdicazione di Rama VII.\nRegno.\nQuando fu eletto re, Ananda Mahidol aveva nove anni e viveva in Svizzera; il parlamento nomin\u00f2 quindi suoi reggenti il colonnello principe Anuwatjaturong, il capitano di corvetta principe Athitaya Dibhabha e il membro dell'aristocrazia Yommaraj (Pun Sukhum).\nNel 1938, all'et\u00e0 di 13 anni, Ananda Mahidol visit\u00f2 il Siam per la prima volta nelle vesti di re, accompagnato dalla madre e dal fratello minore Bhumibol Adulyadej. Il feldmaresciallo Plaek Pibulsonggram era primo ministro in quel periodo (e lo fu per quasi tutto il regno di Ananda Mahidol) e governava il paese in modo dittatoriale. Nel 1939 Pibulsonggram cambi\u00f2 il nome del regno da Siam a Thailandia. Nel 1941, con l'aiuto dei giapponesi, sconfisse nella guerra franco-thailandese i colonialisti della Francia di Vichy, ottenendo il controllo di vaste zone laotiane e cambogiane cedute ai francesi negli anni a cavallo tra il XIX ed il XX secolo da Rama V.\nSeconda guerra mondiale.\nL'8 dicembre 1941 gli eserciti giapponesi invasero la Thailandia. Ananda Mahidol viveva sempre in Svizzera in quel periodo e alla sua reggenza era stato confinato il civile e progressista Pridi Banomyong, conosciuto come il padre della democrazia nel Paese. Il 24 gennaio 1942, la Thailandia occupata divenne un alleato fantoccio del Giappone e delle potenze dell'Asse, dichiarando guerra agli Alleati.\nNel 1944 l'esercito giapponese era in grandi difficolt\u00e0 e diventava sempre pi\u00f9 evidente che avrebbe perso la guerra. Bangkok fu bombardata dagli Alleati e il regime di Plaek Pibulsonggram divenne estremamente impopolare. In luglio Pibulsonggram perse il potere e il conservatore Khuang Aphaiwong divenne primo ministro. Il 15 agosto 1945 i giapponesi si ritirarono e la Thailandia, grazie al movimento di liberazione Seri Thai fondato da Pridi in patria e da Seni Pramoj all'estero, riusc\u00ec ad evitare una eccessiva punizione da parte degli Alleati. Il reggente Pridi non aveva avallato la dichiarazione di guerra e Pridi, allora ambasciatore negli USA, non l'aveva consegnata agli americani.\nDurante la guerra Ananda Mahidol continu\u00f2 gli studi in Svizzera ed ottenne una laurea in legge. Verso la fine del 1945, con l'estromissione dei militari dalla vita politica, il Paese torn\u00f2 a chiamarsi Siam.\nDopo la guerra.\nSubito dopo la fine della seconda guerra mondiale, nel dicembre 1945 Ananda Mahidol fece ritorno in Thailandia. Nonostante la giovane et\u00e0 e l'inesperienza fu accolto trionfalmente della popolazione e si fece amare grazie anche alla sua gentilezza e disponibilit\u00e0. I thai non avevano mai smesso di avere rispetto per la figura del re ed erano felici di riavere un sovrano fra loro.\nDurante la breve permanenza nel Paese, contribu\u00ec a distendere le tensioni tra le etnie thai e cinese grazie a una sua visita nel quartiere cinese di Bangkok.\nMorte.\nIl 9 giugno 1946 il re fu trovato morto nella sua stanza nel Grande Palazzo Reale, appena quattro giorni prima del viaggio di ritorno in Svizzera, dove stava per terminare una specializzazione della sua laurea in legge. Il fratello minore Bhumibol Adulyadej gli succedette sul trono. Ananda Mahidol non fu mai incoronato ufficialmente ma il fratello minore gli diede ugualmente i titoli reali e tutti i diritti conseguenti.\nEventi del 9 giugno 1946.\nKeith Simpson, patologo del \"British Home Office\" e fondatore del dipartimento di medicina forense al \"Guy's Hospital\" di Londra, ha elaborato la seguente analisi forense riguardante la sequenza di avvenimenti della mattina del 9 giugno 1946:\nConseguenze.\nLo stesso giorno fu annunciato dalla radio la morte del sovrano ipotizzando che si fosse accidentalmente ucciso mentre stava giocando con la sua pistola.\nSubito dopo la morte, il Partito Democratico diffuse lo voce che dietro la morte del sovrano vi era Pridi Banomyong.\nNell'ottobre del 1946, una commissione d'inchiesta rifer\u00ec che la morte del re non poteva essere casuale, ma che n\u00e9 il suicidio n\u00e9 l'omicidio erano adeguatamente provati.\nNel novembre del 1947 il feldmaresciallo Plaek Pibulsonggram organizz\u00f2 un colpo di stato contro il governo eletto di Pridi, nominato dal leader del Partito Democratico Khuang Aphaiwong Primo ministro, e ordin\u00f2 un processo. Il segretario personale del re Ananda, il senatore Chaleo Patoomros e i paggi But e Chit, vennero arrestati e accusati di aver cospirato per assassinare il re.\nIl processo inizi\u00f2 nell'agosto del 1948. Prima del dibattimento, Pibulsonggram ammise con l'ambasciatore americano Edwin Stanton che era dubbioso sul fatto che il processo avrebbe risolto il mistero della morte del re. La tesi dell'accusa fu sostenuta da 124 testimoni e a causa delle voluminose prove documentali i difensori chiesero un rinvio per avere pi\u00f9 tempo per studiare i documenti. Quando questo venne rifiutato i difensori si dimisero e fu necessario trovare un nuovo collegio di difesa. Pi\u00f9 tardi, due avvocati difensori vennero arrestati e accusati di tradimento. Dei restanti due, uno si dimise, lasciando solo un singolo giovane avvocato per la difesa, Fak Na Songkhla. Verso la fine del dibattimento si aggiunse la figlia di Chaleo Patoomros, da poco laureata.\nIl lungo processo si concluse definitivamente nel maggio del 1951. Il tribunale stabil\u00ec che il re Ananda era stato assassinato ma che non era stata dimostrata la colpevolezza di Chaleo e che nessuno dei paggi avrebbe potuto sparare il colpo fatale. Tuttavia il collegio giudicante ritenne che il paggio Chit facesse parte del complotto. Le accuse contro Chaleo e But furono archiviate e i due vennero scarcerati.\nChit e l'accusa fecero appello. Dopo quindici mesi di deliberazioni, la Corte d'Appello respinse il ricorso di Chit e ritenne But colpevole.\nChit e But si appellarono alla Corte Suprema che dopo altri dieci mesi li ritenne colpevoli. Questa volta venne condannato pure Chaleo.\nNel febbraio del 1955 Chaleo Patoomros e i due paggi vennero giustiziati per ordine del governo di Pibulsonggram con l'accusa di cospirazione per uccidere il re. Re Bhumibol Adulyadej successivamente dichiar\u00f2 che non credeva che i tre fossero colpevoli.\nLa morte del monarca \u00e8 ancora considerata un mistero. Questo per\u00f2 non viene mai discusso apertamente in Thailandia anche se sono stati scritti numerosi libri. Tutte le persone note collegate alla vicenda sono decedute."}
{"id": "2324825", "revid": "197778", "url": "https://it.wikipedia.org/wiki?curid=2324825", "title": "Rama VIII", "text": ""}
{"id": "2324826", "revid": "633", "url": "https://it.wikipedia.org/wiki?curid=2324826", "title": "Gruppo Sportivo Hockey Trissino", "text": "LAssociazione Sportiva Dilettantistica Gruppo Sportivo Hockey Trissino \u00e8 una societ\u00e0 italiana di hockey su pista con sede a Trissino. I suoi colori sociali sono il blu, l'azzurro e il bianco. Costituito nel 1961, e seppur tra alterne vicende, la formazione vicentina \u00e8 stata una protagonista dell'hockey nazionale, aggiudicandosi uno scudetto (nel 1978) e una Coppa Italia (nel 1974). Nel 1995 fu omaggiato della Stella d'argento CONI per meriti sportivi e della Medaglia d'argento FIHP per benemerenza. La societ\u00e0 \u00e8 molto attiva per quanto riguarda il settore giovanile: oltre alle varie manifestazioni a cui partecipa, organizza ogni anno il \"Torneo Internazionale Stefano Dal Lago\", nel mese di settembre.\nColori e simboli.\nL'uniforme principale di gioco \u00e8 formata da: maglia blu, pantaloncini e calzettoni blu. La seconda tenuta \u00e8 azzurra, compresi i pantaloncini e i calzettoni. Il simbolo della squadra \u00e8 un cerchio con all'interno un giocatore da hockey stilizzato e il numero 1961 anno di fondazione del club; all'esterno \u00e8 presente la denominazione del club.\nStrutture.\nL'impianto interno dellHockey Trissino \u00e8 il PalaDante di Trissino. Di pianta rettangolare, \u00e8 costituito da tre tribune da 400 posti, quattro ampi spogliatoi per gli atleti, due per gli arbitri, due blocchi doccia, reception, magazzino, servizi e infermeria.\nPalmar\u00e8s.\nCompetizioni nazionali.\n2 trofei\nOrganico.\nGiocatori.\n\"Dati tratti dal sito internet ufficiale della Federazione Italiana Sport Rotellistici.\""}
{"id": "2324835", "revid": "287204", "url": "https://it.wikipedia.org/wiki?curid=2324835", "title": "Haliyal", "text": " \nHaliyal \u00e8 una suddivisione dell'India, classificata come \"town panchayat\", di 20.652 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 19' 60 N e 74\u00b0 46' 0 E e ha un'altitudine di 558 .\nSociet\u00e0.\nEvoluzione demografica.\nAl censimento del 2001 la popolazione di Haliyal assommava a 20.652 persone, delle quali 10.454 maschi e 10.198 femmine. I bambini di et\u00e0 inferiore o uguale ai sei anni assommavano a 2.753, dei quali 1.423 maschi e 1.330 femmine. Infine, coloro che erano in grado di saper almeno leggere e scrivere erano 13.667, dei quali 7.557 maschi e 6.110 femmine."}
{"id": "2324841", "revid": "287204", "url": "https://it.wikipedia.org/wiki?curid=2324841", "title": "Hangal", "text": " \nHangal \u00e8 una citt\u00e0 dell'India di 25.011 abitanti, situata nel distretto di Haveri, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 46' 0 N e 75\u00b0 7' 60 E e ha un'altitudine di 554 .\nSociet\u00e0.\nEvoluzione demografica.\nAl censimento del 2001 la popolazione di Hangal assommava a 25.011 persone, delle quali 12.816 maschi e 12.195 femmine. I bambini di et\u00e0 inferiore o uguale ai sei anni assommavano a 3.500, dei quali 1.828 maschi e 1.672 femmine. Infine, coloro che erano in grado di saper almeno leggere e scrivere erano 15.940, dei quali 8.650 maschi e 7.290 femmine."}
{"id": "2324843", "revid": "287204", "url": "https://it.wikipedia.org/wiki?curid=2324843", "title": "Harihar", "text": " \nHarihar \u00e8 una citt\u00e0 dell'India di 75.042 abitanti, situata nel distretto di Davanagere, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 31' 0 N e 75\u00b0 47' 60 E e ha un'altitudine di 539 .\nSociet\u00e0.\nEvoluzione demografica.\nAl censimento del 2001 la popolazione di Harihar assommava a 75.042 persone, delle quali 38.460 maschi e 36.582 femmine. I bambini di et\u00e0 inferiore o uguale ai sei anni assommavano a 8.281, dei quali 4.372 maschi e 3.909 femmine. Infine, coloro che erano in grado di saper almeno leggere e scrivere erano 55.149, dei quali 29.987 maschi e 25.162 femmine."}
{"id": "2324855", "revid": "124015001", "url": "https://it.wikipedia.org/wiki?curid=2324855", "title": "Dragon Ball Kai", "text": " \u00e8 un anime di 159 episodi ideato per celebrare il 20\u00ba anniversario dalla prima trasmissione di \"Dragon Ball Z\" in Giappone, avvenuta nell'aprile del 1989. Questa nuova serie non \u00e8 stata creata dal nulla, bens\u00ec apportando delle modifiche consistenti al vecchio anime \"Dragon Ball Z\". La lettera \"Z\" nel titolo \u00e8 stata, infatti, sostituita con la parola \"Kai\" che significa revisionato/modificato.\nI primi 98 episodi sono andati in onda sul canale Fuji TV dal 5 aprile 2009, ogni domenica mattina alle 9:00, prima dell'anime \"One Piece\", fino al 27 marzo 2011 (con cui si concluse con il 97 mentre il 98 fu distribuito in DVD come extra solo ad agosto). Questi episodi coprono la serie fino all'arco di Majin Bu.\nDopo tre anni di sospensione venne annunciato che la serie sarebbe ripresa dall'arco di Majin Bu (cio\u00e8 l'ultimo arco narrativo di \"Dragon Ball Z\"), dal 6 aprile 2014 sempre sullo stesso canale e alla stessa ora riprendendo dall'episodio 99, quest'ultima parte si \u00e8 conclusa con la trasmissione in TV dell'episodio 159, l'ultimo della serie, il 28 giugno 2015.\nEpisodi.\n\"Dragon Ball Z \" \u00e8 stato completamente restaurato in HD, ed \u00e8 stata ricreata da zero la colonna sonora. Inoltre, esso segue con grande fedelt\u00e0 la storia originale del manga \"Dragon Ball\" creato nel 1984 dal mangaka Akira Toriyama. Per rendere possibile ci\u00f2 sono stati, dunque, tolti i cosiddetti episodi \"filler\", episodi non tratti dal manga, ma creati dalla casa produttrice (in questo caso Toei Animation) e dal Bird Studio di Akira Toriyama (spesso con il suo prezioso contributo), per dare all'autore il tempo necessario alla creazione di nuovi capitoli che sarebbero poi stati trasformati in episodi televisivi; tra di essi ricordiamo \"Il Robot\", \"Scuola-guida\" e i due mini-archi di Garlic Jr. e del grande torneo dell'aldil\u00e0.\nOltre a eliminare gli anime original riempitivi Toei Animation ha deciso anche di accorciare i combattimenti e i lunghi discorsi prima delle battaglie nell'intento di avere un anime pi\u00f9 scorrevole e fedele all'opera originale. Si annunci\u00f2 che \"Dragon Ball Kai\" sarebbe durato non pi\u00f9 di cento episodi contro i 291 di \"Dragon Ball Z\". Questa teoria sembrava essere smentita dal fatto che con l'arco di Freezer si erano superati i cinquanta episodi e che sarebbe stato impossibile arrivare alla conclusione dell'arco di Majin Bu con meno di cento episodi; tuttavia la serie fu interrotta alla fine dell'arco di Cell con 98 episodi, confermando l'idea originale (coprendo per\u00f2 solo i primi 199 episodi della storia di Z). A partire dal 6 aprile 2014 la serie riprende con l'arco di Majin Bu superando, quindi, i cento episodi. Per l'ultima parte di Bu (che copre gli episodi 200-291 di Z) furono prodotti 69 episodi per il mercato internazionale, ma per la trasmissione in Giappone si decise di tagliare numerose scene riempitive conservate nella versione internazionale in modo da ridurre a 61 il numero di episodi. La trasmissione di \"Dragon Ball Kai\", una volta terminata il 28 giugno 2015, viene sostituita dal 5 luglio 2015 dal nuovo seguito del brand \"Dragon Ball Super\". In altri paesi, come gli Stati Uniti, fu trasmessa la versione internazionale della saga di Majin Bu per un totale di 167 episodi contro i 159 della versione giapponese.\nRispetto al progetto iniziale l'arco di Majin Bu ha molti meno tagli, conservando diverse scene riempitive non tratte dal manga, tra cui alcune scene degli inferi, dove si vedono i malvagi precedentemente sconfitti (cosa che va in contraddizione con quanto detto nella serie) e i due guardiani Gozu e Mezu che fanno riferimento a quando Goku cadde dal serpentone, anche se nel \"Kai\" quell'episodio originale dell'anime non fu incluso. Nella versione internazionale, trasmessa per esempio negli Stati Uniti, furono conservati persino due episodi interamente \"filler\" (episodi 204 e 288 di \"Dragon Ball Z\") che furono tagliati, insieme a diverse altre scene riempitive, nella versione trasmessa in Giappone che per questo motivo ha soli 61 episodi contro i 69 della versione internazionale.\nNuove animazioni.\nOltre alla rimasterizzazione degli episodi dell'originale \"Dragon Ball Z\" in alta definizione sono state create nuove animazioni per le sigle di apertura e di chiusura, che cambiano in base all'arco narrativo in corso. Stesso discorso vale per gli eyecatch, i quali cambiano durante il corso della storia sottolineando periodi e avvenimenti: nella vecchia serie, invece, vi era un Gohan di quattro anni che salta al collo del padre Goku, scena ripetuta per ben 194 episodi e, quindi, totalmente fuori contesto per la maggior parte delle volte in cui \u00e8 stata utilizzata. Sono, inoltre, andati in onda, su Fuji TV, piccoli spot pubblicitari dopo le sigle di apertura e chiusura con l'immagine monocromatica di un personaggio e la sua voce, oltre a vari promo di intermezzo tra \"Dragon Ball Kai\" e \"One Piece\" (che venivano trasmessi uno dopo l'altro nel blocco \"Dream 9\" della domenica mattina), raffiguranti i protagonisti dell'uno e dell'altro anime che raccomandano ai telespettatori di rimanere sintonizzati sulla rete.\nEpisodio extra.\nPrima che la trasmissione della serie venisse sospesa nel marzo 2011, erano stati pianificati 98 episodi. Il 98\u00ba episodio, il cui titolo era anche presente nelle guide TV e sul sito ufficiale della serie, \u00e8 stato cancellato dal palinsesto in seguito al terremoto del 2011 che fece slittare \"Dragon Ball Kai\" di una settimana. Inizialmente era previsto che l'episodio 98 andasse in onda semplicemente una settimana pi\u00f9 tardi; tuttavia, qualche settimana prima della conclusione, il 97\u00b0 fu annunciato come episodio finale e la serie venne sostituita dall'anime di Toriko come preannunciato da mesi. L'episodio 98, perci\u00f2, \u00e8 stato trasformato in un extra, inserito in DVD, che \u00e8 stato pubblicato il 2 agosto 2011 in Giappone. Con la ripresa nel 2014 della serie, questo episodio extra ha riottenuto la numerazione originaria, infatti l'arco di Majin Bu inizia con la puntata 99.\nDoppiaggio.\nPer alcuni personaggi si \u00e8 dovuto ricorrere a nuovi doppiatori in quanto i precedenti sono deceduti o non pi\u00f9 in carriera.\n\u2605 = Nuovo doppiatore.\nColonna sonora.\nPer \"Dragon Ball Kai\" sono state fatte nuove musiche di apertura (opening song), di chiusura (ending song) e di sottofondo (BGM - Background music). Da notare inoltre che, con grande sorpresa, le nuove canzoni non sono state assegnate a Hironobu Kageyama, ma a cantanti pi\u00f9 giovani e con fama minore.\nIn \"Dragon Ball Kai\" le musiche sono state realizzate ad hoc per ogni arco mentre in \"Dragon Ball Z\", dopo la composizione di Shunsuke Kikuchi di circa cinquanta tracce appositamente composte per i primi 194 episodi e di circa trenta tracce per i restanti, sono state utilizzate quelle dei tredici film, spesso ripetute, tagliate e riadattate.\nA causa di una violazione dei diritti di un terzo o terzi gruppi non identificati, riscontrata nelle composizioni di Yamamoto e confermata dalla Toei, la produzione ha dovuto sostituire le tracce audio con le vecchie BGM di Kikuchi di \"Dragon Ball Z\", in quelli che nel periodo erano gli ultimi tre episodi della serie (le puntate dal 96 al 98).\nDall'episodio 99 la serie gode di un nuovo comparto musicale a opera di Norihito Sumitomo, che aveva gi\u00e0 firmato le musiche del film \" (2013).\nAlbum.\nTutti i testi e buona parte delle tracce sonore sono disponibili in diversi dischi pubblicati gi\u00e0 dal maggio 2009.\nEdizioni home video.\nIn Giappone, la Toei Animation ha prodotto e messo in commercio tutti gli episodi della serie nelle versioni DVD e Blu-ray Disc.\nDifferenze con la versione originale.\nCensure.\nRispetto all'originale \"Dragon Ball Z\" sono state applicate alcune censure per rendere \"Kai\" maggiormente adatto a un pubblico pi\u00f9 giovane e renderne possibile la trasmissione nel blocco \"Dream 9\" su Fuji TV, la domenica mattina alle 9:00:"}
{"id": "2324862", "revid": "92723", "url": "https://it.wikipedia.org/wiki?curid=2324862", "title": "Santo Stefano (festivit\u00e0)", "text": ""}
{"id": "2324865", "revid": "729019", "url": "https://it.wikipedia.org/wiki?curid=2324865", "title": "Lorenzo Cittadini", "text": "Biografia.\n\u00c8 cresciuto nel Brescia giocando nei campionati inferiori e si \u00e8 trasferito nel 2005 al Calvisano con cui ha esordito in Super 10 ed ha vinto lo scudetto nella stagione 2007-08.\nHa fatto parte della Nazionale A partecipando alle IRB Nations Cup nel 2006 e 2007 ed ha esordito con la Nazionale maggiore nel match inaugurale del Sei Nazioni 2008 contro l'Irlanda a Dublino.\nDopo il grave infortunio, frattura di tibia e perone, subito nella semifinale scudetto contro Petrarca Padova a fine maggio 2008, che lo ha tenuto lontano dai campi per tutta la stagione seguente, nel 2009 si \u00e8 trasferito al Benetton Treviso vincendo, nel primo anno di permanenza, lo scudetto, la coppa Italia e la supercoppa italiana.\nNel 2011 partecip\u00f2 alla Coppa del Mondo giocando due partite contro l'Australia e contro la Russia, incontro in cui fu schierato nella formazione titolare.\nHa segnato la sua prima meta con la maglia della nazionale nel vittorioso test match con Tonga, giocatosi nella sua Brescia il 10 novembre del 2012..\nNell'aprile del 2014 ha lasciato il Benetton Treviso per trasferirsi in Inghilterra ai Wasps.\nDalla stagione 2016-2017 milita nel club francese del Bayonne."}
{"id": "2324870", "revid": "287204", "url": "https://it.wikipedia.org/wiki?curid=2324870", "title": "Harapanahalli", "text": " \nHarapanahalli \u00e8 una suddivisione dell'India, classificata come \"town panchayat\", di 41.889 abitanti, situata nel distretto di Davanagere, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 48' 0 N e 75\u00b0 58' 60 E e ha un'altitudine di 632 .\nSociet\u00e0.\nEvoluzione demografica.\nAl censimento del 2001 la popolazione di Harapanahalli assommava a 41.889 persone, delle quali 21.890 maschi e 19.999 femmine. I bambini di et\u00e0 inferiore o uguale ai sei anni assommavano a 5.695, dei quali 2.872 maschi e 2.823 femmine. Infine, coloro che erano in grado di saper almeno leggere e scrivere erano 22.830, dei quali 13.216 maschi e 9.614 femmine."}
{"id": "2324876", "revid": "287204", "url": "https://it.wikipedia.org/wiki?curid=2324876", "title": "Octahedron", "text": "Octahedron \u00e8 il quinto album in studio del gruppo di rock progressivo statunitense \"The Mars Volta\", pubblicato il 23 giugno 2009. L'album \u00e8 stato pubblicato dall'etichetta Warner Bros. Records per il mercato nordamericano e dalla Mercury Records nel resto del mondo e vede la luce a pi\u00f9 di un anno e mezzo di distanza dal precedente \"The Bedlam in Goliath\"."}
{"id": "2324880", "revid": "204012", "url": "https://it.wikipedia.org/wiki?curid=2324880", "title": "Arterite di Horton", "text": ""}
{"id": "2324885", "revid": "986213", "url": "https://it.wikipedia.org/wiki?curid=2324885", "title": "Grande elemosiniere di Francia", "text": "Il grande elemosiniere di Francia (in lingua francese: \"Grand aum\u00f4nier de France\") era un funzionario della monarchia francese durante l'\"ancien R\u00e9gime\" che aveva l'incarico di sovrintendere alla cappella privata del re (la \"Chapelle\").\nStoria.\nIl titolo di grande elemosiniere era stato creato da Francesco I di Francia che lo aveva affidato al cardinale Antoine Sanguin de Meudon il 7 agosto 1543. Non era compreso nell'elenco (\u00ab\"d\u00e9claration\"\u00bb) di Enrico III di Francia del 1582 dei \u00abgrandi uffizi della corona\u00bb (\"grands offices de la couronne de France\"), ma alcuni teorici della monarchia lo considerano uno di questi grandi uffizi.\nIl grande elemosiniere rivestiva il ruolo simbolico di ecclesiastico pi\u00f9 importante della corte. Il grande elemosiniere dava infatti la comunione al re, celebrava i battesimi e i matrimoni dei principi di sangue reale. Spesso di rango episcopale, pi\u00f9 raramente cardinalizio, beneficiava di privilegi importanti, come la giurisdizione sugli istituti ospedalieri di Parigi o il beneficio dell'argenteria della cappella del re alla morte di quest'ultimo; per tutto ci\u00f2, l'uffizio veniva accaparrato spesso dalle grandi famiglie aristocratiche, come la casa Rohan. Nella sua direzione della Cappella reale il \u00abgrande elemosiniere\u00bb era assistito da un \u00abprimo elemosiniere\u00bb."}
{"id": "2324887", "revid": "767487", "url": "https://it.wikipedia.org/wiki?curid=2324887", "title": "Monte Tacora", "text": "Il Tacora \u00e8 uno stratovulcano nella Regione di Arica e Parinacota in Cile \u00e8 il vulcano pi\u00f9 settentrionale del Cile."}
{"id": "2324893", "revid": "124123", "url": "https://it.wikipedia.org/wiki?curid=2324893", "title": "Mamgo", "text": "Biografia.\nOriginario della Scizia, Mamgo, secondo M. St. Martin, era forse di stirpe reale cinese: secondo lo storico armeno sarebbe addirittura appartenuto alla famiglia imperiale cinese di Hon che venne poi spodestato dalla famiglia usurpatrice dei Wei. Altri storici sostengono invece che era un comandante sogdiano che aveva servito e poi tradito l'Imperatore.\nMamgo fugg\u00ec in Persia cercando la protezione dello sci\u00e0 di Persia Ardashir (226-241) e la ottenne. L'Imperatrore cinese chiese allo sci\u00e0 Sapore che gli venisse restituito il fuggitivo, ma lo sci\u00e0 invoc\u00f2 le leggi dell'ospitalit\u00e0 e l'Imperatore cinese ottenne solo che Mamgo venisse punito dallo sci\u00e0 con l'esilio in Armenia: \u00ab\"L'ho espulso dai miei domini; l'ho confinato all'estremit\u00e0 della Terra dove il sole sorge\"\u00bb, questa fu la risposta data da Sapore I (241-272) all'ambasciatore cinese.\nIntorno al 285 lo sci\u00e0 incaric\u00f2 a Mamgo e alla sua orda di uomini di sedare la rivolta in Armenia di Tiridate, appoggiata dai romani, ma Mamgo, offeso per la punizione ricevuta, decise di passare dalla parte dei ribelli. Grazie anche all'aiuto di Mamgo, gli Armeni ribelli di Tiridate riuscirono a impossessarsi di tutta l'Armenia e giunsero persino a penetrare in Assiria. I successi armeni furono certo in parte dovuti alla Guerra civile in corso in Persia, e infatti quando la guerra civile fin\u00ec con l'affermazione di Narsete, quest'ultimo riusc\u00ec a porre fine alla rivolta."}
{"id": "2324894", "revid": "339392", "url": "https://it.wikipedia.org/wiki?curid=2324894", "title": "Cloro organico e inorganico nei rifiuti solidi urbani", "text": ""}
{"id": "2324898", "revid": "767487", "url": "https://it.wikipedia.org/wiki?curid=2324898", "title": "Pierluigi Balducci", "text": "Biografia.\nInizia la sua carriera di musicista come chitarrista classico, dedicandosi poi al basso, il suo principale strumento, e successivamente al contrabbasso.\nIl suo stile musicale, di difficile catalogazione, fonde il jazz di matrice afro americana con la tradizione classica e folklorica europea, con un equilibrio fra scrittura e improvvisazione. Ha pubblicato sei album a suo nome, nei quali rimangono forti i legami fra musica e suggestioni letterarie.\nSi \u00e8 esibito in numerosi festival e jazzclub, in tutta Europa, collaborando con Ernst Reijseger, Robert Bonisolo, Luciano Biondini, Michele Rabbia, John Taylor, Roberto Ottaviano, Paul McCandless, Gabriele Mirabassi, Tavernanova, etc. Le riviste Musica Jazz, Jazzit e Jazzmagazine gli hanno dedicato ampie interviste unitamente a \"Il manifesto\".\nHa composto la colonna sonora di \"A ma soeur\", film di Catherine Breillat, in concorso al Festival di Berlino (2001). Il suo ensemble ha inciso inoltre la sigla dell'ultimo film di Edoardo Winspeare, \"Galantuomini\". \u00c8 inoltre componente della formazione Nuevo Tango Ensamble, con cui si esibisce da anni in tutto il mondo."}
{"id": "2324902", "revid": "547992", "url": "https://it.wikipedia.org/wiki?curid=2324902", "title": "Gianluca Favilla", "text": "Ha lavorato a Livorno con il centro artistico \"Il Grattacielo\" e poi con la compagnia \"Spazioteatro\". \nHa frequentato la Bottega Teatrale di Firenze di Vittorio Gassman e ha debuttato nel cinema con il film \"Di padre in figlio\" diretto da Vittorio Gassman e Alessandro Gassman nel 1982. \nNel 1983 \u00e8 stato scelto da Michael Radford per interpretare uno dei tre italiani del film \"Another Time, Another Place - Una storia d'amore\" candidato al David di Donatello come Miglior Film Straniero e vincitore di numerosi premi in tutto il mondo.\nSuccessivamente ha lavorato per la televisione in vari film e mini serie e ha partecipato a numerosi film tra i quali \"Mery per sempre\" nel ruolo del direttore del carcere minorile Malaspina di Palermo e \"Il muro di gomma\", entrambi di Marco Risi, \" Compagni di Scuola\" e \"Il bambino e il poliziotto\" di Carlo Verdone, \"Ultimo minuto\" di Pupi Avati, \"Caro Gorbaciov\" di Carlo Lizzani, \"Tempo di uccidere\" di Giuliano Montaldo, \"Quattro storie di donne\" di Ennio De Concini.\nMemorabile una delle sue ultime interpretazioni con Gian Maria Volont\u00e9 in \"Una storia semplice\" di Emidio Greco, nel ruolo del procuratore.\nNel 1990 durante le riprese in Svezia del film \"Un paradiso senza biliardo\" diretto dal regista di origine livornese Carlo Barsotti, \u00e8 stato scelto dal regista svedese Pelle Seth come protagonista del Film per la Sveriges Television \"Luigis Paradis\" vincitore del premio Miglior Film TV allo Shanghai Television Festival del 1991.\n\u00c8 morto in un incidente stradale avvenuto sulla via Braccianense nel 1991, all'et\u00e0 di soli 41 anni."}
{"id": "2324903", "revid": "287204", "url": "https://it.wikipedia.org/wiki?curid=2324903", "title": "Club Atl\u00e9tico de Madrid 1995-1996", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1995-96.\nStagione.\nNella stagione 1995-1996 i \"Colchoneros\", allenati da Radomir Anti\u0107, si affermano in campionato andando a vincere all'ultima giornata il loro nono titolo a diciannove anni di distanza dall'ultima vittoria. In Coppa del Re l'Atl\u00e9tico Madrid arriva in finale e batte il , centrando il doblete.\nOrganigramma societario.\nArea direttiva\nArea tecnica"}
{"id": "2324906", "revid": "287204", "url": "https://it.wikipedia.org/wiki?curid=2324906", "title": "Hiriyur", "text": " \nHiriyur \u00e8 una citt\u00e0 dell'India di 48.772 abitanti, situata nel distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 56' 44 N e 76\u00b0 37' 9 E e ha un'altitudine di 629 .\nSociet\u00e0.\nEvoluzione demografica.\nAl censimento del 2001 la popolazione di Hiriyur assommava a 48.772 persone, delle quali 24.959 maschi e 23.813 femmine. I bambini di et\u00e0 inferiore o uguale ai sei anni assommavano a 5.844, dei quali 3.021 maschi e 2.823 femmine. Infine, coloro che erano in grado di saper almeno leggere e scrivere erano 33.555, dei quali 18.728 maschi e 14.827 femmine."}
{"id": "2324914", "revid": "453768", "url": "https://it.wikipedia.org/wiki?curid=2324914", "title": "New age (musica)", "text": "La new age \u00e8 un genere musicale nato in California lungo gli anni ottanta e ispirato alle teorie dell'omonima corrente di pensiero. Secondo le intenzioni di molti artisti new age, lo stile avrebbe lo scopo di condurre l'ascoltatore a livelli di coscienza superiori, garantendogli benefici terapeutici, incitandolo talvolta a raggiungere la trascendenza spirituale e il benessere fisico. Quando non segue le teorie della filosofia, pu\u00f2 anche essere ascoltata al solo fine di rilassarsi.\nIl genere, a volte considerato una macrocategoria includente alcune varianti del jazz, del folk e della musica elettronica, si caratterizza per le atmosfere meditative, a volte accompagnate da suoni naturali in sottofondo o da sonorit\u00e0 cosmiche e orchestrali.\nFra gli esponenti del genere si possono citare Vangelis, Andreas Vollenweider, Loreena McKennit, Wim Mertens, Sixlei, Steven Halpern, Yanni ed Enya mentre fra le etichette discografiche pi\u00f9 importanti per la sua diffusione vi \u00e8 la Windham Hill Records, fondata da William Ackerman negli anni settanta.\nLa new age non va confusa con la musica d'ambiente, con quella d'atmosfera e con quella per ambienti.\nStoria.\nI primi fermenti della new age emersero negli anni sessanta da esponenti jazz e world music quali Paul Horn e Paul Winter, che sono considerati gli inventori del genere. Tuttavia, la terminologia venne adottata per la prima volta solo negli anni ottanta per identificare numerosi artisti operanti in California e autori di una musica acustica dalle propriet\u00e0 rilassanti.\nLa produzione di musica new age \u00e8 spesso strettamente connessa con la diffusione delle filosofie orientaleggianti che avviene durante gli anni ottanta: la richiesta, da parte di maestri e terapeuti, di musica rilassante e suggestiva di facile ascolto ha caratterizzato questo genere dalla programmatica assenza di ogni forma di sperimentazione musicale. Il successo della musica new age presso il grande pubblico, infatti, \u00e8 dovuto all'intuizione da parte di alcuni produttori discografici di offrire questa musica melodica e distensiva come \"la musica classica degli yuppie\".\nArtisti dai retroscena rock, quali Mike Oldfield, Rick Wakeman e Jon Anderson, si sono ispirati alla new age, e con essi artisti pressoch\u00e9 folk (Davy Spillane, Bill Whelan e Enya) e ambient (Steve Roach e Michael Stearns)."}
{"id": "2324918", "revid": "287204", "url": "https://it.wikipedia.org/wiki?curid=2324918", "title": "Hirekerur", "text": " \nHirekerur \u00e8 una suddivisione dell'India, classificata come \"town panchayat\", di 15.874 abitanti, situata nel distretto di Haveri, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 28' 0 N e 75\u00b0 22' 60 E e ha un'altitudine di 618 .\nSociet\u00e0.\nEvoluzione demografica.\nAl censimento del 2001 la popolazione di Hirekerur assommava a 15.874 persone, delle quali 8.112 maschi e 7.762 femmine. I bambini di et\u00e0 inferiore o uguale ai sei anni assommavano a 2.082, dei quali 1.041 maschi e 1.041 femmine. Infine, coloro che erano in grado di saper almeno leggere e scrivere erano 11.270, dei quali 6.164 maschi e 5.106 femmine."}
{"id": "2324921", "revid": "287204", "url": "https://it.wikipedia.org/wiki?curid=2324921", "title": "Heggadadevankote", "text": " \nHeggadadevankote \u00e8 una suddivisione dell'India, classificata come \"town panchayat\", di 12.043 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 5' 18 N e 76\u00b0 19' 42 E e ha un'altitudine di 694 .\nSociet\u00e0.\nEvoluzione demografica.\nAl censimento del 2001 la popolazione di Heggadadevankote assommava a 12.043 persone, delle quali 6.189 maschi e 5.854 femmine. I bambini di et\u00e0 inferiore o uguale ai sei anni assommavano a 1.427, dei quali 756 maschi e 671 femmine. Infine, coloro che erano in grado di saper almeno leggere e scrivere erano 7.995, dei quali 4.468 maschi e 3.527 femmine."}
{"id": "2324928", "revid": "767487", "url": "https://it.wikipedia.org/wiki?curid=2324928", "title": "Thelema.6", "text": "Thelema.6 \u00e8 un album pubblicato nel 2000 dal gruppo blackened death metal polacco Behemoth.\nTracce.\nEdizione Limitata.\nL'edizione limitata (1000 copie) contiene le seguenti tracce (le tracce 12-22 sono di puro \"silenzio\" , \"Untitled\" \u00e8 la traccia 23):\nNote.\nUn'edizione digipack \u00e8 stata pubblicata dalla Peaceville Records e contiene il video di \"Christians to the Lions\"."}
{"id": "2324929", "revid": "110157", "url": "https://it.wikipedia.org/wiki?curid=2324929", "title": "AirTran Airways", "text": "La AirTran Airways era una compagnia aerea statunitense a basso costo originariamente basata ad Orlando, Florida.\nAirTran operava circa 700 voli giornalieri dall'aeroporto di Atlanta-Hartsfield-Jackson e dall'aeroporto internazionale di Milwaukee che fungevano da hub principali, mentre erano hub secondari l'Aeroporto di Baltimora-Washington e l'Aeroporto Internazionale di Orlando. La flotta era composta da Boeing 737-700 e Boeing 717-200 di cui era la maggior operatrice al mondo.\nDopo aver operato in code sharing con la societ\u00e0 madre Southwest Airlines, \u00e8 stata acquistata nel 2011 e definitivamente assorbita dalla stessa, terminando i propri voli, a fine 2014."}
{"id": "2324933", "revid": "287204", "url": "https://it.wikipedia.org/wiki?curid=2324933", "title": "Nazionale Under-18 di hockey su ghiaccio maschile della Svizzera", "text": "La nazionale di hockey su ghiaccio maschile della Svizzera Under-18 \u00e8 la selezione Under-18 di hockey su ghiaccio della Svizzera. La selezione \u00e8 posta sotto l'egida della Lega svizzera di hockey su ghiaccio, membro della International Ice Hockey Federation.\nRosa attuale.\nLista dei 22 giocatori convocati per il Campionato mondiale di hockey su ghiaccio Under-18 2012 disputato fra il 12 ed il 22 aprile 2012."}
{"id": "2324935", "revid": "1543377", "url": "https://it.wikipedia.org/wiki?curid=2324935", "title": "Giorgio Tononi", "text": "Biografia.\nCarriera.\nDirigente dell'azienda per il turismo, \u00e8 stato eletto sindaco di Trento con la Democrazia Cristiana il 14 gennaio 1975 e il 24 luglio 1980. Nel 1983 si \u00e8 dimesso per candidarsi al Senato. In quegli otto anni ha guidato nove diverse giunte. Nel 1978 fece chiudere la SLOI dopo che dalla fabbrica si svilupp\u00f2 una nube tossica.\nTononi non fu eletto al Senato ma sempre nel 1983 fu eletto al Consiglio della Provincia autonoma di Trento, diventando quindi anche membro del Consiglio regionale del Trentino-Alto Adige, e fu rieletto nel 1988, rimanendo in carica fino al 1993 (IX e X legislatura). Dal 13 dicembre 1988 al 12 aprile 1989 \u00e8 stato presidente del consiglio regionale.\nNel 2005 \u00e8 stato eletto presidente della Croce Rossa regionale.\nFamiglia.\nSposato, ha avuto tre figli: Giulio, professore di psichiatria alla Universit\u00e0 del Wisconsin-Madison; Massimo, manager e politico, sottosegretario all'economia nel Governo Prodi II e Marcello."}
{"id": "2324937", "revid": "1335892", "url": "https://it.wikipedia.org/wiki?curid=2324937", "title": "Ahad Ha'am", "text": "Biografia.\nUomo di grande cultura, e profondamente addentro alle questioni politiche, culturali e spirituali del suo popolo, comprese che la diaspora ebraica non poteva essere risolta badando solamente all'indipendenza e alle misure di sicurezza, bens\u00ec era strettamente collegata con il problema dell'ebraismo, la cui essenza \u00e8 lo Spirito, in qualche modo salvifico.\nDivenne uno dei portavoce della corrente del sionismo detta \"spirituale\", e cos\u00ec come aveva criticato l'assorbimento nella cultura occidentale, allo stesso modo condann\u00f2 le tendenze al colonialismo cos\u00ec come il sionismo \"politico\" di Theodor Herzl.\nDedic\u00f2 tutta la sua vita al tentativo di far risorgere la cultura ebraica.\nTrasferitosi ad Odessa nel 1886, fond\u00f2 un ordine segreto dei \"Figli di Mos\u00e8\"; dieci anni dopo pubblic\u00f2 un libro contenente il suo pensiero, intitolato \"Al bivio\" (una serie di articoli dal 1895 al 1913), con il quale invitava il suo popolo ad una precisa scelta tra lo spirito e la materia.\nAlla fine del secolo assunse la direzione della rivista \"Ha-Shiloach\" e nel 1908 soggiorn\u00f2 a Londra.\nNel 1922 si trasfer\u00ec definitivamente in Palestina."}
{"id": "2324944", "revid": "110613685", "url": "https://it.wikipedia.org/wiki?curid=2324944", "title": "Super Bowl XXXII", "text": "Il Super Bowl XXXII \u00e8 stata la partita di finale della National Football League tra i vincitori della National Football Conference (NFC) e della American Football Conference (AFC) nella stagione del 1997 e venne giocata il 25 gennaio 1998 al Qualcomm Stadium di San Diego. I Broncos sconfissero i favoriti Packers con un punteggio di 31\u201324.\nQuesta fu la prima vittoria di Denver dopo avere perso le quattro precedenti apparizioni al Super Bowl, interrompendo una striscia di tredici sconfitte consecutive delle squadre della AFC al Super Bowl (l'ultima squadra della conference a vincere erano stati i Los Angeles Raiders nel Super Bowl XVIII nel 1984). I Broncos, che giunsero alla partita dopo avere terminato la stagione regolare con un record di 12-4, divennero la seconda formazione della storia ad essersi qualificata come wild card a vincere il Super Bowl dopo i Raiders nel Super Bowl XV. I Packers, che arrivarono alla partita come campioni in carica con un record di 13-3 nella stagione regolare, divennero la prima squadra a perdere il Super Bowl dopo avere i favori del pronostico in doppia cifra (11,5 a 1) dal Super Bowl IV.\nLa gara si mantenne equilibrata per la maggior parte del tempo. I Broncos sfruttarono due palloni persi dagli avversari portandosi in vantaggio per 17\u20137 nel secondo quarto, prima che i Packers si riavvicinassero fino al 17\u201314 all'intervallo. Green Bay mantenne il ritmo di Denver nel secondo tempo, pareggiando la gara con 13 minuti e 32 secondi al termine. Entrambe le difese ressero, finch\u00e9 il running back dei Broncos Terrell Davis segn\u00f2 il touchdown del vantaggio a un minuto e 45 secondi dal termine. Malgrado l'aver sofferto di un'emicrania che gli fece perdere la maggior parte del secondo quarto, Davis (un nativo di San Diego) fu nominato MVP del Super Bowl, dopo aver corso 157 yard, ricevuto due passaggi per 8 yard e segnato un record del Super Bowl di tre touchdown su corsa.\nFormazioni titolari.\nFonte:"}
{"id": "2324948", "revid": "270833", "url": "https://it.wikipedia.org/wiki?curid=2324948", "title": "Parigi-Roubaix 2009", "text": "La Parigi-Roubaix 2009, centosettesima edizione della corsa, si svolse il 12 aprile 2009 lungo un percorso di 259 km, da Compi\u00e8gne a Roubaix (Francia), comprendente 27 tratti di pav\u00e9, e venne vinta dal belga Tom Boonen.\nResoconto degli eventi.\nDopo circa 30\u00a0km si stacc\u00f2 una fuga composta da undici corridori, che guadagnarono fino a tre minuti di vantaggio, affrontando in testa i primi settori in pav\u00e9 dei 27 totali previsti lungo il percorso. Furono ripresi a 60 chilometri dal traguardo.\nAll'uscita dal settore della foresta di Arenberg, vi era ancora un ampio gruppo. I favoriti superarono indenni questo settore e la corsa si decise nella porzione selettiva dei Mons-en-P\u00e9v\u00e8le, a 45\u00a0km dall'arrivo. Un gruppo formato da sei corridori si stacc\u00f2. Tom Boonen a tirare, accompagnato da Filippo Pozzato (Katusha), Thor Hushovd (Cerv\u00e9lo TestTeam), Juan Antonio Flecha (Rabobank), Leif Hoste e Johan Vansummeren (Silence). Si form\u00f2 anche un gruppo di inseguitori di una decina di corridori, tra i quali Heinrich Haussler, Stijn Devolder e Sylvain Chavanel.\nMeno rapido dei suoi avversari, Juan Antonio Flecha scaten\u00f2 le ostilit\u00e0 ma fu ripreso e rimase vittima di una caduta che lo mise fuori gioco, coinvolgendo anche i due corridori della Silence-Lotto. Filippo Pozzato fu ritardato da un incidente, verificatosi quando Thor Hushovd piazz\u00f2 uno scatto a cui rispose prontamente Tom Boonen. Nel settore in pav\u00e9 del Carrefour de l'Arbre, pieno di supporters fiamminghi, Hushovd si scontr\u00f2 con una bandiera pubblicitaria e cadde.\nBoonen si ritrov\u00f2 quindi solo a 15\u00a0km dal traguardo, resistendo al ritorno di Pozzato lanciato all'inseguimento. Boonen aument\u00f2 pian piano il suo vantaggio ed arriv\u00f2 da solo al velodromo di Roubaix."}
{"id": "2324950", "revid": "55935", "url": "https://it.wikipedia.org/wiki?curid=2324950", "title": "Grand aum\u00f4nier de France", "text": ""}
{"id": "2324953", "revid": "767487", "url": "https://it.wikipedia.org/wiki?curid=2324953", "title": "Super Bowl XI", "text": "Il Super Bowl XI \u00e8 stata una partita di football americano tra i campioni della American Football Conference (AFC), gli Oakland Raiders e quelli della National Football Conference (NFC), i Minnesota Vikings per decidere il campione della National Football League (NFL) per la stagione . I Raiders sconfissero i Vikings con un punteggio di 32\u201314 conquistando il loro primo Super Bowl. La gara si tenne il 9 gennaio 1977 al Rose Bowl a Pasadena, California.\nQuesta fu la seconda apparizione dei Raiders al Super Bowl dopo avere perso il Super Bowl II. La loro stagione regolare si concluse con un record di 13\u20131 prima di battere i New England Patriots e i Pittsburgh Steelers nei playoff. I Vikings furono alla loro quarta apparizione al Super Bowl ed erano alla ricerca del loro primo titolo, dopo un bilancio di 11\u20132\u20131 nella stagione regolare e vittorie nei playoff su Washington Redskins e Los Angeles Rams.\nOakland guadagn\u00f2 un record del Super Bowl di 429 yard, incluso un altro record di 288 nel primo tempo. Dopo un primo quarto senza punti segnati, Oakland segn\u00f2 su tre possessi consecutivi, portandosi in vantaggio per 16-0 alla fine del primo tempo. I Raiders misero a segno anche due intercetti nel quarto periodo, incluso uno del cornerback Willie Brown ritornato per 75 yard in touchdown. Il wide receiver di Oakland Fred Biletnikoff, che ricevette 4 passaggi per 79 yard che diedero il via a tre touchdown dei Raiders, fu nominato MVP del Super Bowl. Tra gli altri wide receiver che hanno ricevuto questo premio, Biletnikoff \u00e8 l'unico ad avere ricevuto meno di cento yard."}
{"id": "2324955", "revid": "228587", "url": "https://it.wikipedia.org/wiki?curid=2324955", "title": "Traverde", "text": "Traverde \u00e8 una frazione del comune di Pontremoli, in Toscana.\nIl paese.\nIl piccolo borgo \u00e8 situato poco dopo l'inizio della strada provinciale del Bratello e prima di Grondola nella Valle del Verde in Lunigiana.\nMonumenti e luoghi d'interesse.\nChiesa.\nGli unici segni che rimangono nel paese sono i resti delle mura perimetrali della vecchia chiesa dedicata San Giacomo ed a San Filippo, di stile lombardo del XII secolo che corrispondono, a tutt'oggi, al perimetro del cimitero.\nOratorio.\nAl lato orientale della chiesa, troviamo l\u2019\"Oratorio di Santa Maria Bianca\" contenente, nella sua ala orientale, affreschi quattrocenteschi di scuola lombarda; il resto dello stabile \u00e8 usato per accogliere scout e giovani a scopo ricreativo."}
{"id": "2324958", "revid": "287204", "url": "https://it.wikipedia.org/wiki?curid=2324958", "title": "Frederic William Burton", "text": "Fu direttore della National Gallery di Londra.\nFrederic William Burton nacque nel 1816 in Irlanda, nel paese di Corofin, nella contea di Clare. Suo padre, Frederick Mallet Burton, era un pittore amatoriale di paesaggi ed incoraggi\u00f2 il talento di suo figlio inviandolo nel 1826 a Dublino dove apprese nuove tecniche grazie all'apprendistato presso il pittore Samuel Frederick Brocas. Nel 1837, a soli ventun anni, Burton divenne membro della Royal Hibernian Academy divenendone poco dopo accademico nel 1839. Nel 1840 present\u00f2 il suo primo dipinto \"The Blind Girl at the Holy Well\" alla Royal Hibernian Academy. Nel 1842 si rec\u00f2 in Inghilterra, dove espose alcuni suoi lavori nella Royal Academy di Londra. Nel 1851 si rec\u00f2 in Germania e pi\u00f9 precisamente in Baviera, prima di una lunga serie di visite in gran parte dell'Europa, che gli forn\u00ec una buona cultura artistica. Nel 1874 venne nominato direttore della National Gallery di Londra come successore di Sir William Boxall. Come direttore del museo, Burton diede un fondamentale contributo all'acquisizione di prestigiose opere d'arte come la \"Vergine delle Rocce\" di Leonardo e il \"Ritratto di Carlo I a cavallo\" di Antoon van Dyck. Tra le altre opere, lavori di Raffaello, Hans Holbein il Giovane, Diego Vel\u00e1zquez e di numerosi pittori italiani del Rinascimento. Durante il periodo di direzione di Burton, la galleria ottenne circa cinquecento nuove opere.\nDopo la sua morte Burton venne seppellito nel cimitero di Mount Jerome."}
{"id": "2324965", "revid": "640277", "url": "https://it.wikipedia.org/wiki?curid=2324965", "title": "Sir William Burton", "text": ""}
{"id": "2324966", "revid": "640277", "url": "https://it.wikipedia.org/wiki?curid=2324966", "title": "Sir Frederick William Burton", "text": ""}
{"id": "2324967", "revid": "640277", "url": "https://it.wikipedia.org/wiki?curid=2324967", "title": "Sir Frederick Burton", "text": ""}
{"id": "2324968", "revid": "339392", "url": "https://it.wikipedia.org/wiki?curid=2324968", "title": "Emmanuel-Th\u00e9odose de La Tour d'Auvergne", "text": ""}
{"id": "2324969", "revid": "287204", "url": "https://it.wikipedia.org/wiki?curid=2324969", "title": "Hungund", "text": " \nHungund \u00e8 una suddivisione dell'India, classificata come \"town panchayat\", di 18.035 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 4' 0 N e 76\u00b0 2' 60 E e ha un'altitudine di 530 .\nSociet\u00e0.\nEvoluzione demografica.\nAl censimento del 2001 la popolazione di Hungund assommava a 18.035 persone, delle quali 9.154 maschi e 8.881 femmine. I bambini di et\u00e0 inferiore o uguale ai sei anni assommavano a 2.315, dei quali 1.227 maschi e 1.088 femmine. Infine, coloro che erano in grado di saper almeno leggere e scrivere erano 11.617, dei quali 6.877 maschi e 4.740 femmine."}
{"id": "2324970", "revid": "287204", "url": "https://it.wikipedia.org/wiki?curid=2324970", "title": "Del Monaco", "text": ""}
{"id": "2324972", "revid": "287204", "url": "https://it.wikipedia.org/wiki?curid=2324972", "title": "Hunsur", "text": " \nHunsur \u00e8 una citt\u00e0 dell'India di 43.893 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 18' 27 N e 76\u00b0 17' 16 E e ha un'altitudine di 791 .\nSociet\u00e0.\nEvoluzione demografica.\nAl censimento del 2001 la popolazione di Hunsur assommava a 43.893 persone, delle quali 22.395 maschi e 21.498 femmine. I bambini di et\u00e0 inferiore o uguale ai sei anni assommavano a 5.366, dei quali 2.790 maschi e 2.576 femmine. Infine, coloro che erano in grado di saper almeno leggere e scrivere erano 30.184, dei quali 16.590 maschi e 13.594 femmine."}
{"id": "2324974", "revid": "767487", "url": "https://it.wikipedia.org/wiki?curid=2324974", "title": "Michel-Victor Acier", "text": "Biografia.\nAcier nacque in una famiglia borgehse composta da Victor Acier e da sua moglie Maria Claude. \nAcier spos\u00f2 Maria Christina Eleonora Wittig (1746-1811) ed ebbe sei figli.\nStudi\u00f2 scultura all'Acad\u00e9mie Royale di Parigi sotto la guida di Etienne M. Falconet e di Louis Claude Vass\u00e9, dove realizz\u00f2 varie statue destinate ad una chiesa in Borgogna, ma le sue attivit\u00e0 principali furono quelle di modellatore di porcellane.\nNel 1759 gareggi\u00f2 per il \"Grand Prix de sculpture\" dell'ex-\u00c9cole Acad\u00e9mique, dopodich\u00e9 si specializz\u00f2 nell'arte plastica pi\u00f9 piccola.\nNel 1764 fu invitato a Meissen nel ruolo di \"Modellmeister\" (maestro modellista) della manifattura reale, in affiancamento a Johann Joachim K\u00e4ndler che gi\u00e0 da tre decenni aveva ideato il tipo di porcellane di Meissen pi\u00f9 peculiare e pi\u00f9 noto: vasellame con decorazioni figurative in rilievo e statuette su tematiche della vita quotidiana.\nUna decina di anni dopo, inizi\u00f2 a sviluppare uno stile autonomo, che sostituiva alle tinte vive e alle mollezze dell'arte ceramica del suo tempo e ai tradizionali temi rococ\u00f2 allegorici o grotteschi elementi neoclassici, caratterizzati per la grazia di modellazione e di composizione, oltrech\u00e9 orientati verso gusti pi\u00f9 borghesi.\nQuesta nuova tendenza ebbe una notevole influenza sullo stile delle porcellane germaniche ed ebbe fortuna anche all'estero, visto che influenz\u00f2 la produzione inglese e francese.\nAcier lavor\u00f2 per Federico II di Prussia realizzando un \"Hautrelief\" in marmo che mostra la morte eroica del generale Schwerin (1783).\nOltre a questi lavori puramente scultorei, Acier \u00e8 stato anche attivo nella produzione di articoli per la tavola.\nLe opere di Acier e dei suoi pi\u00f9 brillanti allievi, sono esposte al Museo di Amburgo, al Museo di Londra, oltrech\u00e9 in altri musei tedeschi e inglesi.\nNel 1780 fu nominato membro dell'Accademia di Dresda e sette anni dopo membro onorario dell'Accademia delle arti di Prussia.\nTra gli allievi di Acier si annoverano Carl Cristoph Punct e Johann Carl Sch\u00f6nheit."}
{"id": "2324977", "revid": "1305772", "url": "https://it.wikipedia.org/wiki?curid=2324977", "title": "Salvacondotto", "text": "Il salvacondotto (anche guidaticum, in epoca medievale) \u00e8 lo strumento, o patente, attraverso il quale veniva garantito il diritto di transito attraverso un territorio a un particolare soggetto. Si trattava solitamente di un documento in forma di lettera, recante il nome del portatore che beneficiava della garanzia, con indicazione dello scopo del viaggio. Era solitamente accompagnato da minacce ritorsive contro chiunque non vi avesse dato s\u00e9guito.\nGuidaticum.\nIndicato in epoca medievale con il termine di \"guidaticum\", il suo uso si diffuse nel XIII secolo, epoca in cui and\u00f2 realmente definendosi e consolidandosi il concetto di linea di frontiera e in cui stava riprendendo vigore, gi\u00e0 in parte dal secolo precedente, il concetto di sovranit\u00e0, affievolito o eclissato nella figura del \"suzerain\" dell'interludio feudale.\nRuolo e scopi.\nLa sua istituzione, e la diffusione del suo uso, ebbero un'importante e positiva influenza nello sviluppo dei traffici mercantili, soprattutto tra il Nord Europa e il Mediterraneo, nel XIII secolo. L'impatto positivo sui traffici di lunga distanza ne fece un efficace strumento di quel sistema economico che \u00e8 stato definito da qualcuno come proto-capitalismo. \nLo strumento del salvacondotto, o del \"guidaticum\", pu\u00f2 essere considerato l'antenato del moderno passaporto. \nSi trattava di uno strumento fondamentale per diversi scopi, ma, soprattutto, era per mezzo di esso che si esprimeva e si consolidava il monopolio della forza e il controllo della mobilit\u00e0: il passaggio da un principio di autodifesa a una forma di protezione e tutela garantita da un'autorit\u00e0, contribuiva ad affermare l'idea della sovranit\u00e0 in capo alla figura che deteneva il potere su un determinato territorio."}
{"id": "2324978", "revid": "110157", "url": "https://it.wikipedia.org/wiki?curid=2324978", "title": "Scenes One Through Thirteen", "text": "Scenes One Through Thirteen \u00e8 un album studio della band indie rock Hot Hot Heat."}
{"id": "2324979", "revid": "23303381", "url": "https://it.wikipedia.org/wiki?curid=2324979", "title": "Guidaticum", "text": ""}
{"id": "2324984", "revid": "102433274", "url": "https://it.wikipedia.org/wiki?curid=2324984", "title": "Super Bowl XV", "text": "Il Super Bowl XV \u00e8 stata finale della stagione della National Football League, giocata il 25 gennaio 1981 al Louisiana Superdome di New Orleans tra i vincitori della National Football Conference (NFC), i Philadelphia Eagles, e quelli della American Football Conference (AFC) gli Oakland Raiders.\nLa gara fu disputata cinque giorni dopo la fine della crisi degli ostaggi in Iran e fu tenuta sotto un fervore patriottico, con le cerimonie pre-partita che celebrarono la fine della crisi.\nI Raiders furono alla loro terza apparizione al Super Bowl dopo avere terminato la stagione regolare con un record di 11\u20135, perdendo il titolo della AFC West in favore dei San Diego Chargers per la classifica avulsa. Oakland raggiunse il Super Bowl battendo nei playoff Houston Oilers, Cleveland Browns e San Diego. Gli Eagles erano alla prima partecipazione al Super Bowl della loro storia dopo una stagione regolare terminata con un bilancio di 12\u20134 e avere superato nella \"post-season\" i Minnesota Vikings e i Dallas Cowboys.\nLanciati da due passaggi da touchdown del quarterback Jim Plunkett, i Raiders si portarono in vantaggio per 14-0 nel primo quarto, da cui gli Eagles non riuscirono mai a recuperare. Il linebacker di Oakland Rod Martin intercett\u00f2 anche il quarterback di Philadelphia Ron Jaworski per tre volte, un record del Super Bowl. Plunkett fu nominato Super Bowl MVP lanciando 13 passaggi su 21 per 266 yard con 3 touchdown e correndo per 9 yard. Questi divenne il secondo vincitore dell'Heisman Trophy a vincere tale riconoscimento dopo Roger Staubach nel Super Bowl VI.\nIl Super Bowl XV fu il primo visto in Italia, trasmesso da Canale 5: il commento fu affidato a Marco Lucchini, mentre il programma di presentazione fu condotto da Mike Bongiorno.\nFormazioni titolari.\n Membro della Pro Football Hall of Fame"}
{"id": "2324990", "revid": "228587", "url": "https://it.wikipedia.org/wiki?curid=2324990", "title": "Super Bowl XVIII", "text": "Il Super Bowl XVIII \u00e8 stata la finale della stagione della National Football League giocata il 22 gennaio 1984 al Tampa Stadium di Tampa tra i vincitori della National Football Conference (NFC), i Washington Redskins, e della American Football Conference (AFC), i Los Angeles Raiders. I Raiders sconfissero i favoriti Redskins con un punteggio di 38\u20139. I 38 punti segnati dai Raiders e il margine di vittoria di 28 punti furono nuovi record dell'evento; al 2013, rimangono il maggior numero di punti segnati da una squadra della AFC nel Super Bowl e l'unica vittoria di un Super Bowl di una squadra con sede a Los Angeles.\nI Redskins giunsero alla partita come campioni in carica e dopo aver terminato la stagione regolare con un record di 14-2, il migliore della lega, guidando la lega nel minor numero di yard su corsa concesse e stabilendo l'allora record di 541 punti segnati in stagione. I Raiders erano alla loro seconda stagione a Los Angeles dal loro trasferimento da Oakland nel 1982 e avevano terminato la stagione regolare con un record di 12-4.\nI Redskins dati favoriti per 3 a 1 furono sconfitti per 38\u20139 dai Raiders in maglia nera, con il Super Bowl XVIII che divenne conosciuto con il nome di \"Black Sunday\". I Raiders superarono ampiamente i Redskins in yard totali guadagnate 385 a 283. Los Angeles si port\u00f2 in vantaggio 21-3 all'intervallo, grazie ai touchdown di Derrick Jensen su recupero di un punt bloccato e un intercetto di Jack Squirek a sette secondi alla fine del primo tempo. Il running back Marcus Allen dei Raiders fu nominato MVP del Super Bowl, il terzo vincitore dell'Heisman Trophy a vincere tale riconoscimento, correndo 20 volte per 191 yard con 2 touchdown e 2 ricezioni per 18 yard.\nDurante questa edizione fu mandato in onda lo spot girato da Ridley Scott, per pubblicizzare il primo computer Macintosh di Apple.\nFormazioni titolari.\nLos Angeles Raiders.\nJim Plunkett QB - Kenny King RB - Marcus Allen RB - Cliff Branch WR - Malcolm Barnwell WR - Bruce Davis LT - Charley Hannah LG - Dave Dalby C - Mickey Marvin RG - Henry Lawrence RT - Todd Christensen TE.\nHowie Long LE - Reggie Kinlaw NT - Lyle Alzado RE - Ted Hendricks LOLB - Matt Millen LILB - Bob Nelson RILB - Rod Martin ROLB - Lester Hayes LCB - Mike Haynes RCB - Mike Davis SS - Vann McElroy FS.\nWashington Redskins.\nJoe Theismann QB - John Riggins RB - Art Monk WR - Charlie Brown WR - Joe Jacoby LT - Russ Grimm LG - Jeff Bostic C - Mark May RG - George Starke RT - Don Warren TE - Rick Walker TE.\nTodd Liebenstein LE - Dave Butz LDT - Darryl Grant RDT - Dexter Manley RE - Mel Kaufman LOLB - Neal Olkewicz MLB - Rich Milot ROLB - Anthony Washington LCB - Darrell Green ROLB - Ken Coffey SS - Mark Murphy FS."}
{"id": "2325001", "revid": "1439131", "url": "https://it.wikipedia.org/wiki?curid=2325001", "title": "Mercedes 6/25/40 PS", "text": "La 6/25/40 PS \u00e8 un'autovettura di fascia alta prodotta tra il 1921 al 1925 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nNella storia dell'automobile, la \"6/25/40 PS\" occupa un posto assai importante, in quanto si tratta della prima autovettura sovralimentata prodotta in serie.\nTale soluzione, che in quel caso era ottenuta esclusivamente tramite l'impiego di un compressore volumetrico, in precedenza era adottata dalla \"Daimler\" principalmente nelle applicazioni di tipo aeronautico, ma ben presto ci si rese conto della sua effettiva efficacia anche in campo automobilistico, poich\u00e9 consentiva di ottenere potenze elevate su motori di cilindrata limitata.\nCome in tutte le vetture sovralimentate prodotte negli anni venti del XX secolo, la denominazione (laddove era costituita da cifre indicanti le caratteristiche di potenza) era composta da tre cifre: la prima indicava la potenza fiscale, la seconda indicava la potenza del motore in configurazione aspirata e la terza indicava la potenza massima a compressore inserito. In effetti, questo motore, come molti altri motori sovralimentati dell'epoca, possedeva un dispositivo che consentiva di inserire il compressore solo quando si affondava al massimo sul pedale dell'acceleratore, mentre a regimi bassi il compressore rimaneva inattivo.\nIn realt\u00e0 la \"6/25/40 PS\" non esord\u00ec subito con tale denominazione. Anche se fu questa la denominazione pi\u00f9 nota oggigiorno, questa vettura fu lanciata inizialmente come 6/25 PS. La terza cifra relativa alla potenza massima a compressore inserito venne aggiunta solo nel 1924.\nIl propulsore della \"6/25/40 PS\" era un quadricilindrico a monoblocco (non pi\u00f9 biblocco come in precedenza) da 1.6 litri, in grado di erogare fino a 40 CV di potenza massima. Tra le soluzioni pi\u00f9 moderne, oltre al compressore volumetrico troviamo la distribuzione monoalbero in testa con valvole in testa disposte a V.\nCaratteristiche tecniche.\nQueste erano le specifiche della \"6/25/40 PS\":\nNella seconda met\u00e0 del 1924, la potenza del motore venne leggermente ridotta, dando origine alla 6/25/38 PS. La \"6/25/40 PS\" fu tolta di produzione alla fine del 1925: il suo posto verr\u00e0 preso l'anno seguente dalla Mercedes-Benz 8/38 PS.\nMercedes 6/40/65 PS.\nNel solo anno 1924 venne introdotta una versione spinta derivata dal modello di normale produzione: la 6/40/65 PS. Prodotto unicamente con carrozzeria spider, questo modello era equipaggiato da una versione a corsa corta del 1.6 montato sulla \"6/25/40 PS\". Questo motore aveva una cilindrata di 1499\u00a0cm\u00b3 (68x103 mm), quindi minore di quello della \"6/25/40 PS\", ma rivisitato in profondit\u00e0, in modo da arrivare ad erogare ben 65\u00a0CV di potenza massima a 2800 giri/min (40\u00a0CV in modalit\u00e0 aspirata). Tra le altre differenze troviamo il retrotreno a balestre semiellittiche e la frizione a doppio cono anzich\u00e9 a cono singolo. Inoltre, l'impianto frenante non agiva pi\u00f9 sull'albero di trasmissione, ma su avantreno e retrotreno.\nLa velocit\u00e0 massima della \"6/40/65 PS\" era di 120\u00a0km/h, notevole per l'epoca."}
{"id": "2325003", "revid": "767487", "url": "https://it.wikipedia.org/wiki?curid=2325003", "title": "Chacao", "text": "Chacao \u00e8 un comune del Venezuela nello stato di Miranda. \u00c8 uno dei cinque comuni che compongono il Distretto Metropolitano di Caracas. Confina con i comuni di Libertador e Baruta ad ovest, di Sucre ad est, di El Hatillo a sud e con lo stato di Vargas a nord.\nHa una popolazione di 61.213 abitanti.\nGeografia fisica.\nClima.\nIl clima \u00e8 subtropicale, la temperatura media annuale di 28\u00a0\u00b0C con punte massime di 35-40\u00a0\u00b0C nella stagione secca. Il comune \u00e8 sito ad un'altitudine di 897 m s.l.m. ma il punto pi\u00f9 alto giunge a oltre 2000\u00a0m di altezza (Pico El \u00c1vila). Le precipitazioni sono del tutto assenti nella stagione secca che va da fine novembre agli inizi di maggio, segue la stagione umida, durante la quale le precipitazioni sono pi\u00f9 intense, spesso a carattere temporalesco di tipo tropicale, ma il comune come l'intero Venezuela \u00e8 esente da fenomeni climatici tipici dell'area caraibica come gli uragani.\nSettori.\nAltamira dove \u00e8 presente l'omonima piazza, Los Palos Grandes moderno settore vicino all'ingresso del grande Parque del Este, La Castellana, Campo Alegre, Chacaito, Chuao, El Rosal, e il Country Club, zona esclusiva dove vive la classe pi\u00f9 agiata della societ\u00e0 venezuelana.\nStoria.\nChacao venne fondata quando inizi\u00f2 a trasferirvisi la popolazione rimasta senza tetto per la distruzione causata dal terremoto nel Distretto Capitale l'11 giugno 1641.\nDopo essere stata parte, prima del Distretto Federale, poi del Distretto di Sucre, a seguito della riforma del 1989, nel gennaio del 1992 Chacao divent\u00f2 comune e, a fine anno, si realizzarono le prime elezioni dirette del sindaco di Chacao che videro come vincitrice l'ex Miss Universo Irene S\u00e1ez.\nEconomia.\nIl tasso di povert\u00e0 \u00e8 appena al 4,5% della popolazione, contro una media nazionale intorno al 28%, risultando tra i pi\u00f9 bassi del Sud America.\nIl comune ha un'economia basata sui servizi finanziari, bancari e assicurativi, in quanto ospita le sedi di numerose societ\u00e0 venezuelane e straniere (come le statunitensi 3M e Hp e Citigroup e la banca rappresentante Citibank). Vi hanno sede anche alcuni uffici governativi, come il Ministero dei Trasporti e delle Comunicazioni.\nChacao si caratterizza anche per la sua vocazione commerciale, che va dai piccoli esercizi al dettaglio ai pi\u00f9 grandi centri commerciali della nazione come il Sambil Caracas.\n\u00c8 anche il comune con la pi\u00f9 sviluppata rete di ristorazione, che offre una vastissima scelta, dai locali etnici ai soliti italiani, ai francesi, colombiani, indiani, cinesi, giapponesi, arabi, fino alle popolari catene di fast food americane come McDonald's, Burger King e Wendy's.\nMeritano un cenno particolare anche le farmacie, presenti in gran numero sotto forma di grandi empori sul modello statunitense. Le pi\u00f9 famose sono Farmatodo, Locatel Automercado de Salud, Farmacia FASA e l'americana GNC Live Well, per culturisti e sportivi.\nDa segnalare anche il costante sviluppo edilizio con la continua apertura di cantieri per la costruzione di nuovi condomini, grattacieli, centri commerciali e finanziari.\nChacao \u00e8 anche sede della societ\u00e0 cinematografica Bolivar Films.\nLa Borsa di Caracas.\nA Chacao ha sede la Borsa valori di Caracas, fondata il 21 gennaio 1947, operativa in modalit\u00e0 totalmente elettronica dal 1992 attraverso il sistema SATB e aggiornato nel 1999 sal nuovo sistema SIBE, dopo San Paolo del Brasile \u00e8 il secondo centro di speculazione finanziaria nell'area sudamericana, la sede \u00e8 in Avenida Tamanaco.\nInfrastrutture e trasporti.\nI trasporti pubblici offrono in primo luogo la metropolitana (stazioni di Chaca\u00edto, Chacao, Altamira e Miranda) quindi la rete comunale di autobus del servizio pubblico, con fermate prestabilite, e la rete di autobus della citt\u00e0 di Caracas che sono un servizio privato con fermate a richiesta.\nVi sono poi i taxi, oggi affiancati anche dalle mototaxi, che si dividono in ufficiali, con prenotazioni via telefono e auto di color bianco con scritta taxi ufficiale e il recapito telefonico sulla carrozzeria, e non ufficiali. Questi viaggiano su normali autovetture e sono molto diffusi in quanto meno costosi.\nCriminalit\u00e0.\nChacao vanta un servizio di polizia particolarmente efficace, per il quale la stessa amministrazione ha coniato uno slogan nel quale il comune si definisce un \"territorio sicuro\" (\"Chacao Territorio Seguro\"). E le statistiche, se confrontate a quelle del resto della metropoli venezuelana, danno ragione alla stessa amministrazione che cos\u00ec tutela i suoi abitanti e anche la sua grande vocazione commerciale che richiama qui molta gente da tutta Caracas.\nAmministrazione.\nParrocchie.\nIl comune di Chacao ha un'unica parrocchia, omonima.\nIl sindaco.\nIl sindaco attuale Emilio Grater\u00f3n Colmenares, espressione del partito Voluntad Popular, come i suoi predecessori \u00e8 politicamente schierato a destra e fa parte dell'ala liberale, socialdemocratica in opposizione al Governo Nazionale di sinistra presieduto da Ch\u00e1vez."}
{"id": "2325010", "revid": "287204", "url": "https://it.wikipedia.org/wiki?curid=2325010", "title": "Del Prete", "text": ""}
{"id": "2325020", "revid": "80598", "url": "https://it.wikipedia.org/wiki?curid=2325020", "title": "Bixio Cherubini", "text": "\u00c8 entrato nella storia della musica leggera italiana come autore di \"evergreen\" come \"Violino tzigano\", \"Mamma\", \"Tango delle capinere\" e \"Vola colomba\".\nNel corso della sua carriera ha usato anche gli pseudonimi \"Liman\", \"Carlo Alberto Liman\", \"Pasquale Caliman\", \"Stilos\".\nBiografia.\nFiglio e nipote di due garibaldini (questa la causa del nome particolare), discendente del compositore Luigi Cherubini, dopo aver interrotto gli studi a Rieti per arruolarsi come volontario nella Prima guerra mondiale come pilota, inizi\u00f2 a scrivere i primi testi al termine del conflitto, pubblicando una raccolta di poesie, \"Canti in grigioverde\".\nNel 1919 si trasferisce a Roma per frequentare l'Universit\u00e0 e lavorare alle Poste, ma in realt\u00e0 si dedica alla musica leggera (contro il volere del padre, docente universitario, che lo vorrebbe laureato), iscrivendosi nel 1920 alla SIAE e scrivendo alcune canzoni, tra le quali riscuote particolare successo il brano \"Ciondolo d'oro\", su musica di Guglielmetti: proprio per questo motivo Cherubini decide di abbandonare gli studi. \nNel 1927 si trasferisce a Milano, e in breve tempo consolida la sua carriera con altri brani di grande successo, spesso sulle musiche del Maestro Dino Rulli, quali \"Apaches\", \"Mim\u00ec\", \"Yvonne\", \"Fox trot della nostalgia\" o del Maestro Alfredo Del Pelo, come \"Biondo corsaro\" (del 1924), e decide di fondare le edizioni musicali La Casa della Canzone.\nNel 1923 conosce a Roma il compositore napoletano Cesare Andrea Bixio, che gli viene presentato da Trilussa e con cui inizia una lunga e prolifica collaborazione gi\u00e0 nel 1925 con le canzoni \"Siberiana\", \"Nuvola\" e \"L'ultima java\": negli anni successivi arriveranno i successi maggiori per la coppia, con brani come \"Tango delle capinere\", \"La canzone dell'amore\", \"Trotta cavallino\", \"Violino tzigano\", \"Lucciole vagabonde\", \"La mia canzone al vento\", \"Valzer dell'organino\", \"Madonna fiorentina\", \"Miniera\", \"Signora fortuna \" e, soprattutto, \"Mamma\", divenendo quindi, prima del secondo conflitto, il paroliere pi\u00f9 importante per le canzoni di Gabr\u00e8, Silvana Fioresi, Oscar Carboni, Beniamino Gigli, il Trio Lescano, Luciano Virgili, Luciano Tajoli, Achille Togliani e Natalino Otto.\nRaccoglie inoltre una delle pi\u00f9 grosse collezioni italiane di dischi a 78 giri, con tutte le versioni incise delle sue canzoni ed altri, superando i 5000 pezzi: durante un bombardamento per\u00f2 questa collezione viene completamente distrutta.\nNel 1943 aderisce alla Resistenza, aggregandosi al comando partigiano di Val\nMarchirolo, nel Varesotto, per poi riprendere l'attivit\u00e0 nel secondo dopoguerra.\nNel 1948 fond\u00f2 l'UNCLA (Unione Nazionale Compositori Librettisti e Autori), della quale rester\u00e0 presidente sino al 1987, anno della sua morte (causata da un edema polmonare). Fu inoltre autore di \"Spazzacamino\", \"Quell'uccellin che vien dal mare\" e, insieme a Carlo Concina, di \"Vola colomba\", brano con cui Nilla Pizzi vinse il Festival di Sanremo 1952.\nCompose i testi di altri brani presentati alla manifestazione ligure, tra i quali conquistano la medaglia d'argento \"Campanaro\" (1953) ed \"Il torrente\" (1955), che Bixio firma con lo pseudonimo Carlo Alberto Liman (a volte citato come Pasquale Caliman) in quanto il regolamento dell'epoca impediva di partecipare alla gara con pi\u00f9 di un pezzo, e in quell'edizione Bixio aveva gi\u00e0 firmato \"ufficialmente\" la canzone \"Sentiero\".\nNel 1974 scrive l'ultima canzone insieme a Cesare Andrea Bixio, \"Quando riascolterai questa canzone\", incisa da Achille Togliani.\nNel 2009, in occasione del 110\u00ba anniversario della sua nascita, la sua citt\u00e0 natale, Leonessa, gli ha dedicato una serie di iniziative per ricordarne la memoria.\nBixio Cherubini ha avuto quattro figlie: Graziella, Ornella, Gabriella e Fiorella (quest'ultima cantante con lo pseudonimo Fiorella Bini)."}
{"id": "2325027", "revid": "1305772", "url": "https://it.wikipedia.org/wiki?curid=2325027", "title": "Nicola Pagliara", "text": "Biografia.\nDopo aver trascorso la sua adolescenza a Trieste, nel 1947 si trasferisce a Napoli. Nel 1958 consegue la laurea in Architettura con una tesi sul liberty napoletano dell'inizio \u2018900. Dopo gli studi intraprende la carriera universitaria conseguendo, nel 1969, la libera docenza. Nel 1977 ottiene la cattedra di \"Professore Ordinario di Progettazione Architettonica\". \nNel 1979 \u00e8 insignito dal Presidente della Repubblica Sandro Pertini del premio per l'Architettura dell'Accademia nazionale di San Luca di cui \u00e8 accademico ordinario.\nNel 1997 in occasione delle elezioni amministrative, fu inizialmente indicato tra i candidati alla carica di sindaco per il Comune di Napoli.\nNel corso della sua lunga carriera ha pubblicato numerosi saggi sull'architettura e diversi album di progetti. Ultimo in ordine di tempo \u00e8 il suo \"Dieci lezioni di architettura\" edito da Clean (2007). \nAutore di numerose opere, tra cui le famose \"Torri del Banco di Napoli\" al Centro Direzionale di Napoli, le architetture di Nicola Pagliara sono state ospitate e recensite dalle pi\u00f9 importanti riviste nazionali ed internazionali.\nTra le sue opere troviamo la Chiesa dell'Annunziata a Colobraro (Mt) del 1967-1979, l'Impianto di sollevamento delle acque AMAN allo Scudillo di Capodimonte a Napoli (1978-83) e il \"Grand Hotel\" \"di Salerno\" (2007), un'opera architettonica imponente, con una caratteristica forma a prua di nave che si estende sul Golfo di Salerno e la Biblioteca del polo scientifico e tecnologico dell'Universit\u00e0 degli Studi di Salerno (2013).\nMuore a Napoli, il 9 maggio 2017 a 83 anni all'ospedale Fatebenefratelli, dove era ricoverato in seguito a una caduta in casa avvenuta una settimana prima."}
{"id": "2325062", "revid": "33689", "url": "https://it.wikipedia.org/wiki?curid=2325062", "title": "Colle Oppio", "text": "Il Colle Oppio, a Roma, \u00e8 una delle tre alture che, con Fagutal e Cispius, costituivano il \"Mons Esquilinus\". \u00c8 adibito a parco pubblico dal 1871.\nVicende storiche.\nIl colle fu sede di uno dei villaggi da cui sorse Roma, e la memoria di questa sorta di nobilt\u00e0 civile era ancor viva in epoca repubblicana, stando ad un'iscrizione ritrovata presso le Sette Sale, alle Terme di Traiano, che cita il restauro del \"sacellum compitale\" fatto a spese degli abitanti (\"de pecunia montanorum\").\nNella suddivisione augustea della citt\u00e0 il \"Mons Oppius\" fu compreso nella \"Regio III\", denominata \"Isis et Serapis\" dal grande tempio che sorgeva alle sue pendici sudorientali, tra le odierne via Labicana e via Merulana.\nGi\u00e0 sede (in direzione del \"Vicus Suburanus\") del Portico di Livia, l'altura fu occupata in epoca neroniana dalla Domus aurea e dalle successive Terme di Tito e di Traiano. Vi si stabilirono poi, in epoca cristiana, il \"Titulus Eudoxiae\" (odierno San Pietro in Vincoli) e il \"Titulus Equitii\" (oggi San Martino ai Monti).\nOggi appartiene al rione Monti, di cui costituisce il polmone verde, ed \u00e8 compreso tra via Labicana, via degli Annibaldi, via Cavour, via Giovanni Lanza, via Merulana. Le strade circostanti furono intensamente edificate tra fine ottocento e inizio novecento, mentre le emergenze archeologiche (quanto ne rimaneva, almeno, dalle spoliazioni) furono incluse nel vasto Parco del Colle Oppio, che digrada verso la valle del Colosseo.\nI giardini pubblici.\nNel 1871, nell'ambito della riorganizzazione urbanistica a seguito dell'istituzione di Roma capitale, l'area venne destinata a giardini pubblici.\nMa fu sotto la dittatura fascista, negli anni che vanno dal 1928 al 1936, che Colle Oppio assunse l'assetto attuale. L'architetto paesaggista Raffaele De Vico fu il progettista che se ne occup\u00f2.\nL'estensione dei giardini \u00e8 di 11 ettari; ingressi: viale del Monte Oppio, via delle Terme di Traiano, via Mecenate, via Labicana, via Nicola Salvi, via delle Terme di Tito."}
{"id": "2325064", "revid": "438678", "url": "https://it.wikipedia.org/wiki?curid=2325064", "title": "Frank Marocco", "text": "\u00c8 conosciuto come uno dei fisarmonicisti pi\u00f9 registrati nel mondo.\nFrank Marocco \u00e8 cresciuto a Waukegan, una citt\u00e0 vicino a Chicago. All'eta di 7 anni i suoi genitori l'iscrissero ad una scuola per principianti di fisarmonica.\nIl suo primo insegnante fu George Stefani che insegn\u00f2 al giovane fisarmonicista per 9 anni. Anche se inizi\u00f2 lo studio della musica classica, Stefani incoraggi\u00f2 Marocco ad esplorare altri generi musicali. Oltre alla fisarmonica, Frank studi\u00f2 Pianoforte e Clarinetto, cos\u00ec come teoria musicale, armonia e composizione. Pi\u00f9 tardi studi\u00f2 con Andy Rizzo un conosciuto fisarmonistica ed insegnante americano.\nVita privata.\nFrank ha vissuto fino alla morte con la moglie Anne nel quartiere di Silver Lake a Los Angeles e avevano 3 figlie, Cyntia, Lisa e Venetia. Cyntia ha seguito la carriera musicale studiando flauto. All'et\u00e0 di 13 anni si \u00e8 distinta per essere la pi\u00f9 giovane strumentista all'American Youth Symphony diretta da Mehli Mehta. Lisa attratta dalla danza \u00e8 diventata una \"skater\" professionista girando per varie stagioni con gli Ice Capades. Venetia \u00e8 una insegnante di fisioterapia e ora una insegnante di scuola. Tutte e tre le figlie sono sposate.\n\u00c8 scomparso nel 2012 all'et\u00e0 di 81 anni."}
{"id": "2325065", "revid": "709565", "url": "https://it.wikipedia.org/wiki?curid=2325065", "title": "Liberatrici", "text": "Liberatrici (\"Lady Liberators\") \u00e8 un gruppo di personaggi dei fumetti, creato da Roy Thomas (testi) e John Buscema (disegni), pubblicato dalla Marvel Comics. \u00c8 apparso la prima volta in \"The Avengers\" (prima serie) n. 83 (dicembre 1970).\nStoria del gruppo.\nGruppo di Valchiria (Silver Age).\nUna notte Wasp fa ritorno alla base dei Vendicatori e vi trova Natasha Romanoff, Scarlet, Medusa e Valchiria che le annunciano che d'ora in avanti quella sar\u00e0 il quartier generale delle \"Liberatrici\", che hanno deciso di emanciparsi da quella che definiscono \u201cla supremazia maschile\u201d. Valchiria ricorda quando veniva sottovalutata ed ignorata dal \"Dr. T.W. Erwin\" alla Miskatonic University e quando, avendo inalato una misteriosa sostanza, acquis\u00ec la sua forza sovrumana. Valchiria convince le altre donne a considerare i Vendicatori, in quanto maschi, loro nemici sottolineando come tutte le azioni eroiche che esse hanno compiuto accanto ai compagni siano poi state attribuite solo ai supereroi. Le Liberatrici si allontanano a bordo della biga di Valchiria, trainata da 2 stalloni bianchi in grado anche di volare.\nNella periferia di Rutland (Vermont), nella casa di \"Tom Fagan\" si sta svolgendo una festa in maschera per Ognissanti sul tema dei Vendicatori: Roy e Jeanie Thomas si presentano travestiti da Uomo Ragno e Mister Fantastic. Visione, Pantera Nera, Quicksilver e Golia (Clint Barton) prendono parte sia alla festa sia alla sfilata che attraversa le vie cittadine, non sapendo che la parata \u00e8 seguita anche dai Signori del male: Klaw, l'Uomo Radioattivo, Melter e Whirlwind (noto come Ciclone Umano). I Signori del male attaccano il carro di Tom Fagan per rapire il Dr. Erwin, famoso per le sue ricerche sul tempo parallelo, e i Vendicatori intervengono per fermarli ma hanno la peggio. Le Liberatrici arrivano appena in tempo. Wasp, con il suo pungiglione di vespa, colpisce agli occhi Melter, che stava quasi dissolvendo il corpo di Visione con il catrame bollente delle strade. Vedova Nera salva Pantera Nera da Klaw. Medusa va ad aiutare Quicksilver: blocca Whirlwind con i capelli e lo mette KO. Scarlet salva Golia neutralizzando con un sol colpo l'Uomo Radioattivo.\nMa quando la situazione sembra ormai risolta, le donne si voltano contro i Vendicatori: Medusa attacca Quicksilver; Vedova Nera e Wasp attaccano Pantera Nera; Valchiria, al grido di \"Tutti contro i maschi sciovinisti\", colpisce con la sua lancia Visione e Golia. I Vendicatori vengono sconfitti e legati. Il Dr Erwin mostra alle sue salvatrici l'invenzione che i Signori del male volevano sottrargli: si tratta di un proiettore del tempo parallelo potenziato da un'unit\u00e0 energetica. Valchiria all'improvviso blocca le compagne con un incantesimo e rivela di essere in realt\u00e0 la Maga e di volere l'apparecchio del Dr. Erwin per poter essere condotta in tempi e luoghi paralleli. La Maga racconta e ripercorre gli eventi che l'hanno portata l\u00ec: dopo aver tentato invano di conquistare Asgard lei e l'Esecutore Skurge furono condannati da Odino all'esilio in una terra sterile e al dimezzamento dei poteri; la Maga fu per\u00f2 abbandonata anche dall'Esecutore e giur\u00f2 vendetta contro tutti i maschi. Con l'apparecchio di Erwin ella intende tornare ad Asgard e ai suoi poteri. Lancia quindi un incantesimo per uccidere i Vendicatori ma Scarlet la circonda con la sua sfera magica riflettendole contro la sua stessa magia e l'Incantatrice esplode.\nGruppo di She-Hulk (Modern Age).\nShe-Hulk chiese l'aiuto di altre supereroine per catturare l'Hulk Rosso, fortissimo mostro che nessuno \u00e8 riuscito a sconfiggere, nemmeno eroi come Iron Man e Thor.\nInizialmente solo Thundra e la Valchiria hanno risposto all'appello di Jen, ma in seguito anche la Donna invisibile, Tempesta, la Vedova Nera, la Donna Ragno, Dazzler, Hellcat, Risque e Tigra si sono unite alla cattura del gigante rosso."}
{"id": "2325068", "revid": "76963", "url": "https://it.wikipedia.org/wiki?curid=2325068", "title": "Iddo Goldberg", "text": "Biografia.\nHa interpretato diversi ruoli in produzioni cinematografiche e televisive, tra cui Ben nella serie televisiva britannica \"Diario di una squillo per bene\" dal 2007 al 2011.\nNel giugno 2012 sposa l'attrice Ashley Madekwe, con cui dal 2014 al 2017 recita nella serie televisiva \"Salem\". Nel 2015 compare nella serie \"Supergirl\", nei panni di Red Tornado, ed \u00e8 tra i protagonisti della miniserie \"Tut - Il destino di un faraone\" nel ruolo di Lagus.\nNel 2017 entra a far parte del cast della serie Amazon \"The Last Tycoon\", tratta dall'ultimo romanzo di Francis Scott Fitzgerald \"Gli ultimi fuochi\", impersonando il ruolo del regista Fritz Lang. Il 9 settembre 2017 la serie viene cancellata dopo una sola stagione prodotta. Nel 2020 \u00e8 nel cast della serie \"Snowpiercer\", distribuita internazionalmente da Netflix.\nDoppiatori italiani.\nNelle versioni in italiano, Iddo Goldberg \u00e8 stato doppiato da:"}
{"id": "2325073", "revid": "129019", "url": "https://it.wikipedia.org/wiki?curid=2325073", "title": "Golondrinas", "text": "Le golondrinas sono imbarcazioni da diporto che si trovano nel porto della citt\u00e0 di Barcellona e che permettono di costeggiare la citt\u00e0 catalana e di goderne il profilo dal mare. \nL'idea della creazione di queste imbarcazioni venne a Feliciana Go\u00f1i, che diede loro il nome di \"golondrinas\" (\"rondini\", in italiano). Vennero inaugurate nel 1888 durante l'Esposizione Universale di Barcellona e in un primo momento il servizio disponeva di tre sole barche, azionate da un motore a vapore e con una capacit\u00e0 di venti passeggeri, seduti allo stesso livello al di sotto di un ponte di legno per esser protetti dagli agenti atmosferici.\nIl pi\u00f9 grave incidente si \u00e8 verificato nel novembre 1922, quando una collisione tra una barca e una \"golondrina\" provoc\u00f2 dieci morti e diversi feriti.\nL'imbarcadero si trova nella \"Pla\u00e7a Portal de la Pau\" di fronte al monumento a Colombo, alla fine de Las Ramblas."}
{"id": "2325080", "revid": "119584316", "url": "https://it.wikipedia.org/wiki?curid=2325080", "title": "Pocket Cube", "text": "Il Pocket Cube (2\u00d72\u00d72) \u00e8 una versione alternativa del cubo di Rubik composto da 4 quadrati per faccia anzich\u00e9 9; il cubo consiste di 8 pezzi, tutti angolari.\nStoria.\nNel marzo 1970, Larry D. Nichols invent\u00f2 un \"puzzle con i pezzi rotabili in gruppi\" di dimensioni 2\u00d72\u00d72, e ne deposit\u00f2 una domanda di brevetto canadese. Il cubo di Nichols era tenuto insieme da dei magneti. A nichols venne riconosciuto lo l'11 aprile 1972, due anni prima che Rubik inventasse il suo rompicapo.\nNichols assegn\u00f2 il suo brevetto al suo datore di lavoro, la Moleculon Research Corp., che fece causa alla Ideal nel 1982. Nel 1984, la Ideal perse la causa di violazione di brevetto e fece ricorso in appello. Nel 1986, la corte d'appello decret\u00f2 che il cubo 2\u00d72\u00d72 di Rubik violava il brevetto di Nichols, ma revoc\u00f2 la sentenza per il cubo 3\u00d73\u00d73.\nPermutazioni.\nLe permutazioni di 8 angoli possibili sono 8 fattoriale posizioni e 7 dei cubi possono essere indipendentemente ruotati con 37 posizioni. Non c'\u00e8 niente che fissa l'orientamento del cubo nello spazio e questo riduce le posizioni di un fattore 24 (6\u00d74 poich\u00e9 sei sono le facce che possono stare in alto e 4 quelle davanti). Quindi il numero di permutazioni possibile \u00e8\nformula_1\nMetodi risolutivi.\nCi sono parecchi metodi che si possono usare per risolvere il 2\u00d72. . Entrambi i metodi sono provati con un potenziale di 4-5 secondi di media. Ultimamente sono stati introdotti metodi pi\u00f9 complessi e ancora pi\u00f9 veloci: il CLL e l'EG.\nMetodo a strati.\nAnche noto come \"LBL\" (\"Layer-By-Layer\", \"strato-per-strato\"), \u00e8 il metodo pi\u00f9 semplice per risolvere il cubo 2\u00d72\u00d72, equivalente al metodo a strati utilizzato nel caso del cubo 3\u00d73\u00d73. Costituisce una versione ridotta del metodo CFOP, riducendosi a tre soli passaggi:\nMetodo Guimond.\nLa strategia di risoluzione \u00e8 composta da 4 fasi:\nMetodo Ortega.\nIl metodo Ortega \u00e8 una versione pi\u00f9 avanzata del metodo a strati, in cui i due strati del cubo vengono completati contemporaneamente. Il numero medio di mosse richiesto per completare il cubo con questo metodo \u00e8 20. Il metodo Ortega costituisce un metodo di risoluzione intermedio, ed \u00e8 composto da tre passaggi:\nDisputa sul nome.\nIl metodo prende il nome da Victor Ortega, speedcuber ceco che lo rese popolare all'inizio degli anni 2000. Nel dicembre 2001, lo speedcuber Josef Jel\u00ednek aggiunse al proprio sito web il metodo \"Corners First\" di Ortega, come soluzione del cubo 3\u00d73\u00d73. Lo stesso Jel\u00ednek aveva gi\u00e0 proposto un metodo per risolvere prima gli angoli del cubo con un approccio simile al metodo di Ortega. Il sito di Jel\u00ednek ha sempre sostenuto che il metodo di Ortega fosse \"basato su \"Winning Solution\", di Minh Thai\" (libro del 1982 scritto dal vincitore del primo campionato del mondo del cubo di Rubik dello stesso anno). Il metodo venne adottato dagli appassionati del cubo 2\u00d72\u00d72 e divenne noto come \"metodo Ortega\".\nNel 2015, lo speedcuber e YouTuber Christopher Olson fece delle ricerche sull'origine del metodo Ortega. Olson scopr\u00ec che Jeffrey Varasano, detentore del record statunitense con il cubo di Rubik nel 1981, aveva proposto un nuovo metodo \"Corners First\" nel suo libro \"Jeff Conquers the Cube in 45 Seconds: And You Can Too!\" (ISBN 0812870972). Il metodo di Jeffrey era simile a quello utilizzato da Minh Thai per vincere il World Rubik's Cube Championship 1982, tuttavia Olson not\u00f2 che riportava gli stessi passaggi presenti nel metodo proposto successivamente da Ortega. Questo port\u00f2 Olson a pubblicare un video, il 23 agosto 2015, per proporre di rinominare il metodo come \"metodo Varasano\". Tuttavia, il nome non divenne altrettanto popolare e il metodo \u00e8 ancora diffusamente chiamato \"Ortega\", nonostante venga occasionalmente citato come \"metodo Ortega-Varasano\".\nMetodo CLL.\nQuesto metodo \u00e8 un metodo pi\u00f9 complesso e ancora pi\u00f9 veloce del Guimond. Le fasi principali sono 2:\nMetodo EG.\nNuovo metodo sperimentale inventato da due speedcuber, Erik Akkersdijk (ex-detentore del record 2\u00d72\u00d72 sul singolo con un tempo di 0\"96) e Gunnar Krig (ex detentore del record sul singolo del 3\u00d73 con una mano), insieme al CLL \u00e8 il metodo pi\u00f9 veloce, ma anche quello pi\u00f9 complesso. Il metodo si sviluppa in due fasi:\nL'unica differenza con il metodo CLL \u00e8 che la prima faccia non deve essere per forza orientata, ma questo aumenta in modo sostanziale gli algoritmi da imparare. Questo \u00e8 il metodo pi\u00f9 complesso in assoluto con circa 120 algoritmi da imparare.\nRecord.\nIl record mondo per la risoluzione di un cubo 2\u00d72\u00d72 \u00e8 di 0,49 secondi, ottenuto dal polacco Maciej Czapiewski il 20 marzo 2016 ai \"Grudzi\u0105dz Open 2016\".\nIl record del mondo per la media su 5 risoluzioni (esclusi il tempo pi\u00f9 lento e il tempo pi\u00f9 veloce) \u00e8 di 1,21 secondi ed \u00e8 stato ottenuto dal danese Martin V\u00e6dele Egdal il 21 ottobre 2018 ai \"Kjeller Open 2018\" con i seguenti tempi (fra parentesi i tempi esclusi dal conteggio della media): (1,06); 1,09; (1,64); 1,47; 1,07."}
{"id": "2325086", "revid": "6923", "url": "https://it.wikipedia.org/wiki?curid=2325086", "title": "Pierino Porcospino", "text": "Pierino Porcospino, (titolo originale Der Struwwelpeter) \u00e8 un libro illustrato per bambini di Heinrich Hoffmann. La storiella di Pierino d\u00e0 il nome all'intera opera, una raccolta di dieci filastrocche che raccontano le vicende di altrettanti personaggi.\nPubblicazione e accoglienza.\nIl libro fu concepito dall'autore come quaderno disegnato e scritto in una sola copia destinata come regalo per il figlio. Venne in seguito pubblicato dall'autore prima con lo pseudonimo di \"Reimerich Kinderlieb\", pi\u00f9 tardi con il nome vero. Sulla scia del suo successo internazionale comparve in numerose edizioni anche in parte rivedute e ridisegnate; fu pubblicato anche in Italia dalla casa editrice Hoepli nel 1882, che un decennio pi\u00f9 tardi lo ristamp\u00f2 con la fortunata traduzione di Gaetano Negri, ma rimase assai pi\u00f9 noto nei paesi pi\u00f9 a Nord, dove fu oggetto di traduzioni e di parodie.\nAltre edizioni o in italiano videro la luce ad opera di Raffaella Por e Roberta Valeri (1972: \"Pierino Porcospino ovvero allegre storielle e figure buffe\") e di Maria Luisa Heinz-Mazzoni (\"Pierino Porcospino, Divertenti storielle e curiose illustrazioni\", 1984). Un'edizione italiana del 1986, bilingue, ritradotta e commentata da Sergio Stocchi, fu chiamata \"Il Porcospino ragionato: ossia Pierino Porcospino\" e aggiunse al testo originale una sorta di sequel proposto da Karl Ludwig Thienemann; il nome attribuito al personaggio introduttivo ed esteso al titolo della raccolta resta comunque quello proposto da Gaetano Negri.\nNonostante il successo ottenuto presso i giovanissimi ed il tono di fondo umoristico, gli elementi di educazione autoritaria e i vari macabri epiloghi delle filastrocche furono contestati, in maniera anche durissima, fin dal momento dell'uscita; ci\u00f2 avvenne sia in ambito germanofono, sia in altri Paesi come l'Italia.\nPersonaggi.\nPierino \u00e8 un ragazzo che rifiuta di collaborare con i genitori: non tagliandosi le unghie n\u00e9 pettinandosi, assomiglia ad un porcospino. La sua filastrocca, brevissima, ha il compito di introdurre e presentare a titolo di esempio i personaggi e gli argomenti del libro: tutti i giovanissimi protagonisti sono in qualche modo disobbidienti come Pierino; alcuni di loro sono iperattivi, altri violenti, semplicemente distratti oppure trascurati.\nNarrazione.\nIl premio per il bambino ubbidiente, il lettore, \u00e8 la storia stessa con il suo tono ironico e le sue buffe figure, come spiegato dall'autore nel prologo. Tuttavia i protagonisti, tutti disubbidienti, vengono duramente castigati, e la gravit\u00e0 delle singole punizioni \u00e8 assai variabile.\nDa un lato, qualche volta le sanzioni riservate ai bambini sono in un qualche modo commisurate alla gravit\u00e0 della colpa (di solito secondo il contrappasso, principio che regola il finale di storie come quella del \"cattivo Federigo\" e quella del \"Moretto\"); d'altro canto, il pi\u00f9 delle volte i fanciulli devono aspettarsi delle pene a dir poco tremende: rapimento, mutilazione o peggio. Se gli avvertimenti provengono dai genitori, la pena \u00e8 invece sancita da altri o da altro.\nAlcuni dei protagonisti finiscono per pagare con la vita le loro mancanze. \u00c8 questo ad esempio il caso di Paolinetta (\"La tristissima storia degli zolfanelli\"): la bambina \u00e8 sola in casa con i due gattini Minz e Maunz e non riesce a resistere alla tentazione di giocare con i fiammiferi. I due cercano quindi di avvisarla del pericolo alzando le zampette e ricordandole che si tratta di oggetti proibiti. Siccome per\u00f2 il loro avvertimento rimarr\u00e0 inascoltato, il peggio sar\u00e0 inevitabile; ai micetti non rester\u00e0 altro che piangere la morte della padroncina bruciata e chinarsi davanti ai suoi resti: soltanto un paio di scarpette ed un mucchietto di cenere.\nSimile l'epilogo della \"Storia della minestra di Gasparino\": Il bambino, dapprima grasso e pasciuto, si rifiuta di mangiare la minestra e dimagrisce sempre di pi\u00f9. Dopo quattro giorni muore di fame ed avr\u00e0 come pietra tombale una zuppiera.\nMorale.\nHoffmann era medico psichiatra e che aveva a che fare anche con pazienti in et\u00e0 infantile, osservando comportamenti oggi catalogati con diagnosi precise: ancora oggi in tedesco l'ADHD \u00e8 colloquialmente chiamata \"Zappel-Philipp-Syndrom\" (\"Sindrome di Filippo che si dondola\"), mentre la sindrome dei capelli impettinabili \u00e8 detta \"Struwwelpeter-Syndrom\".\nLa morale, sempre chiarissima, riguardava di solito i temi della salute e della sicurezza; le dieci storie formavano insieme un decalogo di insegnamenti al quale non \u00e8 bene sottrarsi, dato che la disubbidienza sar\u00e0 punita: \"abbi cura del tuo corpo, non succhiarti il pollice, mangia sempre ci\u00f2 che si trova sul piatto, non fare il birichino a tavola, sii sempre prudente\" eccetera.\nTrasposizione cinematografica.\nNel 1955 venne realizzata una trasposizione cinematografica del libro, scritta e diretta da Fritz Genschow e con coreografie di Jockel Stahl."}
{"id": "2325088", "revid": "167900", "url": "https://it.wikipedia.org/wiki?curid=2325088", "title": "Stato Jin", "text": ""}
{"id": "2325097", "revid": "94647", "url": "https://it.wikipedia.org/wiki?curid=2325097", "title": "Struwwelpeter", "text": ""}
{"id": "2325098", "revid": "2119199", "url": "https://it.wikipedia.org/wiki?curid=2325098", "title": "Mattina (Ungaretti)", "text": "Mattina \u00e8 una composizione poetica di Giuseppe Ungaretti, parte della raccolta \"L'Allegria\", nella sezione \"Naufragi\", scritta a Santa Maria la Longa il 26 gennaio 1917.\nContesto.\nNella stessa data e luogo vengono indicate altre due composizioni, \"Solitudine\" e \"Dormire\"; \"Mattina\" rappresenta la seconda composizione di questa serie. \nUna delle prime stesure autografe \u00e8 sul verso di una cartolina spedita a Giovanni Papini con il titolo \"Cielo e mare\" e caratterizzata da tre versi aggiuntivi. La cartolina conteneva a seguire anche le altre due poesie di questa serie con il titolo di \"Burrasca\" e \"Desiderio\".\n\u00c8 stata pubblicata per la prima volta nel 1918 a Napoli, inserita nella raccolta \"Antologia della Diana\" sempre con il titolo \"Cielo e mare\" ma nella forma breve oggi conosciuta. \nSecondo una testimonianza di Leone Piccioni rilasciata nel corso di un'intervista, la poesia fu scritta all'alba.\nCommento.\n\u00c8 la poesia pi\u00f9 celebre della raccolta. Composta di quattro parole, \u00e8 la poesia pi\u00f9 breve di Ungaretti, nella quale l'idea di infinita grandezza \u00e8 resa sinteticamente dal poeta con un'immagine che, con le parole di Romano Luperini, \"colpisce nella forma della luce\". \nFrancesco Flora nell'ambito della propria valutazione sulla poesia del primo dopoguerra italiano, ha scritto che \u00abil fugace \"M'illumino d'immenso\" di Ungaretti, non \u00e8 gi\u00e0 privo di contenuto, ma \u00e8 anzi privo di forma\u00bb. "}
{"id": "2325099", "revid": "1543377", "url": "https://it.wikipedia.org/wiki?curid=2325099", "title": "Hampton (Virginia)", "text": "Hampton \u00e8 una citt\u00e0 autonoma (\"independent city\") degli Stati Uniti d'America, nello Stato della Virginia.\n\u00c8 una delle nove citt\u00e0 e sette contee che costituiscono l'area metropolitana Hampton Roads nel sud della Virginia Peninsula, ufficialmente conosciuta come \"Virginia Beach-Norfolk-Newport News, VA-NC MSA\".\nHampton ospita la base militare di Fort Monroe, l'aeroporto militare della Langley Air Force Base e il Langley Research Center, il pi\u00f9 vecchio centro della NASA, tuttora esistente.\n\u00c8 inoltre sede della Hampton University, istituita nel 1868, e dispone di una vasta gamma di attivit\u00e0 e imprese industriali, aree di vendita e zone residenziali, luoghi di interesse storico e miglia di litorale e spiagge.\n\u00c8 una delle pi\u00f9 vecchie citt\u00e0 degli Stati Uniti. Tra quelle della Virginia \u00e8 la sesta come popolazione e il pi\u00f9 popoloso insediamento urbano appartenente ad un'unica citt\u00e0.\nAl censimento del 2000, la sua popolazione era di 146.427 abitanti, ma la stima per il 2005 mostrava che la popolazione sarebbe leggermente calata a 145.579 abitanti.\nStoria.\nPoco prima del natale 1606 una spedizione di tre navi che trasportavano 105 coloni (tra adulti e ragazzi) lasciarono l'Inghilterra alla volta dell'America del Nord.\nLa spedizione, finanziata dalla Virginia Company, era guidata da Christopher Newport che comandava anche la nave pi\u00f9 grande la Susan (o Sarah) Constant (le altre due navi erano la Godspeed e, la pi\u00f9 piccola, la Discovery, guidate rispettivamente da Bartholomew Gosnold e John Ratcliffe).\nDopo un viaggio particolarmente lungo (144 giorni), effettuarono il primo sbarco all'ingresso della baia di Chesapeake sulla riva sud di un luogo che chiamarono Cape Henry (in onore del Principe di Galles Enrico Federico Stuart, il figlio maggiore del loro re Giacomo I d'Inghilterra).\nNei primi giorni di esplorazione identificarono il luogo ora chiamato Old Point Comfort (che chiamarono \"Point Comfort\") come un luogo strategico di difesa all'ingresso di quella regione che divenne nota come Hampton Roads, formata dalla confluenza dei fiumi Elizabeth, Nansemond e James, il pi\u00f9 lungo della Virginia.\nPoche settimane dopo, il 14 maggio 1607, essi stabilirono il primo insediamento inglese negli attuali Stati Uniti a circa 25 miglia (40\u00a0km) verso l'interno della Baia lungo il fiume James a Jamestown.\nLa zona intorno a Old Point Comfort divenne la sede di numerose altre fortificazioni nei successivi 200 anni.\nUn po' pi\u00f9 a sud, vicino alla foce del fiume Hampton, la comunit\u00e0 di nativi americani di Kecoughtan venne confiscata ai nativi dai colonialisti durante il governatorato della Virginia di Thomas Gates.\nI coloni fondarono la loro piccola citt\u00e0, costruendo una piccola chiesa chiesa anglicana (Chiesa episcopale statunitense di St. John), il 9 luglio 1610, che divenne poi parte di Hampton. (Che costituisce la base per il riconoscimento di Hampton come pi\u00f9 antico insediamento inglese negli Stati Uniti).\nLa citt\u00e0 prese il nome da Henry Wriothesly, terzo Conte di Southampton, un importante dirigente della Virginia Company, societ\u00e0 per azioni di Londra, che diede il nome anche al fiume Hampton (Hampton River), Hampton Roads, alle contee di Southampton e di Northampton.\nLa zona divenne parte della Elizabeth City (o Elizabeth Cittie) impresa della Virginia Company nel 1619, e della Elizabeth River Shire nel 1634. Divenne parte della contea di Elizabeth City alla sua creazione nel 1643.\nPoco dopo la Guerra del 1812, l'esercito degli Stati Uniti costru\u00ec una struttura pi\u00f9 solida in pietra a Old Point Confort che divenne nota come Fort Monroe in onore del Presidente degli Stati Uniti James Monroe.\nLa nuova installazione, il vicino Fort Calhoun (ora Fort Wool) e un'isola artificiale, nata per proteggere l'Hampton Roads, furono completati nel 1834.\nFort Monroe, Hampton e le zone circostanti hanno avuto ruoli importanti durante la guerra di secessione americana (1861-1865).\nSebbene la maggior parte della Virginia fosse diventata parte degli Stati Confederati, Fort Monroe rimase nelle mani dell'Unione.\n\u00c8 diventato rilevante come luogo simbolico e storico di libert\u00e0 per i primi ex-schiavi quando venivano adottati i provvedimenti detti di \"contraband\" e in seguito il Proclama dell'emancipazione (Emacipation Proclamation).\nDopo la guerra, l'ex-presidente dei Confederati, Jefferson Davis venne incarcerato nel luogo detto Casemate Museum.\nLa citt\u00e0 di Hampton, nella zona di Fort Monroe (a sud), ha avuto la sfortuna di essere bruciata sia durante la guerra d'indipendenza americana (1775\u00a0\u2013 1783) che durante la guerra di secessione.\nTra le rovine della citt\u00e0, dopo il ritiro dei Confederati nel 1861, gli schiavi con lo stato giuridico detto \"Contraband\" (e cio\u00e8 precedentemente di propriet\u00e0 dei Confederati ma protetti dall'Unione) costruirono il \"Grand Contraband Camp\", la prima comunit\u00e0 auto gestita degli Stati Uniti.\nUn certo numero di strade della moderna Hampton mantiene il nome che venne assegnato loro da quella comunit\u00e0.\nNumerosi schiavi \"contrabands\" che avevano cercato rifugio a Fort Jefferson (Florida) e nel \"Grand Contraband Camp\" portarono a iniziative educative che determinarono l'istituzione della Universit\u00e0 di Hampton, dove cresce la celebre \"Quercia dell'emancipazione\" (\"Emancipation Oak\").\nIl sito originale dell'insediamento di nativi americani Kecoughtan era vicino al centro di Hampton (downtown), presso la sede nella citt\u00e0 della azienda di trasporti pubblici (Pentran Transportation Center).\nA sud della odierna Hampton, una piccola indipendente \"incorporated town\" anch'essa chiamata Kecoughtan molti anni pi\u00f9 tardi e situata nella contea di Elizabeth fu annessa alla citt\u00e0 di Newport News nel 1927 e ora fa parte delle citt\u00e0 indipendenti dell'East End.\nDopo essere stata a lungo una citt\u00e0 della contea di Elizabeth City, Hampton divenne una citt\u00e0 indipendente dalla contea di Elizabeth City il 30 marzo 1908, anche se \u00e8 rimasta Capoluogo di contea e ha continuato a condividere molti servizi con la contea stessa.\nIl 1\u00ba luglio 1952, dopo l'approvazione degli elettori di ciascuna localit\u00e0, Hampton, la \"incorporated town\" di Phoebus e la contea di Elizabeth City vennero unificate in una sola citt\u00e0 indipendente di nome Hampton.\nFu la prima di una serie di unificazione che ebbero luogo nella regione dell'Hampton Roads nella seconda met\u00e0 del XX secolo.\nGeografia fisica.\nTerritorio.\nSecondo l'United States Census Bureau, la citt\u00e0 copre un'area totale di 352,8 km\u00b2 (pari a 136,2 miglia quadrate). Di questa 134,1\u00a0km\u00b2 (pari 51,8 miglia quadrate) sono ricoperti da terra; il resto: 218,7\u00a0km\u00b2 (pari a 84,4 miglia quadrate) \u00e8 ricoperto da acque.\nClima.\nIl clima mite durante le quattro stagioni permette di gustare le attivit\u00e0 all'aperto tutto l'anno (\u00e8 temperato e variabile da stagione a stagione).\nLe estati sono calde e umide, con serate fresche.\nLa temperatura media annuale \u00e8 di 21\u00a0\u00b0C (70\u00a0\u00b0F), con un innevamento medio annuo di 150\u00a0mm (6 pollici) e una piovosit\u00e0 media annua di 1.200\u00a0mm (47 pollici). Nel 1999 non cadde neve in quantit\u00e0 misurabile.\nLe stagioni pi\u00f9 umide sono la primavera e l'estate, anche se le precipitazioni sono abbastanza costanti durante tutto l'anno.\nLa temperatura pi\u00f9 alta registrata fu di 40,6\u00a0\u00b0C (105\u00a0\u00b0F) nel 1980.\nLa pi\u00f9 bassa temperatura registrata fu di -22\u00a0\u00b0C (-7\u00a0\u00b0F) il 21 gennaio 1985.\nIn pi\u00f9 la posizione geografica della citt\u00e0, rispetto ai percorsi delle principali tempeste, \u00e8 particolarmente favorevole dato che \u00e8 a sud del percorso medio delle tempeste che si formano a latitudini maggiori e a nord dei percorsi usuali degli uragani e delle altre tempeste tropicali. Con l'eccezione dell'uragano Isabel nel 2003.\nSociet\u00e0.\nEvoluzione demografica.\nAl censimento del 2000 la popolazione ammontava a 146.437 persone, 53.886 nuclei familiari e 35.888 famiglie residenti nella citt\u00e0.\nLa densit\u00e0 della popolazione era di 1.091,9 abitanti per chilometro quadrato (2.828 abitanti per miglio quadro).\nVi erano 57.311 unit\u00e0 abitative con una densit\u00e0 di 427,3/km\u00b2 (1.106,8 per miglio quadrato).\nLa composizione etnica della citt\u00e0 era: 50,55% di bianchi, 44,68% dei neri o afroamericani, 0,42% di nativi americani, 1,84% di asiatici, 0,09% di oceaniani, 1,03% di altre etnie e 2,39% di due o pi\u00f9 etnie diverse. Il 2,84% della popolazione erano di origine ispanica o latino americana.\nI nuclei familiari erano 53.887 di cui il 32,5 % con bambini di et\u00e0 inferiore a 18 anni conviventi, 46,2% erano coppie sposate, nel 16,4% il capofamiglia era di sesso femminile senza coniuge e il 33,4% non erano famiglie.\nIl 26,6% di tutti i nuclei familiari era formato da singoli e nel 7,9% era di 65 anni o pi\u00f9. La dimensione media dei nuclei familiari era di 2,49 individui e la composizione media delle famiglie era di 3,02 individui.\nLa distribuzione per et\u00e0 era di 24,2% sotto i 18 anni, 12,6% tra i 18 e i 24 anni, 32,5% tra i 25 e i 44 anni, 20,4% tra i 45 e i 64 anni e il 10,3% avevano 65 anni o pi\u00f9. L'et\u00e0 media era di 34 anni. In base al sesso, il rapporto era di 100 donne e 98,3 maschi; in particolare per ogni 100 donne dai 18 anni in su i maschi erano 96,6.\nStime della popolazione nel giugno 2008: 145.494. Maschi 72.111 (49,6%), femmine 73.382 (50,4%).\nIl reddito medio per unit\u00e0 familiare nella citt\u00e0 era di 39.532 $ e il reddito medio per famiglia era di 46.111 $.\nLe persone di sesso maschile avevano un reddito medio di 31.666 $, mentre per le donne era di 24.578 $.\nIl reddito pro capite nella citt\u00e0 era di 19.774 $.\nCirca l'8,8% delle famiglie e l'11,3% della popolazione era sotto la soglia di povert\u00e0; di questi il 15,9% aveva un'et\u00e0 inferiore ai 18 anni e l'8,6% aveva 65 anni o pi\u00f9.\nMedia.\nIl quotidiano di Hampton \u00e8 il \"Daily Press\". \u00c8 un quotidiano del mattino con sede a Newport News che si occupa del sud est della Virginia. La sua fondazione risale al 1896 e la tiratura giornaliera \u00e8 di 83.000 copie (108.000 la domenica).\nAltri giornali sono il \"Port Folio Weekly\", il \"New Journal and Guide\" e l\"Hampton Roads Business Journal\".\nL\"Hampton Roads Magazine\" \u00e8 una rivista bimensile per Hampton e l'area di Hampton Roads.\nHampton \u00e8 servita da una vasta gamma di stazioni radio AM e FM con trasmettitori situati intorno all'area di Hampton Roads.\nHampton \u00e8 anche servita da diverse stazioni televisive. La Hampton Roads, come area di mercato, \u00e8 la 42\u00aa degli Stati Uniti con 712.790 abitazioni (0,64% degli Stati Uniti).\nLe maggiori emittenti televisive e le relative compagnie di cui sono affigliate sono:\nLa stazione di Public Broadcasting Service \u00e8 WHRO-TV 15.\nI residenti di Hampton possono ricevere anche stazioni indipendenti, come WSKY-TV, sul canale 4, dall'Outer Banks della Carolina del Nord e WGBS-LP che trasmette sul canale 7.\nHampton \u00e8 anche servita dalla Cox Communications, televisione via cavo che fornisce il canale Local News on Cable (o LNC5). DirecTV e Dish Network sono anche popolari alternative alla televisione via cavo.\nScuole primarie e secondarie.\nLa prima scuola pubblica degli Stati Uniti, la Syms-Eaton-Academy, fu aperta a Hampton nel 1634.\nVenne rinominata Hampton Academy nel 1852 e divenne parte del sistema scolastico pubblico.\nLa Hampton High School trae la sua origine dalla Syms-Eaton School e pertanto rivendica il diritto di essere la pi\u00f9 vecchia scuola pubblica degli USA. \nIl fondo fiduciario creato con le donazioni di Syms ed Eaton \u00e8 rimasto intatto dal XVII secolo ed \u00e8 stato incorporato nelle risorse del sistema pubblico scolastico di Hampton.\nNel sistema delle scuole pubbliche di Hampton attualmente operano le seguenti scuole:\nLe scuole private includono:\n\"College\" e universit\u00e0.\nLa Hampton University fornisce un'istruzione privata universitaria. Il Thomas Nelson Community College fornisce corsi di durata biennale.\nSituato a nord di Hampton nelle vicinanze di Williamsburg, il Thomas Nelson fornisce programmi di studio propedeutici per l'universit\u00e0 e professionali.\nA Newport News si trova la Christopher Newport University, nata nel 1961 come scuola biennale del College di William e Mary e poi diventata universit\u00e0 pubblica nel 1992.\nAltre universit\u00e0 nei dintorni includono la Old Dominion University, la Norfolk State University e il College di William e Mary.\nInfrastrutture e trasporti.\nHampton \u00e8 servita da due aeroporti. \nIl Newport News/Williamsburg International Airport, che si trova a Newport News e l'Aeroporto Internazionale di Norfolk a Norfolk, entrambi coprono le esigenze dei passeggeri di Hampton Roads.\nL'aeroporto principale della Virginia Peninsula \u00e8 il Newport News/Williamsburg International Airport. \nL'aeroporto sta vivendo il quarto anno di record di crescita a due cifre, che lo rendono uno degli aeroporti con crescita pi\u00f9 rapida del paese. Nel gennaio 2006 nell'aeroporto sono transitati 1.058.839 passeggeri.\nL'Aeroporto Internazionale di Norfolk: si trova vicino alla Baia di Chesapeake lungo i limiti della citt\u00e0 di Norfolk e Virginia Beach. Sette compagnie aeree forniscono un servizio non-stop con venticinque destinazioni. Il traffico annuale in partenza e in arrivo ammonta a 3.703.664 passeggeri e grazie alle sue infrastrutture il trasporto merci annuale ammonta a 31.198 tonnellate (68.778.934 pounds).\nIl Chesapeake Regional Airport. \u00c8 un aeroporto per collegamenti nella regione.\nI trasporti urbani e con le altre sette citt\u00e0 dell'Hampton Roads \u00e8 gestito dal servizio regionale della compagnia HRT (Hampton Roads Transit conosciuta anche come Transportation District Commission of Hampton Roads)."}
{"id": "2325103", "revid": "1825453", "url": "https://it.wikipedia.org/wiki?curid=2325103", "title": "Unione Sportiva Dilettantistica Saviglianese Calcio", "text": "L'U.S.D. Saviglianese F.B.C. 1919 \u00e8 una societ\u00e0 calcistica di Savigliano in provincia di Cuneo. Nella stagione 2021/2022 milita nel girone F di Prima Categoria.\nStoria.\nFondata nel 1919 come Savigliano Football Club, dai primi anni dalla nascita milit\u00f2 dalla Seconda Divisione alla Prima Divisione e dalla stagione 1927-1928 i giocatori vennero soprannominati \"i maghi\" (tuttora sono cos\u00ec conosciuti dai tifosi e dalla stampa) per la bravura, l'abilit\u00e0, la destrezza ed i risultati ottenuti in epiche partite con squadre blasonate per la categoria e supportate da mezzi economici maggiori per i tempi.\nNegli anni trenta e quaranta milit\u00f2 nei campionati di Serie C ed Interregionale effettuando diverse amichevoli con il Grande Torino. Negli anni cinquanta e sessanta milit\u00f2 nei campionati Prima Categoria. Negli anni settanta nei campionati di Promozione. Negli anni ottanta l'apice nella stagione 87-88 con il campionato professionistico della serie C2 alla presidenza di Gino Bordone, dagli anni novanta ad oggi tra l'Eccellenza e la Prima Categoria.\nPalmar\u00e8s.\nCampionato Interregionale.\ndal 1948 al 1951"}
{"id": "2325104", "revid": "716642", "url": "https://it.wikipedia.org/wiki?curid=2325104", "title": "Fandi Ahmad", "text": "\u00c8 figlio d'arte: il padre, Ahmad Wartam, \u00e8 stato portiere negli anni '60 e gioc\u00f2 anche in Nazionale. Anche i suoi figli Irfan ed Ikhsan sono calciatori.\nCarriera.\nConsiderato il pi\u00f9 grande calciatore nella storia del suo paese, ha svolto una carriera lunga ben 20 anni, tra il 1978 e il 1998. Tra il 1993 e il 1997 fu anche capitano della sua Nazionale, nella quale esord\u00ec nel 1978, congedandosi solo nel 1997, poco prima del suo addio al calcio, sommando ben 100 gare e 50 reti. Nel 1983 tent\u00f2 l'avventura europea, nella squadra olandese del . Vi gioc\u00f2 due stagioni, sommando 44 presenze e 12 gol, e una buona passerella europea nel 1983-1984, quando la sua squadra disput\u00f2 la Coppa UEFA (suo un gol, sebbene inutile per la qualificazione, all'). Torn\u00f2 in Europa alcuni anni pi\u00f9 tardi, nel 1990, ma rest\u00f2 solo pochi mesi a Creta. \nHa il record di reti segnate con la sua nazionale con 55 gol fatti."}
{"id": "2325110", "revid": "335784", "url": "https://it.wikipedia.org/wiki?curid=2325110", "title": "Albert Kalonji", "text": ""}
{"id": "2325112", "revid": "2153076", "url": "https://it.wikipedia.org/wiki?curid=2325112", "title": "Coming Up (Suede)", "text": "Coming Up \u00e8 il terzo album dei Suede, edito dalla Nude Records il 2 settembre 1996 (8 aprile 1997 negli USA). \u00c8 stato il primo album della band dopo l'allontanamento del chitarrista Bernard Butler, sostituito da Richard Oakes. Prima dell'uscita del disco, si aggiunse al gruppo anche il tastierista Neil Codling.\nL'album fu un imponente successo e cancell\u00f2 molti dubbi dei fan riguardo alla nuova formazione della band. Si classific\u00f2 in prima posizione e dall'album furono estratti 5 singoli che entrarono nella top ten.\nIl disco.\nIl sound di \"Coming Up\" \u00e8 pi\u00f9 eccentrico ed accessibile del precedente \"Dog Man Star\" (1994). I suoi singoli ebbero molto pi\u00f9 successo di quelli del loro secondo album; i testi sono condizionati dal malcontento della band nei confronti della cultura edonista della met\u00e0 degli anni novanta, ossessionata dalla celebrit\u00e0; \"Beautiful Ones\" e \"She\" sono caricature degli yuppie, delle celebrit\u00e0 e delle modelle inglesi mentre \"The Chemistry Between Us\" lamenta l'uso di droghe, specialmente tra i giovani. \nI Suede intrapresero un piccolo tour negli Stati Uniti ed in Canada nel maggio del 1997 per sostenere l'uscita del nuovo album, ma la loro attrezzatura fu rubata dopo aver suonato in un concerto da tutto esaurito a Boston, Massachusetts, il 17 maggio. Il gruppo riusc\u00ec ad eseguire un'esibizione acustica la notte seguente a Boston e dovettero combattere contro problemi tecnici, causati dall'attrezzatura non adatta, nel loro concerto a Los Angeles, California, il 21 ed il 22 maggio.\nSecondo la Nielsen SoundScan, \"Coming Up\" ha venduto circa 40000 copie negli Stati Uniti fino al 2008."}
{"id": "2325114", "revid": "53508", "url": "https://it.wikipedia.org/wiki?curid=2325114", "title": "Stato di Jin (Cina)", "text": "Lo stato di Jin (cinese tradizionale: \u6649, cinese semplificato: \u664b, pinyin: \"J\u00ecn\"; XI secolo a.C. \u2013 453/403 a.C.), situato nell'attuale Shanxi, fu uno dei pi\u00f9 potenti stati dell'antica Cina durante il periodo delle Primavere e degli Autunni quando il duca Wen, vincitore dello Stato di Chu nella battaglia di Chengpu, (632 a.C.) fu nominato egemone. Alla fine di questo periodo, Jin fu diviso in tre stati Han, Wei e Zhao. La divisione di Jin \u00e8 talvolta considerata come l'evento iniziale del periodo dei Regni Combattenti, di cui questi tre nuovi stati divennero i protagonisti. Jin, inoltre, \u00e8 rimasto l'appellativo tradizionale della regione dello Shanxi. Alla fine del III secolo d.C., all'inizio dell'omonima dinastia Jin, furono scoperti gli \"Annali di bamb\u00f9\", una cronaca che narrava, tra l'altro, la storia di Jin dopo l'inizio della dinastia Zhou orientale (verso il 771) fino al suo smembramento.\nStoria.\nLa nascita di Jin risale al regno del re Cheng di Zhou (\u6210\u738b, 1110-1078 a.C.) che attribu\u00ec il feudo di Tang (\u5510) nello Shanxi a suo fratello Shuyu (\u53d4\u865e). Fu poi il figlio di quest'ultimo che cambi\u00f2 il nome del feudo in Jin. Come ramo della famiglia reale Zhou, i sovrani di Jin portavano il loro stesso nome di famiglia, Ji (\u59ec). Furono marchesi (\u4faf, \"hou\") fino al 679 a.C., quindi duchi (\u516c, \"gong\"). Il marchese Wen (\u6587\u4faf) sostenne il re Ping (\u5e73\u738b), primo ministro degli Zhou orientali, nella sua partenza per la nuova capitale Luoyi (\u6d1b\u9091) e ne fu ricompensato.\nNel 745 a.C., il marchese Zhao (\u662d\u4faf) attribu\u00ec il feudo di Quwo (\u66f2\u6c83) a suo zio Chengshi (\u6210\u5e2b). Questo ramo crebbe d'importanza e Ji Cheng (\u59ec\u7a31), terzo erede del feudo, fu nominato duca dal re di Zhou (duca Wu di Quwo, \u66f2\u6c83\u6b66\u516c). Da allora in poi, furono i suoi discendenti a governare Jin. Temendo d'essere a sua volta vittima di un'usurpazione, suo figlio, il duca Xian (\u737b\u516c, 675-651 a.C.), fece massacrare gran parte del suo parentado e nomin\u00f2 ministri membri di altri clan, facendo cos\u00ec di Jin l'unico Stato in cui il clan del sovrano non era al comando dei posti importanti. Sotto il suo regno, Jin sconfisse Geng (\u803f), Huo (\u970d), Wei (\u9b4f), Yu (\u865e) e i barbari Lirong (\u9a6a\u620e) e Chidi (\u8d64\u72c4). Sotto il duca Wen (\u6587\u516c, 636-628 a.C.), Jin batt\u00e9 lo Stato di Chu nel 632 a.C. a Chengpu (\u57ce\u6fee) e ricevette dal re Xiang di Zhou (\u5468\u8944\u738b) il titolo di egemone (\u9738\u4e3b, \"bazhu\"). Da allora in poi, n\u00e9 lo Stato di Qin n\u00e9 quello di Qi osarono pi\u00f9 attaccarlo, ma la lotta con Chu continu\u00f2 con alti e bassi. Sotto il regno del duca Ling (\u9748\u516c, 620-607 a.C.), il duca perse il controllo effettivo del potere a vantaggio del ministro Zhao Dun (\u8d99\u76fe) e di altri potenti clan. Nonostante un tentativo di recuperare il potere da parte del duca Li (\u53b2\u516c, 580-573 a.C.), alla fine del VI secolo a.C. dominavano sette famiglie (\u6c0f, \"shi\"): Fan (\u8303\u6c0f), Zhongxing (\u4e2d\u884c\u6c0f), Zhi (\u667a\u6c0f), Han (\u97d3\u6c0f), Zhao (\u8d99\u6c0f) e Wei (\u9b4f\u6c0f). Verso il 453 a.C., le ultime tre avevano eliminato le altre. I loro capi Han Qian (\u97d3\u8654), Zhao Ji (\u8d99\u7c4d) e Wei Si (\u9b4f\u65af) furono nominati marchesi dal re di Zhou nel 403 a.C. L'ultimo duca di Jin fu ucciso nel 349 a.C. dai clan Han e Zhao.\nCapitali.\nLa capitale di Jin fu inizialmente Yi (\u7ffc), nell'attuale contea di Yicheng (\u7ffc\u57ce\u7e23), o Jin (\u6649), a Linfen (\u81e8\u6c7e). Nel 746 a.C. una capitale secondaria apparve a Quwo (\u66f2\u6c83), nell'attuale contea di Wenxi (\u805e\u559c\u7e23). Un secolo pi\u00f9 tardi, il duca Xian si stabil\u00ec a Jiang (\u7d73) a sud-est di Yi. L'ultima capitale fu Xintian (\u65b0\u7530) a Houma (\u4faf\u99ac), a partire dal regno del duca Jing (559-581 a.C.)."}
{"id": "2325121", "revid": "1186766", "url": "https://it.wikipedia.org/wiki?curid=2325121", "title": "Guidi (disambigua)", "text": ""}
{"id": "2325125", "revid": "1573940", "url": "https://it.wikipedia.org/wiki?curid=2325125", "title": "Psychodidae", "text": "Psychodidae , \u00e8 una famiglia cosmopolita di insetti dell'ordine dei Ditteri (Nematoceri: Psychodomorpha).\nPer l'aspetto e il denso rivestimento villoso e per la postura assunta in fase di riposo, gli Psychodidae della sottofamiglia Psychodinae sono spesso chiamati, in inglese, \"moth flies\" (\"mosche falene\"). Gli adulti della sottofamiglia dei Phlebotominae sono invece noti, in italiano con il nome di \"flebotomi\" o, in senso esteso, con i nomi di \"pappataci\" o \"serapiche\". In inglese ricorrono spesso anche altri nomi comuni associati al comportamento di questi insetti. Ad esempio, gli Psychodinae sono spesso denominati anche \"filter flies\" (\"mosche dei filtri\"), facendo riferimento all'insediamento delle larve nei filtri di depurazione delle acque reflue; i Phlebotominae sono invece comunemente denominati \"sand flies\" (\"mosche della sabbia\"). Quest'ultima denominazione, usata anche per i Ceratopogonidae, si riferisce al fatto che gli adulti dei flebotomi emergono spesso dalla sabbia in seguito allo sfarfallamento dopo essersi sviluppati nella tana di un roditore o di un altro piccolo animale.\nDescrizione.\nAdulto.\nLa famiglia, morfologicamente eterogenea, presenta diversi caratteri tipici dei nematoceri primitivi, di cui risaltano l'assenza degli ocelli e la complessit\u00e0 della nervatura alare. Gli adulti sono piccoli moscerini di 1-5 mm di lunghezza non in grado di pungere, con corpo ricoperto da squame e setole. La livrea \u00e8 generalmente bianco-grigiastra o bruno-nerastra.\nIl capo \u00e8 privo di ocelli, ha occhi separati e porta antenne verticillate, composte quasi sempre da 14 o 16 articoli, da 32 in \"Bruchomyia\", da circa 110 in \"Eutonnoiria\". Gli articoli del flagello presentano rigonfiamenti a bulbo, detti \"ascoidi\", che portano setole disposte a verticillo; nel complesso la forma delle antenne \u00e8 moniliforme-verticillata. L'apparato boccale \u00e8 in genere di tipo succhiante non perforante, con appendici boccali brevi, ma nelle sottofamiglie Phlebotominae, Sycoracinae e Horaiellinae, le femmine hanno apparato pungente-succhiante, con mandibole denticolate e taglienti e mascelle allungate e quasi stilettiformi e appendici boccali, nel complesso, lunghe quanto l'altezza del capo. I palpi mascellari sono composti da 3-5 articoli\nIl torace presenta un singolare sviluppo del terzo segmento (\"metatorace\") che si proietta posteriormente ricoprendo in parte l'addome. Le zampe sono moderatamente lunghe oppure sottili e allungate. Le ali sono caratterizzate da un completo sviluppo delle ramificazioni della radio e della media. Forma e postura cambiano secondo la sottofamiglia: nei Phlebotominae sono relativamente strette, hanno il margine apicale ottuso e in posizione di riposo sono tenute verticalmente; negli altri Psychodidae sono invece brevi e larghe, hanno il margine apicale acuto o appuntito e in posizione di riposo sono ripiegate a tetto sull'addome.\nLa nervatura alare \u00e8 in generale caratterizzata dal marcato sviluppo delle ramificazioni delle vene della regione remigante anteriore e intermedia (radio e media), a fronte di una semplificazione di quelle della regione remigante posteriore e di quella anale (cubito e anale); le vene trasversali sono localizzate alla base dell'ala, che appare perci\u00f2 percorsa solo da nervature longitudinali disposte a ventaglio. Una frangia di setole riveste l'intero margine e setole lunghe sono abbondantemente disposte anche lungo le nervature. La membrana \u00e8 nuda e trasparente o pi\u00f9 o meno mascherata dalla fitta peluria. Sono spesso presenti maculature scure in corrispondenza delle nervature. La struttura della nervatura e il rivestimento villoso sono caratteri che limitano fortemente la funzionalit\u00e0 delle ali, rendendo questi ditteri mediocri volatori.\nLa costa si estende lungo l'intero margine, mascherata dalla frangia di setole. La subcosta \u00e8 moderatamente lunga (Bruchomyiinae, Phlebotominae), ma in genere \u00e8 piuttosto breve. Pu\u00f2 essere completa e in tal caso raggiunge il margine costale, oppure incompleta. In genere, con l'eccezione degli Psychodinae, alla sua estremit\u00e0 distale \u00e8 presente la vena trasversale subcostale-radiale (sc-r); diversi Autori considerano questa vena il ramo posteriore della subcosta e indicano perci\u00f2 i due rami terminali come Sc1 (quando \u00e8 presente) e Sc2. Il ramo Sc1 pu\u00f2 essere completo (alcuni Bruchomyiinae, Trichomyiinae) oppure incompleto o assente (\"Ulomyia\", Phlebotominae, alcuni Bruchomyiinae).\nLa radio presenta in genere tutte le ramificazioni distinte, composte dal ramo anteriore (R1) e dalle ramificazioni del settore radiale, in genere quattro oppure, per la mancata divisione di R2+3, tre (Trichomyiinae, Sycoracinae, Horaiellinae). Tutti i rami della radio confluiscono sul margine dell'ala fra la met\u00e0 distale e poco oltre l'apice. Differenze ricorrono anche nella successione delle divisioni del settore radiale, che appare suddiviso dicotomicamente oppure pettinato: \nLe biforcazioni della radio sono in genere localizzate alla base dell'ala o, al massimo, entro la prima met\u00e0; fa eccezione la biforcazione del ramo R2+3, localizzata in corrispondenza della met\u00e0 dell'ala o in posizione pi\u00f9 distale. Nei Trichomyiinae, nei Sycoracinae e negli Horaiellinae il ramo R2+3 \u00e8 indiviso ma differisce la successione delle biforcazioni e, di conseguenza, la derivazione di R4: nelle prime due sottofamiglie, il settore radiale si divide in R2+3+4 e R5, con R4 che trae origine dalla branca anteriore, negli Horaiellinae si divide invece in R2+3 e R3+4, con R4 che trae origine dalla branca posteriore.\nLa cubito si divide in due rami: il primo (CuA1) \u00e8 relativamente lungo, il secondo (CuA2) \u00e8 relativamente lungo nella generalit\u00e0 degli Psychodinae e in \"Trichomyia\", oppure subisce una curvatura verso il margine anale confluendovi dopo un preve percorso, come avviene nella generalit\u00e0 dei Bruchomyiinae, dei Phlebotominae e dei Sycoracinae. Le nervature anali, infine, sono marcatamente ridotte o del tutto assenti.\nLa nervatura radio-mediale (r-m) \u00e8 sempre presente, perci\u00f2 si forma una cellula basale, compresa fra la base della radio e quella della media, da cui trae origine l'ultimo ramo della radio (R5). La lunghezza di questa cellula pu\u00f2 variare secondo il percorso delle nervature, ma in generale non si estende oltre la prima met\u00e0 prossimale dell'ala o, addirittura, pu\u00f2 localizzarsi alla base dell'ala (Psychodinae). La presenza di una seconda cellula basale, compresa fra la base della media e la base della cubito \u00e8 subordinata alla connessione dell'ultimo ramo della media (M3) con il primo ramo della cubito. Questa cellula \u00e8 in generale aperta negli Psychodinae e nei Phlebotominae, nei quali media e cubito sono nettamente separate, mentre nelle altre sottofamiglie \u00e8 pi\u00f9 o meno evidente una cellula chiusa, anche se pi\u00f9 breve di quella anteriore. La chiusura della seconda cellula basale \u00e8 dovuta alla fusione, per un brevissimo tratto, di M3 con CuA1 oppure alla presenza della vena trasversa medio-cubitale (m-cu).\nL'addome \u00e8 moderatamente allungato o tozzo. Gli ultimi due uriti dell'addome dei maschi formano l'ipopigio, una struttura riproduttiva caratterizzata dalla torsione a 180\u00b0 lungo l'asse longitudinale.\nStadi giovanili.\nLe larve sono apode ed eucefale, con corpo di varia forma ma generalmente allungato, cilindrico o pi\u00f9 o meno appiattito e fusiforme. Sono presenti due paia di stigmi, uno toracico e uno addominale; possono essere presenti sifoni respiratori (Psychodinae) oppure lunghe setole caudali, in numero di quattro (Phlebotominae).\nLa pupa \u00e8 allungata, di aspetto simile a quelle dei Tipulomorpha, negli Psychodinae fornita di due tubi respiratori dorsali nel cefalotorace.\nHabitat e biologia.\nLe larve, saprofaghe, si rinvengono in luoghi molto umidi ricchi di materiale organico in decomposizione. La gamma di microambienti colonizzati \u00e8 larghissima: possono rinvenirsi nelle lettiere vegetali, nel legno marcescente e nei terreni molto umidi, negli escrementi, talvolta anche nei cadaveri di animali in decomposizione.\nLe larve dei Phlebotominae colonizzano spesso in microambienti dove le condizioni ambientali, in termini di temperatura e umidit\u00e0 si mantengono stabilmente su valori ottimali. Tali condizioni si creano soprattutto nei cavi degli alberi, nei termitai e nei nidi e nelle tane di piccoli animali. Le larve degli Psychodinae in possesso di sifoni respiratori possono trovarsi anche in ambienti prettamente acquatici o semiacquatici o riconducibili a questi, come i fitotelmi, le acque reflue non depurate, i sifoni e i pozzetti idraulici dei servizi igienici civili e domestici, ecc.\nGli adulti degli Psychodidae, in generale, non si nutrono o probabilmente hanno una dieta glicifaga. Fa eccezione la maggior parte delle specie dei Phlebotominae e dei Sycoracinae, nelle quali la femmina deve assumere un pasto di sangue per portare a maturazione le uova. A differenza dei Phlebotominae, che attaccano anche i mammiferi, compreso l'uomo, le femmine dei Sycoracinae sono ematofaghe solo a spese degli anfibi. Gli adulti degli Psychodidae frequentano ambienti umidi, in particolare laddove si riscontra una particolare presenza di materiale organico in decomposizione. Gli adulti le cui larve si sviluppano negli scarichi dei sanitari si rinvengono facilmente dentro le costruzioni, dopo lo sfarfallamento, soprattutto se gli ambienti sono umidi e malsani. Fra le specie che frequentano ambienti domestici si citano \"Tinearia alternata\", \"Psychoda phalaenoides\" e \"Phlebotomus papatasi\". Quest'ultimo, noto con il nome comune di \"pappataci\", pu\u00f2 addirittura essere raro in ambienti naturali. Frequente \u00e8 anche la presenza nei ricoveri zootecnici poco aerati e malsani.\nIl ciclo di sviluppo dura, secondo la specie e le condizioni ambientali, 1-4 settimane, mentre gli adulti hanno una vita media di due settimane. Gli Psychodidae sono pessimi volatori e si spostano compiendo voli incerti e brevissimi, simili a salti. Stazionano generalmente su superfici di varia natura e frequentemente si possono rinvenire sulle pareti nei servizi igienici e nelle cantine. La loro presenza \u00e8 in ogni modo un sintomo di scarse condizioni igieniche.\nDanni.\nPer il comportamento delle larve e degli adulti, la generalit\u00e0 della famiglia pu\u00f2 ritenersi poco dannosa, fatta eccezione per le specie in qualche modo associate all'uomo. In questi casi, la dannosit\u00e0 si manifesta in due differenti forme:\nLe larve possono rappresentare un elemento di danno quando si insediano negli scarichi dei reflui domestici o civili. Possono infatti raggiungere densit\u00e0 tali da ostruire i filtri di depurazione o le condutture. Sotto l'aspetto medico non costituiscono un particolare problema, tuttavia sono segnalate patologie causate accidentalmente dagli Psychodidae che colonizzano questi ambienti: l'ingestione accidentale di larve, possibile in condizioni igieniche precarie, causa miasi intestinali che si manifestano sotto forma di colite e l'inalazione di frammenti del corpo degli adulti, possibile per le persone che operano in locali dove \u00e8 abbondante la loro presenza, pu\u00f2 causare l'insorgenza di affezioni asmatiche. A prescindere da questi casi accidentali, tuttavia, il danno causato dagli Psychodidae si identifica nell'attivit\u00e0 di alimentazione delle femmine ematofaghe e, quindi, limitatamente alle specie dei Phlebotominae associate all'uomo o agli animali domestici.\nLa puntura dei flebotomi pu\u00f2 essere particolarmente dolorosa e l'iniezione della saliva causa reazioni allergiche che si manifestano con febbre e cefalea. Oltre al danno diretto, va citato, per la sua maggiore rilevanza, il danno indiretto dovuto alla trasmissione di agenti patogeni quali virus, batteri e protozoi. Le affezioni trasmesse dalla puntura dei pappataci sono frequenti nelle regioni mediterranee.\nL'affezione virale \u00e8 detta febbre da pappataci o \"febbre dei tre giorni\", ma \u00e8 nota anche - nelle sue varianti - con diversi altri nomi comuni (febbre di Sicilia, febbre di Napoli, ecc.). \u00c8 causata da RNA virus della famiglia Bunyaviridae, ascrivibili soprattutto al genere \"Phlebovirus\". La patologia ha in genere un decorso benigno che si manifesta con febbre alta, cefalea e dolori articolari, ma alcune varianti possono provocare anche encefaliti. Il virus ospitato dalle femmine infette pu\u00f2 essere trasmesso alla discendenza attraverso le uova (\"trasmissione transovarica\"), perci\u00f2 l'infezione pu\u00f2 propagarsi per pi\u00f9 generazioni anche senza il passaggio delle femmine su individui infetti.\nL'affezione batterica \u00e8 causata da germi del genere \"Bartonella\" e si contrae in pi\u00f9 varianti, genericamente indicate con il termine bartonellosi, che si manifestano con differenti quadri clinici.\nL'affezione da protozoi, \u00e8 la pi\u00f9 pericolosa in termini di frequenza e gravit\u00e0 ed \u00e8 causata da flagellati del genere \"Leishmania\". Le leishmaniosi si manifestano con differenti quadri clinici, secondo la specie del patogeno trasmesso e possono colpire sia gli animali (leishmaniosi animale) sia l'uomo (leishmaniosi umana). La leishmaniosi animale rappresenta, nelle regioni mediterranee, la forma pi\u00f9 grave per la frequenza con cui si contrae e per l'esito letale, e colpisce principalmente il cane. La leishmaniosi umana si manifesta come affezione cutanea (leishmaniosi cutanea, o \"bottone d'Oriente\", e leishmaniosi tegumentaria americana) o viscerale (leishmaniosi viscerale o \"kala azar mediterraneo\").\nFra i generi associati all'uomo, quelli di maggiore importanza sono il cosmopolita \"Phlebotomus\" e il neotropicale \"Lutzomyia\".\nSistematica.\nLa famiglia comprende un numero indefinito di specie, dell'ordine di migliaia, molte delle quali ancora sconosciute. Come per altri ditteri, il tentativo di inquadrare tassonomicamente gli Psychodidae ha generato, nella seconda met\u00e0 del XX secolo differenti interpretazioni basate sull'eterogeneit\u00e0 dei criteri. Una classificazione su base morfologica e funzionale tende a suddividere la superfamiglia degli Psychodoidea in pi\u00f9 famiglie, in particolare distinguendo i flebotomi dagli Psychodidae \"sensu stricto\". I generi minori venivano per lo pi\u00f9 associati, secondo l'Autore, ai Phlebotomidae o agli Psychodidae \"sensu stricto\", oppure, in qualche caso, elevati al rango di famiglia. Questa interpretazione trov\u00f2 come principale sostenitore (1964, 1974), che individuava tre famiglie: Psychodidae \"sensu stricto\", Nemapalpidae, Phlebotomidae. La separazione dei flebotomi, per quanto messa spesso in dubbio e non sempre condivisa, in assenza di acquisizioni significative dall'analisi filogenetica, ricorreva spesso nella letteratura dagli anni settanta agli novanta. Lo stesso , i cui schemi tassonomici divergono in genere da quelli di , non seppe proporre un solido inquadramento alternativo, per quanto avanz\u00f2 l'ipotesi di una soluzione del problema inquadrando questi ditteri in un'unica famiglia.\nL'inquadramento come unica famiglia fu proposto gi\u00e0 agli inizi degli anni settanta da (1973), con la suddivisione in sei sottofamiglie. Altre fonti tendono a raggruppare i generi \"Trichomyia\", \"Sycorax\" e \"Horaiella\" nell'unica sottofamiglia Trichomyiinae, mentre trova pi\u00f9 consenso la separazione dei Bruchomyiinae (Nemapalpidae \"sensu Rohdendorf\") in un \"taxon\" distinto dai Phlebotominae, per quanto morfologicamente affine.\nL'interpretazione pi\u00f9 largamente diffusa, attualmente, \u00e8 quella di considerare gli Psychodoidea composti da un'unica famiglia, quella degli Psychodidae, suddivisa nelle sei sottofamiglie, includendo perci\u00f2 i generi \"Tricomyia\", \"Sycorax\" e \"Horaiella\" in tre distinte sottofamiglie. L'albero tassonomico contempla perci\u00f2 due famiglie pi\u00f9 rappresentative e quattro \"minori\", tre delle quali sono monogeneriche. Ancora incerta \u00e8 la suddivisione interna dei Phlebotominae, soprattutto in merito al rango assegnato a diversi \"taxa\", considerati secondo le fonti generi o sottogeneri. Gli Psychodinae sono invece ripartiti in trib\u00f9, ma le fonti divergono in merito alla collocazione sistematica di diversi generi, all'interno delle trib\u00f9, nella denominazione delle trib\u00f9 e nell'inquadramento dei sottogeneri.\nDiversi sono i reperti fossili appartenenti a questa famiglia. Si ritiene che la famiglia si sia evoluta in particolare nel Cenozoico, dato l'elevato numero di reperti datati a questa era, ma i pi\u00f9 antichi ritrovamenti risalgono al Mesozoico. La presenza di caratteri fra i pi\u00f9 primitivi e l'esistenza di relazioni gondwaniane fra le specie australi fanno ipotizzare che la famiglia si sia in realt\u00e0 originata al passaggio fra il Permiano e il Triassico, risultando perci\u00f2 uno dei pi\u00f9 antichi \"taxa\" dell'ordine dei Ditteri.\nDistribuzione.\nGli Psychodidae sono una famiglia cosmopolita, con una distribuzione particolarmente ampia della sottofamiglia degli Psychodinae. I Phlebotominae hanno anch'essi una distribuzione ampia, ma non sono presenti nelle isole del Pacifico, compresa la Nuova Zelanda. Dei Bruchomyiinae \u00e8 cosmopolita il genere \"Nemapalpus\", mentre \"Bruchomyia\" ed \"Eutonnoiria\" sono presenti rispettivamente nelle regioni neotropicale e afrotropicale. I Trichomyiinae hanno diffusione neartica, paleartica e afrotropicale. I Sycoracinae sono rappresentati nelle regioni paleartica, afrotropicale e australasiana. Gli Horaiellinae, infine, sono rappresentati esclusivamente nella regione orientale.\nIn Italia \u00e8 segnalata la presenza di circa 140 specie, di cui diverse endemiche, appartenenti alle sottofamiglie degli Psychodinae, dei Phlebotominae e degli Sycoracinae. Fra le specie di maggiore interesse si annoverano i flebotomi e, in particolare, \"Phlebotomus papatasi\", \"Phlebotomus perniciosus\", \"Phlebotomus perfiliewi\"."}
{"id": "2325126", "revid": "115653413", "url": "https://it.wikipedia.org/wiki?curid=2325126", "title": "Composizioni di Tommaso Traetta", "text": "Lista delle composizioni di Tommaso Traetta (1727-1779), che si possono ordinare per genere e per data di composizione."}
{"id": "2325135", "revid": "62221", "url": "https://it.wikipedia.org/wiki?curid=2325135", "title": "Psychodoidea", "text": ""}
{"id": "2325143", "revid": "125353473", "url": "https://it.wikipedia.org/wiki?curid=2325143", "title": "Pollack", "text": ""}
{"id": "2325144", "revid": "281901", "url": "https://it.wikipedia.org/wiki?curid=2325144", "title": "Merluzzo giallo", "text": ""}
{"id": "2325145", "revid": "281901", "url": "https://it.wikipedia.org/wiki?curid=2325145", "title": "Merluzzo nero", "text": ""}
{"id": "2325146", "revid": "281901", "url": "https://it.wikipedia.org/wiki?curid=2325146", "title": "Merluzzo carbonaro", "text": ""}
{"id": "2325149", "revid": "286807", "url": "https://it.wikipedia.org/wiki?curid=2325149", "title": "Bell Centre", "text": ""}
{"id": "2325150", "revid": "1573940", "url": "https://it.wikipedia.org/wiki?curid=2325150", "title": "Pollachius", "text": "Pollachius \u00e8 un genere di pesci d'acqua salata appartenenti alla famiglia Gadidae e comprende due specie, note collettivamente con il nome inglese di pollock o merlano.\nDistribuzione e habitat.\nL'area di distribuzione di questi due merlani comprende il Mare del Nord, la Manica e l'Oceano Atlantico.\nDescrizione.\nTipica dei \"pollock\" \u00e8 la forma complessiva, con tre pinne dorsali, due anali, alcune pettorali piccole, e altre pelviche, minuscole, situate sotto la gola.\nIl merlano giallo raggiunge la lunghezza di 60\u00a0cm, ed eccezionalmente anche di 75\u00a0cm. La sua tinta \u00e8 verdastra nell'insieme, mentre il dorso tende al verde scuro; i fianchi, pi\u00f9 chiari, sono macchiati di giallo. Il ventre \u00e8 biancastro, le pinne sono giallastre, gli occhi grossi e dorati. La linea laterale, molto incurvata al disopra della pinna pettorale, \u00e8 scura. La mascella inferiore, prognata, \u00e8 provvista del barbiglio sul mento, caratteristico di molte specie di Gadiformi.\nIl merlano nero, o merluzzo carbonaro, \u00e8 pi\u00f9 grosso; \u00e8 lungo circa 1\u00a0m e pu\u00f2 pesare da 10 a 12\u00a0kg. La sua colorazione \u00e8 nell'insieme pi\u00f9 scura di quella del merlano giallo e la sua linea laterale, pi\u00f9 chiara, \u00e8 ben visibile. La mascella inferiore, poco prognata, ha un corto barbiglio al mento. Il merlano nero \u00e8 un pesce di pesca professionale, che le massaie conoscono per lo pi\u00f9 sotto il nome generico di \u00abmerluzzo\u00bb.\nRiproduzione.\nIl merlano si riproduce a partire dai mesi di gennaio o febbraio, fino a maggio. I principali luoghi ove depone le uova si trovano al largo delle coste occidentali delle Isole Britanniche, nel Mare del Nord e al largo della Norvegia. Deposte a profondit\u00e0 varianti tra i 60 e i 180\u00a0m, le uova salgono rapidamente in superficie, dove esse galleggiano, grazie a un piccolo globulo di olio contenuto nella membrana trasparente che le circonda. L'avannotto ha sotto il ventre un sacco vitellino, pi\u00f9 grande e pi\u00f9 leggero di s\u00e9 stesso, il quale lo fa galleggiare sottosopra; man mano che la sostanza vitellina si consuma, l'avannotto assume la posizione normale. Tra il sesto e il nono giorno, dopo essersi schiuso, il pesciolino \u00e8 in grado di nuotare in profondit\u00e0 e comincia a nutrirsi di minuscoli crostacei.\nLo schiudersi delle uova dipende dalla temperatura dell'acqua e richiede sei giorni a 10\u00a0\u00b0C, nove giorni a 6\u00a0\u00b0C. Da essa dipendono cos\u00ec la rapidit\u00e0 di riassorbimento del vitello, come pure, pi\u00f9 tardi, la crescita del pesce, essendo questa pi\u00f9 celere nelle regioni meridionali della sua area di distribuzione.\nAlimentazione.\nIl merlano giallo, pi\u00f9 di tutti gli altri membri della famiglia dei Gadidi, vive nelle vicinanze delle coste. Si nutre di piccoli pesci delle medie profondit\u00e0, quali in particolare ammoditi, aringhe e sardine; sul fondo, dove scende pi\u00f9 di rado, divora vermi, crostacei e molluschi. \nIl merlano nero, invece, vive in mare aperto. Vorace come lo sono in genere tutti i Gadidi, si nutre principalmente dei piccoli di un suo parente stretto, il merluzzo dell'Atlantico, o eglefino (\"Melanogrammus aeglefinus\"). Quando sono in numero sufficiente, i merlani neri ne circondano un banco, lo inducono a formare una massa serrata, poi manovrano bruscamente facendolo risalire in superficie. A questo punto i merlani attaccano le loro prede dal disotto, mentre gli uccelli marini, sempre in agguato di una buona occasione, volteggiano al disopra, cercando di non lasciarsi sfuggire la loro parte di banchetto. Il merlano nero mangia anche altri pesci di piccola taglia, come pure crostacei, come gli anfipodi. Come molti pesci predatori, ha bisogno da 5 a 6 giorni per digerire un pasto di pesci, il tempo cio\u00e8 necessario perch\u00e9 le lische si rammolliscano. La digestione di un granchio \u00e8 molto lunga, dovendo essere digerito per primo il carapace. Gli anfipodi e gli altri crostacei, invece, sono digeriti in circa 3 giorni."}
{"id": "2325169", "revid": "1305772", "url": "https://it.wikipedia.org/wiki?curid=2325169", "title": "Juan Borgia", "text": ""}
{"id": "2325176", "revid": "1318658", "url": "https://it.wikipedia.org/wiki?curid=2325176", "title": "Juan Borgia (cardinale 1492)", "text": "Biografia.\nFiglio di Galcer\u00e1n de Borja y Moncada e di Tecla Navarro Alpicat, nacque a Valencia attorno al 1446.\nIn Spagna ebbe presumibilmente le sue prime cariche ecclesiastiche, e attorno al 1480 fu chiamato in Italia dallo zio, ancora cardinale.\nIl 13 settembre 1483 fu eletto arcivescovo di Monreale. Fu in seguito consacrato vescovo, ma non visit\u00f2 mai la sua diocesi. Fu nominato anche amministratore apostolico dell'arcidiocesi di Olomouc, in Moravia, mantenendo la sede dal 1493 al 1497. \nNel 1492 fu la \"prima creatura\" (ovvero il primo ad essere creato cardinale) di Rodrigo Borgia, divenuto papa Alessandro VI, e perci\u00f2 tra i suoi pi\u00f9 stretti collaboratori, .\nL'8 maggio 1494 incoron\u00f2 a Napoli re Alfonso II. Verso la fine dell'anno incontr\u00f2 anche Carlo VIII di Francia a Bracciano, durante la discesa del re verso Roma.\nNello stesso anno fu eletto vescovo di Ferrara, cumulando anche quest'incarico ecclesiastico ai precedenti.\nEbbe vari incarichi diplomatici, nei quali seppe mettere in luce la sua abilit\u00e0, al punto che fu costretto a rinunciare alla carriera diplomatica per non offuscare il pi\u00f9 potente cugino Cesare Borgia.\nIl 24 aprile 1503 ottenne per s\u00e9 anche il patriarcato latino di Costantinopoli.\nMorte.\nJuan Borgia il Maggiore mor\u00ec il 1\u00ba agosto 1503, e nello stesso mese anche suo zio Papa Alessandro VI perse la vita."}
{"id": "2325180", "revid": "287204", "url": "https://it.wikipedia.org/wiki?curid=2325180", "title": "Credit Mobilier de Monaco", "text": ""}
{"id": "2325184", "revid": "339392", "url": "https://it.wikipedia.org/wiki?curid=2325184", "title": "Sonny Tra Le Stelle", "text": ""}
{"id": "2325199", "revid": "119982", "url": "https://it.wikipedia.org/wiki?curid=2325199", "title": "Ferrovie indiane", "text": ""}
{"id": "2325211", "revid": "1543377", "url": "https://it.wikipedia.org/wiki?curid=2325211", "title": "MNK Mejasi Split", "text": "Il Malonogometni Klub Mejasi, meglio conosciuto come Mejasi Split, \u00e8 un club croato di calcio a 5 con sede a Spalato, fondato nel 1982 come Split Ship Management. Attualmente miliia nella \"I. HMNL\" del campionato croato di calcio a 5\nLo Ship Management, durante i primi anni del 2000 si \u00e8 sempre posizionato nelle retrovie del campionato: a partire dalla stagione 2001/2002 ha collezionato un quinto, un settimo ed un decimo posto pericolosamente vicino alla zona retrocessione. Ridenominatasi MNK Mejasi, la squadra spalatina ha subito centrato il quarto posto durante la Stagione 2004/05, giungendo poi alle semifinali per il titolo. Le semifinali sono da quell'anno sempre ad appannaggio del Mejasi, che vi \u00e8 giunto in tutte le edizioni sinora disputate, collezionando sino ad oggi tre quarti posti in stagione regolare ed un quinto.\nIn coppa nazionale, il Mejasi \u00e8 giunto alla finale nel 2002/2003, persa per mano dei cugini del MNK Split 8-5. Dopo il terzo posto nella stagione 2006/07, il Mejasi \u00e8 giunto alla final four dell'edizione 2008/2009 che si disputer\u00e0 a Potpican."}
{"id": "2325214", "revid": "767487", "url": "https://it.wikipedia.org/wiki?curid=2325214", "title": "The All-American Rejects (album)", "text": "The All-American Rejects \u00e8 l'album di debutto dell'omonimo gruppo musicale statunitense, pubblicato il 4 febbraio 2003."}
{"id": "2325221", "revid": "281652", "url": "https://it.wikipedia.org/wiki?curid=2325221", "title": "Lightbar", "text": ""}
{"id": "2325223", "revid": "338769", "url": "https://it.wikipedia.org/wiki?curid=2325223", "title": "Split Ship Management", "text": ""}
{"id": "2325224", "revid": "338769", "url": "https://it.wikipedia.org/wiki?curid=2325224", "title": "Mejasi Innecto Split", "text": ""}
{"id": "2325231", "revid": "367445", "url": "https://it.wikipedia.org/wiki?curid=2325231", "title": "Terremoto dell'Abruzzo", "text": ""}
{"id": "2325232", "revid": "173469", "url": "https://it.wikipedia.org/wiki?curid=2325232", "title": "Giuseppina di Savoia", "text": ""}
{"id": "2325235", "revid": "67128", "url": "https://it.wikipedia.org/wiki?curid=2325235", "title": "Anastomosi intestinale", "text": ""}
{"id": "2325239", "revid": "110157", "url": "https://it.wikipedia.org/wiki?curid=2325239", "title": "Dog Man Star", "text": " \nDog Man Star \u00e8 il secondo album dei Suede, edito dalla Nude Records nel 1994. Si tratta dell'ultimo album con il chitarrista Bernard Butler, il quale lasci\u00f2 il gruppo poco prima dell'uscita del disco stesso a causa delle tensioni sorte tra lui ed il cantante Brett Anderson.\nL'album fu apprezzato dalla critica ed \u00e8 considerato il migliore dai fan.\nSecondo la Nielsen SoundScan, Dog Man Star ha venduto circa 36000 copie negli Stati Uniti fino al 2008.\nTracce.\nTutte le canzoni scritte da Brett Anderson e Bernard Butler"}
{"id": "2325241", "revid": "1718925", "url": "https://it.wikipedia.org/wiki?curid=2325241", "title": "Geografia del Sudafrica", "text": "Il Sudafrica \u00e8 il paese che occupa tutta l'estremit\u00e0 meridionale dell'Africa, con l'eccezione di due aree di dimensioni minori occupate dall'enclave del Lesotho e dallo Swaziland. La lunga linea costiera si affaccia a ovest e sudovest sull'Oceano Atlantico e ad est e sudest sull'Indiano, con il punto di demarcazione fra i due oceani convenzionalmente collocato in corrispondenza del promontorio sudafricano di Cape Agulhas; l'incontro delle correnti oceaniche provenienti dai due oceani influisce fortemente sul clima della costa, causando frequenti marosi, pioggia e tempeste. La geografia interna del paese \u00e8 dominata da un ampio e complesso sistema di altopiani, in parte desertici o semi-desertici, delimitati da sistemi montuosi di una certa rilevanza, con alcuni dei picchi pi\u00f9 elevati dell'Africa meridionale. I fiumi e i laghi sono pochi e, con pochi eccezioni, di dimensioni ridotte.\nDati generali.\nPosizione e area.\nIl Sudafrica occupa l'estremit\u00e0 meridionale del continente africano, e appartiene alla macroregione dell'Africa meridionale insieme a Botswana, Lesotho, Namibia e Swaziland. Il paese ha un'area complessiva di 1.221.037\u00a0km\u00b2 (circa due volte la Francia), e misura circa 1.600\u00a0km sia da nord a sud che da est a ovest; \u00e8 quasi interamente a sud del Tropico del Capricorno. Ha confini con il Botswana (1.840\u00a0km), l'enclave del Lesotho (909\u00a0km), il Mozambico (491\u00a0km), la Namibia (967\u00a0km), lo Swaziland (430\u00a0km) e lo Zimbabwe (225\u00a0km).\nIl Sudafrica ha 2.500\u00a0km ininterrotti di costa, dall'estremit\u00e0 occidentale (che si affaccia sull'Oceano Atlantico e confina con la Namibia) a quella orientale (che si affaccia sull'Oceano Indiano, al confine col Mozambico).\nLa linea di demarcazione che suddivide convenzionalmente l'Oceano Indiano da quello Atlantico tocca la costa sudafricana a Cape Agulhas, circa 150\u00a0km a est del Capo di Buona Speranza. Appartengono al Sudafrica numerose isole minori lungo la costa, nonch\u00e9 l'arcipelago subantartico delle Isole del Principe Edoardo, situato circa 2000\u00a0km a sud di Citt\u00e0 del Capo.\nTerritorio.\nIl territorio del Sudafrica \u00e8 caratterizzato da una grande variet\u00e0 di climi, paesaggi, ed ecosistemi. Si possono distinguere tre regioni principali: gli altopiani, le catene montuose e la costa.\nIl sistema degli altopiani costituisce gran parte del territorio interno del Sudafrica, sviluppandosi a diverse altitudini. L'ambiente predominante \u00e8 il \"veld\", la prateria, che a seconda dell'altitudine e della latitudine si presenta come prateria montana (\"highveld\"), pianura erbosa o savana; la savana sfuma in ambienti semi-desertici o desertici soprattutto alle basse altitudini.\nGli altopiani centrali sono delimitati da una cintura semicircolare di sistemi montuosi che li separa dalla costa. Il sistema montuoso predominante, \u00e8 quello della Grande Scarpata, costituito da una serie di catene montuose che raggiungono le massime altitudini all'estremit\u00e0 orientale dell'arco, nei monti Drakensberg, al confine col Lesotho.\nAl di l\u00e0 dei monti, sulla costa, l'altitudine scende fino al livello del mare, anche se non mancano tratti di costa scoscesi e privi di spiagge. Sulla costa il clima \u00e8 pi\u00f9 mite e piovoso e in alcuni casi paragonabile a quello mediterraneo, che favorisce lo sviluppo di una vegetazione che pur essendo in larga parte endemica ricorda spesso la macchia mediterranea. Laddove gli altopiani interni sono pi\u00f9 lontani dalla costa, come nella zona a nord-est di Citt\u00e0 del Capo, il clima mite raggiunge l'interno e il paesaggio \u00e8 caratterizzato da campagne ancora di tipo europeo, che alimentano una vasta produzione agricola e in particolare vinicola.\nIl maggior fiume \u00e8 l'Orange, che percorre 1860 km scarsamente navigabili per le frequenti rapide e cascate; termina nell'Oceano Atlantico. Tra i suoi affluenti vi \u00e8 il Molopo (1000 km circa), che per un lungo tratto segna il confine col Botswana.\nNell'Oceano Indiano si getta il secondo fiume del Paese, il Limpopo (1600 km).\nClima.\nIl clima generale del paese viene classificato come complessivamente semi-arido a causa delle vaste distese di deserto e savana, ma entro i suoi confini si osserva una variet\u00e0 climatica paragonabile a quella topografica. Il tratto climatico del paese sono i forti venti, che spirano quasi tutto l'anno da sud-est o da nord-ovest, e l'assenza di precipitazioni di rilievo nei mesi estivi.\nAltopiani centrali.\nIl territorio del Sudafrica \u00e8 dominato da un sistema di altopiani centrali, delimitati a est, sud e ovest dai sistemi montuosi della Grande Scarpata.\nIl paesaggio dell'altopiano centrale \u00e8 estremamente vario. L'altitudine varia da 600 a 2.500\u00a0m e le precipitazioni annue da 200 a 1200\u00a0mm. La parte occidentale, che si fonde nel Kalahari a nordovest, \u00e8 quella pi\u00f9 arida, \u00e8 caratterizzata da aree di vegetazione arbustiva, di savana e dalla regione semi-desertica del Karoo. La parte orientale del Karoo si estende verso nord in misura minore, sfumando nel pianoro della provincia di Free State. Verso nord, l'altopiano declina gradualmente nella valle del Limpopo.\nA nord del fiume Vaal si estende la regione dell'Highveld, con un'altitudine media di 1750\u00a0m.\nOltre l'Highveld verso nordest e verso il tropico del Capricorno si estendono gli altopiani pi\u00f9 bassi del Lowveld e del Bushveld; all'interno di si trovano i sistemi di colline e bassi rilievi del Witwatersrand e del Magaliesberg.\nAltopiani in quota.\nL'altopiano centrale \u00e8 suddiviso in una serie di aree distinte per clima, altitudine e morfologia. Le zone di maggiore altitudine sono l'Altopiano del Capo, l'Altopiano di Free State, l'Alto Veld, l'Altopiano del Lesotho, l'Altopiano del Limpopo e il Grande Karoo.\nAltopiano del Capo.\nL'Altopiano del Capo (in inglese \"Cape Plateau\") si estende fra le citt\u00e0 di Kimberley e Upington, e a nord fino al fiume Orange e alle colline di Kuruman. La vegetazione \u00e8 desertica e semidesertica, simile a quella di alcune aree del Kalahari, e l'altitudine varia da 600 a 900\u00a0m.\nL'Altopiano del Capo ha un clima arido, molto caldo d'estate e freddo nelle notti invernali, con occasionali ghiacciate. Le precipitazioni annuali non superano i 600\u00a0mm anche nelle zone pi\u00f9 piovose, e le temperature medie vanno da 14 a 32\u00a0\u00b0C in estate e fra 0 e 20\u00a0\u00b0C in inverno.\nAltopiano di Free State.\nL'Altopiano di Free State (in inglese \"Free State Plateau\") occupa l'intera provincia di Free State, esclusa l'area a est di Bethlehem, e confina a nord col bacino del fiume Vaal. A nord e est confina con l'Alto Veld. Il panorama \u00e8 costituito soprattutto da praterie con basse colline, che vanno aumentando per numero e altezza verso sud e sudest, dove l'Altopiano di Free State sfuma nell'Altopiano del Karoo e in quello del Lesotho. L'altitudine varia da 1.250 a 1.700\u00a0m.\nAlto Veld.\nL'Alto Veld (in inglese \"Highveld\") si trova a nord del fiume Vaal; occupa la regione orientale della provincia di Free State, la provincia di Mpumalanga meridionale, la parte centro-meridionale del Gauteng (inclusa la citt\u00e0 di Johannesburg) e una porzione orientale della provincia del Nordovest. \u00c8 costituito da vaste praterie punteggiate di colline, ad altitudini comprese fra 1.250\u00a0m e 1.750\u00a0m. Le massime altitudini si raggiungono nella parte settentrionale, dove il Veld \u00e8 delimitato dai sistemi collinari e montuosi di Magaliesberg e Witwatersrand e dalla scarpata dello Mpumalanga. Verso ovest l'altopiano declina sfumando nel Kalahari.\nLe precipitazioni annuali comprese fra 400 e 1200\u00a0mm e l'altitudine fanno s\u00ec che le temperature non raggiungano mai valori estremi di caldo, mantenendosi su una media annuale compresa fra i 14 e i 18\u00a0\u00b0C.\nAltopiano del Lesotho.\nL'Altopiano del Lesotho (in inglese \"Lesotho Highlands\") si trova ai confini con il regno del Lesotho, nella parte pi\u00f9 alta della Grande Scarpata, presso i monti Drakensberg. \u00c8 la parte dell'altopiano centrale sudafricano che raggiunge le massime altitudini (da 1.280\u00a0m a 2.818\u00a0m), circondato da alte montagne separate da profonde vallate. La vegetazione comprende boscaglia alpina, praterie montane e zone isolate di foresta montana africana. Le temperature invernali sono molto fredde, con nevicate frequenti.\nAltopiano del Limpopo.\nL'Altopiano del Limpopo (in inglese \"Limpopo Highlands\") si trova nella Provincia del Capo Settentrionale, orientato in direzione est-ovest secondo il corso del fiume Limpopo. L'altopiano costeggia il sistema montuoso del Waterberg a ovest, e quelli del Blouberg e del Soutpansberg verso est. La morfologia della regione comprende soprattutto monti relativamente bassi, con pochi picchi isolati; l'altitudine varia fra 800 e 1.750\u00a0m. La vegetazione comprende zone aride con arbusti montani, foreste semi-decidue e praterie montane. Le precipitazioni annue variano da 400 a 800\u00a0mm e le temperature da 14 a 20\u00a0\u00b0C.\nGrande Karoo.\nLa regione del Grande Karoo si sviluppa nella zona meridionale della Provincia del Capo Settentrionale e in quella settentrionale della Provincia del Capo Orientale, da Calvinia a ovest fino al confine col Lesotho a est. A sud confina con la Grande Scarpata.\nIl Karoo ha un clima arido analogo a quello dell'Altopiano del Capo, che diventa gradualmente pi\u00f9 mite e piovoso verso est, dove il Karoo sfuma nell'Altopiano di Free State.\nRegioni a bassa quota.\nSebbene la morfologia del Sudafrica sia dominata dal sistema degli altopiani centrali, si distinguono anche alcune zone a bassa quota. Oltre alla fascia costiera, al livello del mare, sono aree di modesta altitudine anche il Lowveld, il Bushveld, il Cape Middleveld, il bacino del Kalahari e la pianura del Limpopo.\nBasso Veld.\nIl Basso Veld (in inglese \"Low Veld\") \u00e8 un sistema di pianure di minore altitudine che bordeggiano l'Alto Veld in direzione del tropico. \u00c8 caratterizzato da temperature pi\u00f9 elevate e clima arido e semi-desertico.\nBushveld.\nIl bacino del Bushveld \u00e8 una regione allungata in direzione est-ovest, di circa 350\u00a0km di lunghezza e 150 di larghezza. \u00c8 circondata dai sistemi collinari del Magaliesberg e del Witwatersrand a sud, dal Waterberg a nord e dalla scarpata dello Mpumalanga a est. La vegetazione \u00e8 in gran parte costituita da prateria aperta e savana, ad altitudini variabili fra 600 e 1.500\u00a0m. Le savane del Bushveld sono particolarmente note dal punto di vista turistico, poich\u00e9 a quest'area appartiene il pi\u00f9 rinomato parco nazionale del Sudafrica, il Kruger. Sempre nel Bushveld si trovano anche i pi\u00f9 importanti giacimenti di cromo, vanadio e platino del paese.\nMiddleveld del Capo.\nLa parte pi\u00f9 occidentale dell'altopiano interno del Sudafrica prende il nome di Middleveld (\"veld intermedio\") del Capo (Cape Middleveld). A nord ed est \u00e8 delimitato dal fiume Orange, a ovest dalla Grande Scarpata e a sud dal Karoo settentrionale. Morfologicamente, il Middleveld \u00e8 una pianura aperta, ad altitudine variabile fra 300 e 900\u00a0m s.l.m.\nIl Middleveld del Capo presenta temperature da 12 a 32\u00a0\u00b0C in estate e da 0 a 22\u00a0\u00b0C in inverno, e scarse precipitazioni (da 100 a 400\u00a0mm annui).\nKalahari.\nIl Sudafrica nordoccidentale comprende una piccola porzione del deserto e del bacino del Kalahari, che con i suoi 520.000\u00a0km\u00b2 \u00e8 il quarto deserto pi\u00f9 grande del mondo, e si estende in gran parte negli stati confinanti del Botswana, dello Zimbabwe e della Namibia. L'altitudine media \u00e8 di 900\u00a0m. \u00c8 un deserto sabbioso con clima arido e semi-arido, con precipitazioni inferiori ai 175\u00a0mm annui nella parte sudoccidentale e temperature medie estive che variano dai 20 ai 40\u00a0\u00b0C. In questa zona, in particolare nei dintorni di Upington, si registrano le temperature pi\u00f9 elevate di tutto il Sudafrica, con massimi storici registrati intorno ai 52\u00a0\u00b0C. In inverno il clima \u00e8 secco e freddo, con una temperatura minima che pu\u00f2 essere sotto lo zero di media e gelate notturne.\nPianura del Limpopo.\nLa Pianura del Limpopo (in inglese Limpopo Plain), detta anche Valle del Medio Limpopo (Middle Limpopo Valley), \u00e8 una vasta pianura delimitata a nord dal fiume Limpopo e a sud dai sistemi montuosi del Waterberg e del Soutpansberg. Presenta una vegetazione simile a quella del Bushveld nella parte occidentale e alberi di mopane a est. Le temperature variano da 2\u00a0\u00b0C a 32\u00a0\u00b0C con medie annuali intorno ai 20\u00a0\u00b0C, e 200\u2013600\u00a0mm di pioggia annui.\nCosta.\nIl Sudafrica \u00e8 dotato di una costa ininterrotta di 2500\u00a0km, che si estende dal confine con la Namibia a ovest, costeggiando prima l'Oceano Atlantico e poi l'Oceano Indiano, fino al confine col Mozambico a est. La linea di demarcazione fra l'Oceano Atlantico e l'Oceano Indiano \u00e8 convenzionalmente situata a Cape Agulhas, che \u00e8 anche il promontorio pi\u00f9 meridionale del Sudafrica e dell'interno continente.\nLa costa sudorientale \u00e8 umida e gode di abbondanti precipitazioni invernali, con temperature invernali mai troppo rigide. A sud, e procedendo poi verso ovest il clima diventa meno piovoso, ma sempre mite, fino alla zona della Garden Route e della Penisola del Capo, dove si ha un clima di tipo mediterraneo che consente lo sviluppo di una rigogliosa vegetazione endemica, nota come fynbos, in parte simile alla macchia mediterranea.\nIl clima delle coste \u00e8 in generale influenzato da importanti correnti oceaniche, fra cui la corrente fredda del Benguela, proveniente dall'Oceano Antartico, che lambisce la costa sudoccidentale e occidentale del paese e contribuisce anche alla ricchezza di plancton e quindi alla pescosit\u00e0 delle acque costiere. La costa orientale \u00e8 invece toccata dalla corrente calda del Mozambico. L'incontro di queste correnti intorno all'estremit\u00e0 sudoccidentale del paese (zona di Cape Agulhas) causa frequenti precipitazioni, forti venti, mare mosso e temporali. Soprattutto la costa occidentale \u00e8 flagellata da venti quasi tutto l'anno, sia provenienti da sudest che da nordovest.\nLa costa \u00e8 sostanzialmente lineare, con poche baie di rilievo; tra queste si possono citare Algoa Bay (presso Port Elizabeth), la Falsa Baia e Table Bay (penisola del Capo) e Saldanha Bay, a nord di Citt\u00e0 del Capo, che \u00e8 l'unico porto naturale del paese.\nLungo la costa sono presenti diverse isole di piccole dimensioni, tra cui l'isola Dassen (55\u00a0km a nord di Citt\u00e0 del Capo), Duiker Island, Robben Island e Seal Island (tutte e tre nelle immediate vicinanze di Citt\u00e0 del Capo).\nSistemi montuosi.\nI due sistemi montuosi sono la Grande Scarpata e le Catene del Capo.\nGrande Scarpata.\nLa struttura orografica del Sudafrica \u00e8 dominata dalla Grande Scarpata (in inglese \"Great Escarpment\") che separa le coste a sud dall'altopiano centrale, circondato dalla scarpata a est, sud e ovest. La distanza fra la costa e la Grande Scarpata \u00e8 massima nella Provincia di KwaZulu-Natal, nella parte orientale del paese. L'altitudine della Scarpata decresce gradualmente verso nordovest. Alla Grande Scarpata appartengono i principali sistemi montuosi del Sudafrica, fra cui i Drakensberg (\"Monti del Drago\").\nLa principale catena montuosa del sistema della Grande Scarpata \u00e8 quella dei Drakensberg, situati all'estremit\u00e0 orientale della scarpata, orientati da sudovest a nordest per una lunghezza complessiva di circa 1000\u00a0km. Appartengono in parte al Sudafrica e in parte al Lesotho, e costituiscono parte del confine fra questi due paesi. Sono i monti pi\u00f9 alti dell'Africa meridionale, con i picchi di massima altitudine nel versante del Lesotho; il Njesuthi (3.408\u00a0m) \u00e8 comunque il punto pi\u00f9 elevato del Sudafrica. Ricevono frequenti nevicate e sono sede di diversi impianti sciistici. Un gruppo di rilievi con cime oltre i 3.000\u00a0m, appartenenti ai Drakensberg, prendono il nome di Mont-Aux-Sources.\nL'estremo opposto della Grande Scarpata \u00e8 segnata dai Roggeveldberge (\"monti del Roggeveld\", dal nome della parte orientale del Karoo), che delimitano a est il Karoo. In questa zona si registrano i climi pi\u00f9 freddi del Sudafrica; a Sutherland, nella parte orientale dei Roggeveldberge, le temperature invernali possono scendere sotto i -15 \u00b0C.\nCatene del Capo.\nLe Catene del Capo (Cape Fold Belt) sono un sistema montuoso che attraversa il Sudafrica sudoccidentale, a nord della Penisola del Capo. La sua struttura riproduce su scala minore quella della Grande Scarpata. La massima altitudine della catena \u00e8 raggiunta dalla vetta del Seweweekspoortpiek (2325\u00a0m). Questi monti possono ricevere nevicate invernali.\nAl Cape Fold Belt appartengono numerosi sistemi montuosi, fra cui:\nIdrografia.\nIl Sudafrica ha solo tre grandi fiumi: il Limpopo, l'Orange e il suo tributario principale, il Vaal. L'Orange \u00e8 il pi\u00f9 lungo (2.100\u00a0km); nasce nel Lesotho (dove prende il nome di Senqu), dalle pendici occidentali dei Drakensberg, per poi scorrere verso nordovest lungo il confine con la Namibia e sfociare nell'Atlantico. Anche il Vaal origina dai Drakensberg, nei pressi dello Swaziland, e dopo 1.120\u00a0km confluisce nell'Orange. Il Limpopo nasce ancora pi\u00f9 a nord, nell'Alto Veld a nord di Pretoria, e scorre verso nordest ed est lungo i confini di Botswana e Zimbabwe per poi entrare nel Mozambico e sfociare nell'Oceano Indiano al termine di un percorso di 1.700\u00a0km.\nLungo la costa sono allineati una quantit\u00e0 di fiumi minori, che drenano il versante inferiore dei monti; fra i pi\u00f9 importanti c'\u00e8 il Tugela, che nasce anch'esso dai Drakensberg e d\u00e0 origine a una celebre cascata. Nessuno di questi fiumi \u00e8 comunque di portata tale da consentire la navigazione.\nData l'aridit\u00e0 del territorio, l'irrigazione e le dighe sono estremamente importanti. La pi\u00f9 grande diga del Sudafrica \u00e8 la Gariep Dam, sul fiume Orange.\nRisorse naturali.\nNel Sudafrica si trovano importanti giacimenti di risorse naturali, inclusi oro, carbone, manganese, nickel, stagno, uranio, diamanti, platino, bronzo, gas naturale, ferro, cromo, antimonio, vanadio, fosfati."}
{"id": "2325245", "revid": "14691", "url": "https://it.wikipedia.org/wiki?curid=2325245", "title": "Provincia di KwaZulu-Natal", "text": ""}
{"id": "2325258", "revid": "729019", "url": "https://it.wikipedia.org/wiki?curid=2325258", "title": "Stazione di Policastro Bussentino", "text": "La stazione di Policastro Bussentino si trova nella frazione omonima del comune di Santa Marina in provincia di Salerno, sulla linea Battipaglia-Reggio di Calabria.\nStoria.\nLa stazione entr\u00f2 in funzione nel 1894 assieme all'apertura del nuovo tratto della Ferrovia Tirrenica Meridionale.\nServizi.\nLa stazione dispone di:"}
{"id": "2325260", "revid": "287204", "url": "https://it.wikipedia.org/wiki?curid=2325260", "title": "Constantin Brailoiu", "text": ""}
{"id": "2325262", "revid": "14691", "url": "https://it.wikipedia.org/wiki?curid=2325262", "title": "Prince Edward Islands", "text": ""}
{"id": "2325269", "revid": "115881280", "url": "https://it.wikipedia.org/wiki?curid=2325269", "title": "San Clemente (Reggello)", "text": "San Clemente \u00e8 una frazione del comune di Reggello, in provincia di Firenze.\nSituata lungo il fiume Arno, gravita intorno alla vicina Rignano sull'Arno, da cui dista poche decine di metri ed a cui \u00e8 unita dal Ponte mediceo, mentre il capoluogo comunale \u00e8 in collina a circa dieci km. San Clemente inoltre usufruisce della attigua stazione di Rignano sull'Arno-Reggello posta a circa 300 metri di distanza.\nLa frazione \u00e8 divisa tra la parte bassa pi\u00f9 vicina al fiume e quella pi\u00f9 alta sviluppatasi lungo la strada statale (ora regionale) 69.\nMonumenti e luoghi d'interesse.\nChiesa di San Clemente a Sociana.\nLa chiesa di San Clemente a Sociana si trova nella parte superiore della frazione, nella cosiddetta San Clemente Alta, ed \u00e8 inserita nel Vicariato fiorentino. Nonostante sia nel Comune di Reggello dipende, per evidente vicinanza geografica, dalla propositura di Santa Maria Immacolata di Rignano sull'Arno. La chiesa, di origini pi\u00f9 antiche, nel 1580 sub\u00ec una ristrutturazione in forme cinquecentesche mentre fu nuovamente ristrutturata due secoli pi\u00f9 tardi, nel 1733.\nPonte di San Clemente.\nIl ponte di San Clemente collega la riva sinistra dell'Arno, dove \u00e8 presente l'abitato di Rignano sull'Arno, a quella destra dove \u00e8 ubicata la frazione di San Clemente. Le origini del ponte vanno trovate tra il 1280 e il 1380 vennero costruiti circa venti ponti nei territori controllati dal comune fiorentino.\nDopo alcuni problemi di stabilit\u00e0, dal 24 dicembre 2008 il passaggio sul ponte \u00e8 aperto anche alle automobili a senso unico alternato.\nSport.\nDotata di un campo sportivo, San Clemente dispone di una propria squadra calcistica (Polisportiva San Clemente) che milita in prima Categoria."}
{"id": "2325273", "revid": "486946", "url": "https://it.wikipedia.org/wiki?curid=2325273", "title": "Mantellina da pioggia", "text": ""}
{"id": "2325277", "revid": "6923", "url": "https://it.wikipedia.org/wiki?curid=2325277", "title": "Fondo di finanziamento ordinario", "text": "Il fondo di finanziamento ordinario (FFO) \u00e8 un finanziamento statale che costituisce una delle principali fonti di entrata per le universit\u00e0 italiane.\nStoria.\nIstituito con l'art. 5 della legge 24 dicembre 1993 n. 537, si compone di due parti: una \"quota base\" ed una \"quota di riequilibrio\". La quota base viene attribuita automaticamente alle universit\u00e0, la quota di riequilibrio dovrebbe invece essere assegnata sulla base di parametri quantitativi.\nLa dotazione finanziaria del FFO per il 2012 \u00e8 stata pari a 7,08 miliardi di euro e di 6,69 miliardi per il 2013.\nGli organi ministeriali, quali CRUI, CNSU e CUN sono tenuti a formulare ed approvare un parere in merito al finanziamento annuale.\nComposizione.\nIl sistema di base \u00e8 stato modificato negli anni successivi. Per il 2008 la ripartizione del Fondo \u00e8 stata effettuata col DM del 30 aprile 2008, emanato dal ministro Mussi, che all'art. 1 prevede che a ogni universit\u00e0 venga assegnata \"una quota pari al 95,15% del fondo di finanziamento ordinario assegnato al 31.12.2007 al netto degli interventi non consolidabili disposti nel passato esercizio\" e assegna ulteriori risorse attraverso diverse disposizioni. In parallelo, sul FFO \u00e8 intervenuto il Decreto interministeriale del 30 aprile 2008.\nL'art. 5 del DPR 25 luglio 1997 n. 306 ha inoltre stabilito che il finanziamento della contribuzione studentesca non possa eccedere il 20% dell'importo dei fondi annuali erogabili dall'F.F.O..\nModifiche legislative successive.\nLa legge 6 agosto 2008, n. 133, art. 66, comma 13, ha ridotto il FFO \"di 63,5 milioni di euro per l'anno 2009, di 190 milioni di euro per l'anno 2010, di 316 milioni di euro per l'anno 2011, di 417 milioni di euro per l'anno 2012 e di 455 milioni di euro a decorrere dall'anno 2013\". L'art. 2 del decreto-legge 10 novembre 2008, n. 180, convertito con modificazioni dalla legge 9 gennaio 2009, n. 1, ha stabilito che una quota non inferiore al 7 per cento del fondo \u00e8 ripartita prendendo in considerazione: \nQuesta quota \"premiale\" del Fondo \u00e8 stata aumentata dal decreto-legge 21 giugno 2013, n. 69 (cosiddetto decreto \"del fare\") convertito con modificazioni dalla l. 9 agosto 2013, n. 98, che l'ha determinata (art. 60) in misura non inferiore al 16 per cento per l'anno 2014, al 18 per cento per l'anno 2015 e al 20 per cento per l'anno 2016, con successivi incrementi annuali non inferiori al 2 per cento e fino ad un massimo del 30 per cento. Di tale quota almeno tre quinti sono ripartiti tra le universit\u00e0 sulla base dei risultati conseguiti nella Valutazione della qualit\u00e0 della ricerca (VQR) e un quinto sulla base della valutazione delle politiche di reclutamento, effettuate a cadenza quinquennale dall'Agenzia nazionale di valutazione del sistema universitario e della ricerca (ANVUR). L'applicazione di queste disposizioni non pu\u00f2 per\u00f2 determinare la riduzione della quota del Fondo per il finanziamento ordinario spettante a ciascuna universit\u00e0 e a ciascun anno in misura superiore al 5 per cento dell'anno precedente.\nI criteri per la ripartizione del FFO per il 2013 sono stati stabiliti col DM 8 agosto 2013, n. 700. I criteri di ripartizione della quota premiale e dell'intervento perequativo del Fondo per lo stesso anno 2013 sono stati stabiliti col DM 20 dicembre 2013, n. 1051, Il decreto ha stabilito l'assegnazione alle Universit\u00e0 a fini premiali di una quota del 13,5% del totale delle risorse disponibili al netto degli altri interventi previsti dallo stesso decreto. La ripartizione di tale quota \u00e8 stata disposta per il 34% sulla base dei criteri finalizzati a premiare la qualit\u00e0 dell'offerta formativa e dei risultati dei processi formativi di ogni ateneo e per il 66% sulla base di criteri finalizzati a premiare la qualit\u00e0 della ricerca scientifica. Il 90% della somma attribuita in relazione alla qualit\u00e0 della ricerca scientifica \u00e8 stata ripartita sulla base dei risultati della VQR 2004-2010.\nI criteri per la ripartizione del FFO per il 2014 sono stati stabiliti col DM 4 novembre 2014, n. 815, che ha destinato alla quota premiale circa il 18% del totale delle risorse disponibili. Il decreto interministeriale 9 dicembre 2014, n. 893, in attuazione della l. 30 dicembre 2010, n. 240 (art. 5, comma 1, lettere a e b) e del decreto legislativo 27 gennaio 2012, n. 19 (art. 8, comma 2), ha stabilito il costo standard unitario di formazione per studente in corso, al quale \u00e8 collegata la ripartizione del venti per cento della quota base del FFO; nel 2018 l'intera quota base del FFO dovr\u00e0 essere ripartita sulla base del costo standard. La disciplina del costo standard per studente delle Universit\u00e0 statali \u00e8 stata poi rinnovata dall'art. 12 del decreto-legge 20 giugno 2017, n. 91, convertito in legge 3 agosto 2017, n. 123.\nLa legge di stabilit\u00e0 2015 ha incrementato il FFO di 150 milioni di euro annui, a decorrere dal 2015, al fine di incrementare la quota premiale suddetta (l. 23 dicembre 2014, n. 190, art. 1, comma 172). La stessa legge ha anche disposto una riduzione del FFO di 34 milioni di euro per l'anno 2015 e di 32 milioni di euro annui a decorrere dal 2016 in considerazione di una razionalizzazione della spesa per acquisti di beni e servizi da effettuare a cura delle Universit\u00e0 (art. 1, comma 339)."}
{"id": "2325281", "revid": "1573940", "url": "https://it.wikipedia.org/wiki?curid=2325281", "title": "Chiesa di Sant'Andrea Avellino", "text": "Sant'Andrea Avellino \u00e8 una delle chiese di Roma, sita nella zona Tomba di Nerone, in via Ascrea.\nEssa faceva parte del progetto istituito dal Vicariato di Roma di \u201c50 chiese per Roma 2000\u201d. Fu progettata dall'architetto Roberto Panella. La cerimonia di posa della prima pietra avvenne il 29 aprile 1995 alla presenza del vescovo di settore, monsignor Cesare Nosiglia; la chiesa \u00e8 stata solennemente inaugurata con la consacrazione ad opera del cardinale Camillo Ruini il 19 ottobre 1996. Nel febbraio 1997 essa ha ricevuto la visita pastorale di papa Giovanni Paolo II.\nLa chiesa \u00e8 sede parrocchiale, istituita dal cardinale vicario Ugo Poletti il 30 novembre 1981 col decreto \"\u00c8 a tutti noto\"."}
{"id": "2325289", "revid": "793215", "url": "https://it.wikipedia.org/wiki?curid=2325289", "title": "Chiesa di San Josemar\u00eda Escriv\u00e1", "text": "La chiesa di San Josemar\u00eda Escriv\u00e1 \u00e8 un luogo di culto cattolico di Roma, situato nel quartiere Ardeatino, in largo Josemar\u00eda Escriv\u00e1.\nStoria.\nEssa vide la luce all'indomani della beatificazione di Josemar\u00eda Escriv\u00e1 de Balaguer, fondatore dell'Opus Dei (17 maggio 1992): in quell'occasione il Prelato dell'Opera, \u00c1lvaro del Portillo, present\u00f2 al Papa alcuni progetti ed idee per la costruzione di una nuova chiesa a Roma, dedicata al nuovo beato. I progetti definitivi dell'edificio sacro furono realizzati dall'architetto Santiago Hernandez. I lavori di costruzione iniziarono nel 1994 (\u00e8 di quell'anno la posa della prima pietra ad opera del cardinale Camillo Ruini, il 15 maggio) e si conclusero due anni dopo: lo stesso pontefice Giovanni Paolo II consacr\u00f2 solennemente la nuova chiesa il 10 marzo 1996.\nLa chiesa \u00e8 sede parrocchiale, eretta dal cardinale vicario Camillo Ruini il 9 novembre 1992 ed affidata all'Opus Dei.\nDescrizione.\nLa chiesa si presenta esternamente completamente rivestita in mattoni a vista e travertino. \u00c8 preceduta da un ampio sagrato in porfido, circondato da una cancellata e decorato da alberi ed aiuole. La facciata con portico \u00e8 sormontata da un timpano, al centro del quale \u00e8 collocata una \"Sacra famiglia\" in travertino, opera dello scultore Romano Cosci. Ai lati della porta d'ingresso principale vi sono: la lapide a ricordo della solenne consacrazione; e la prima pietra dell'edificio. La facciata \u00e8 affiancata da un campanile, su di un lato del quale vi \u00e8 un'opera scultorea del Cosci raffigurante un \"Angelo\".\nAll'interno, la chiesa \u00e8 ad un'unica navata, che converge verso l'altare maggiore e la grande pala che lo sovrasta, al centro del quale \u00e8 posto il tabernacolo. Il pavimento \u00e8 in granito e le pareti rivestite in travertino; il soffitto si presenta a cassettoni con pannelli colorati. L'altare maggiore \u00e8 in marmo; vi sono inseriti i simboli dei quattro evangelisti ed il reliquiario del santo titolare della chiesa.\nLa grande pala d'altare, opera dello spagnolo Armando Pareja, \u00e8 composta da otto dipinti su tela incollata su legno. I sei pannelli laterali rappresentano diversi episodi evangelici: l\u2019\"Annunciazione\", la \"visitazione di Maria a santa Elisabetta\", l\u2019\"adorazione dei Magi\", la \"fuga in Egitto della Santa Famiglia\", \"Ges\u00f9 tra i dottori del Tempio\" ed una scena di \"lavoro nella bottega di Giuseppe\". I due dipinti centrali raffigurano: la \"Trinit\u00e0 in gloria, san Josemaria con la Madonna e san Giuseppe ed angeli\"; e la \"Crocifissione\". La pala poggia su un'alta base in legno, composta da diciotto pannelli, ove sono inseriti simboli e giaculatorie di contenuto mariano. Al centro della pala \u00e8 inserito il tabernacolo, una teca dorata, sopra la quale \u00e8 rappresentata l\u2019\"Annunciazione\".\nA sinistra dell'altare maggiore \u00e8 posto il battistero in travertino, con un dipinto del Pareja raffigurante il \"Battesimo di Ges\u00f9\". La navata della chiesa \u00e8 ancora abbellita da una statua in gesso policromo raffigurante la \"Madonna del Carmelo\", da quattordici pannelli bronzei della Via Crucis del Cosci e da quattro affreschi nella parete di fondo della chiesa. Lungo la parete sinistra della navata si trova l'organo a canne Pinchi \"opus 408\", costruito nel 1996; in corpo unico e a trasmissione integralmente meccanica, dispone di 18 registri su due manuali e pedale per un totale di 1222 canne.\nAnnessa alla chiesa \u00e8 la cappella feriale dedicata ai santi Pietro e Paolo, raffigurati da due dipinti ai lati dell'altare. Di notevole effetto decorativo \u00e8 la piccola abside, che sovrasta l'altare ed il tabernacolo, decorata a mosaico, con la raffigurazione della \"Incoronazione della Vergine Maria\" affiancata da santi."}
{"id": "2325295", "revid": "110157", "url": "https://it.wikipedia.org/wiki?curid=2325295", "title": "Chiesa di Santa Maria Mater Ecclesiae", "text": "La chiesa di Santa Maria Mater Ecclesiae \u00e8 una chiesa di Roma, nella zona Torrino, in piazza Cina.\nEssa \u00e8 stata costruita, su progetti dell'ingegnere Giorgio Pacini tra il 1986 ed il 1988, in sostituzione di una chiesa precedente, ancora esistente e che conserva al suo interno una scultura di Eustachio Errani raffigurante \"Maria madre della Chiesa\" (in latino \"mater ecclesiae\"). La cerimonia della posa della prima pietra della nuova chiesa avvenne il 1\u00ba giugno 1986: per l'occasione fu utilizzata una pietra, trovata durante alcuni scavi in Vaticano ed appartenuta all'antica basilica di San Pietro in Vaticano, benedetta da Paolo VI in occasione della chiusura del Concilio Vaticano II (Santa Maria Mater Ecclesiae \u00e8 infatti la parrocchia voluta da Papa Paolo VI in ricordo del Concilio). Il nuovo edificio fu solennemente consacrato dal cardinale vicario Ugo Poletti il 28 maggio 1988. Il 19 febbraio 1989 la chiesa ha ricevuto la visita pastorale di papa Giovanni Paolo II.\nLa chiesa \u00e8 sede parrocchiale, istituita dal cardinale vicario Luigi Traglia il 13 maggio 1966 con il decreto \"Ne sacrosancti concilii\"."}
{"id": "2325306", "revid": "2130303", "url": "https://it.wikipedia.org/wiki?curid=2325306", "title": "Chiesa di Santa Maria Immacolata alla Cervelletta", "text": "La chiesa di Santa Maria Immacolata alla Cervelletta \u00e8 una chiesa di Roma, in Via di Tor Cervara, zona Z.VII Tor Cervara.\nEssa fu costruita, su un terreno messo a disposizione dei duchi Salviati, tra il 1911 ed il 1912 su progetti dell'architetto Carlo Lepri ed inaugurata solennemente dal cardinale vicario Pietro Respighi il 2 giugno 1912. La piccola chiesa costituiva la prima parrocchia eretta nell'agro romano. Il toponimo \"cervelletta\", che fu una tenuta dei Salviati, deriva da una modifica popolare del termine \"cervaretto\", ad indicare un luogo di caccia al cervo. La chiesa ha forme molto semplici, ad un'unica navata con cappelle laterali. Gli interni furono decorati da Giovanni Battista Conti, che vi ha raffigurato diversi santi, tra cui Sant'Antonio abate, Sant'Antonio da Padova, Sant'Anna e San Pio X, benefattore della chiesa.\nLa chiesa rimase sede parrocchiale fino al 1968; con la costruzione di una nuova chiesa dedicata a San Vincenzo de' Paoli, le attivit\u00e0 parrocchiali si trasferirono definitivamente nel nuovo edificio. Ci\u00f2 comport\u00f2 anche la nuova denominazione della parrocchia, che ora si chiama \"parrocchia di Santa Maria Immacolata e San Vincenzo de' Paoli\". La chiesa alla \"cervelletta\", restaurata nel 1999, \u00e8 oggi utilizzata principalmente per la celebrazione di matrimoni."}
{"id": "2325309", "revid": "109651", "url": "https://it.wikipedia.org/wiki?curid=2325309", "title": "Impronte genetiche", "text": ""}
{"id": "2325315", "revid": "767487", "url": "https://it.wikipedia.org/wiki?curid=2325315", "title": "Dragon Ball - Il cammino dell'eroe", "text": " \u00e8 un film d'animazione del 1996 diretto da Shigeyasu Yamauchi.\nSi tratta del 4\u00b0 film basato sulla serie \"Dragon Ball\", proiettato per la prima volta al \"Toei Anime Fair\" il 4 marzo 1996.\n\u00c8 stato realizzato per celebrare il 10\u00ba anniversario dell'anime. La storia intreccia quasi tutti i personaggi incontrati da Goku fino allo scontro con il Red Ribbon. Edito dalla Dynamic Italia e mai trasmesso su Italia 1 (bench\u00e9 lo fece doppiare), fu trasmesso per due volte su Rai 2 (una in prima serata in versione integrale e l'altra in pomeridiana con dei tagli) col primo doppiaggio. Successivamente \u00e8 stato ripubblicato da DeAgostini in DVD come Dragon Ball - La nascita degli eroi.\nTrama.\nIl film \u00e8 ambientato in una linea temporale alternativa agli eventi della serie tv. Bulma, una giovane ragazza di sedici anni, incontra Goku, un ragazzino di dodici anni, sulle montagne e insieme vanno alla ricerca delle sfere del drago. Per la strada incontreranno Olong, Yamcha e Muten, che li aiuteranno in questa loro impresa.\n\u00c8 praticamente il riassunto di \"Dragon Ball\" fino all'arco del Red Ribbon, ridisegnato in stile \"Dragon Ball GT\" e dallo stesso staff, infatti il vestito di Goku \u00e8 come nel suddetto cartone animato.\nDistribuzione.\nEdizioni home video.\nIl film \u00e8 stato distribuito in VHS da Dynamic Italia col primo doppiaggio e successivamente in DVD col doppiaggio di Mediaset."}
{"id": "2325317", "revid": "113203845", "url": "https://it.wikipedia.org/wiki?curid=2325317", "title": "Episodi di Phineas e Ferb (seconda stagione)", "text": "Gli episodi della seconda stagione di \"Phineas e Ferb\" sono andati in onda su Disney Channel dal 6 maggio 2009. La trasmissione degli altri episodi \u00e8 invece stata affidata a Disney XD dal 28 settembre 2009 (e vanno in onda comunque su Disney Channel subito dopo il sabato successivo). In chiaro la seconda stagione \u00e8 trasmessa da Rai 2 in . Successivamente anche da K2 in e poi dall'episodio \"Phineas e Ferb supereroi\" anche in 16:9.\nIl mostro del lago Naso.\nI due fratelli insieme alla famiglia vanno in vacanza al lago Naso, dove Candace trova lavoro come bagnina, nel frattempo Phineas &amp; Ferb si mettono alla ricerca di Nasetto, un gigantesco mostro marino che si nutre di zinco, che sfortunatamente per lui, il dr Doofenshmirtz ha deciso di estrarre dal lago, ma grazie all'intervento di Perry, tutto si risolve. Contemporaneamente Candace entra in paranoia credendo di vedere il mostro ovunque con l'effetto di scatenare il panico tra i bagnanti.Phineas e Ferb intanto fanno amicizia con Nasetto e per poco Candace svela il loro segreto. Ma alla fine decide che \u00e8 meglio lasciarlo tranquillo nel suo lago e butta via le prove della sua esistenza, Phineas e Ferb contenti la ringraziano e Nasetto la ringrazia con una bella leccata. Alla fine a Candace viene ridato il lavoro e Phineas e Ferb si godono il loro amico Nasetto finch\u00e9 possono prima di tornare a casa.\nIl \"Perry Traduttore\".\nPhineas e Ferb si domandano cosa il loro ornitorinco Perry gli voglia dire attraverso il suo verso.Perci\u00f2 costruiscono un Perry Traduttore che stranamente funziona con tutti gli animali tranne Perry.\nIl mitico puntale.\nI due fratelli decidono di far concentrare l'attenzione della citt\u00e0 sul puntale, la punta dei lacci delle scarpe, il cui nome sembra non interessare nessuno, e per farlo organizzano un concerto a cui Candace parteciper\u00e0 solo dopo una forte titubanza.\nUna grande sorella.\nCandace vuole diventare pi\u00f9 alta per diventare la testimonial di un marchio di prodotti di bellezza e per questo beve una pozione di Phineas e Ferb che pero la fa alzare di 15 metri!\nPIANO DI DOOFENSHMIRTZ : riempire di puzza di pannolino la gente che usa il suo bagno intanto che c'\u00e8 la fiera\nTRAPPOLA DI PERRY : girello\nUn acquario per Goldie.\nI ragazzi comprano un pesce rosso e, per farlo sentire pi\u00f9 a suo agio, costruiscono un grande acquario con delfini e balene e organizzano uno spettacolo di giochi acquatici a cui Candace si trover\u00e0 a partecipare a propria insaputa.\nElementare Stacy!\nLa famiglia Fletcher \u00e8 in visita dai nonni inglesi; Candace e Stacy per passare il tempo in assenza di internet leggono l'intera saga dell'ispettore Sherlock Holmes e provano a beccare Phineas e Ferb usando il \"metodo Holmes\".\nPIANO DI DOOFENSHMIRTZ: far volare il Big Ben vicino a casa sua per vedere meglio l'orario\nTRAPPOLA DI PERRY : braccio meccanico\nUna cena davvero speciale.\nPhineas e Ferb aprono un ristorante in giardino chiamato \"Dall'Ornitorinco\" in cui Perry \u00e8 ovviamente la star, Ferb \u00e8 il cuoco e Isabella accompagna ai tavoli. Doofenshmirtz organizza un appuntamento con una donna in questo stesso ristorante. Ma se andr\u00e0 male, \u00e8 pronto a rovinare l'amore di tutti gli altri con una delle sue diavolerie... La ragazza, per\u00f2, sembra decisamente la sua anima gemella.\nFacciamo un quiz.\nCandace scopre che il suo fidanzato Jeremy fa una pubblicit\u00e0 in TV, quindi pensa di paragonarsi a lui per sentirsi al suo 'stesso livello', quindi si rivolge ai suoi fratelli, che stavano aiutando le FireSide Girls per dei distintivi televisivi e per questo hanno ingaggiato Baljeet e Buford in un gameshow, ma, essendoci due posti, Baljeet esce fuori dallo show. Intanto Perry ha la missione di verificare perch\u00e9 ci sono state tante consegne di nella casa di Doofenshmirtz. Intanto Jeremy, con la sua pubblicit\u00e0 diventa sempre pi\u00f9 famoso...\nConiglietti? No grazie!\nCandace trova un coniglietto che sembra essere adorabile, ma in realt\u00e0 \u00e8 un nemico di Perry. Intanto Phineas e Ferb inventano gli occhiali a raggi x.\nUna gita tempestosa.\nLa famiglia Flynn-Fletcher parte per una gita in barca, ma a causa di una violenta tempesta si ritrova su un'isola sperduta. Mentre Lawrence ripara la barca per ritornare a casa al pi\u00f9 presto possibile, anche perch\u00e9 Candace vuole partecipare a una festa organizzata dal suo amato Jeremy, Phineas e Ferb costruiscono un riparo tra gli alberi dotato di tutti i comfort. Nel frattempo, Perry rimane a casa con Baljeet e Buford, e il Maggiore Monogram manda in missione Carl sotto copertura con un camioncino dei gelati per distrarli, consentendo quindi all'Agente P di effettuare la sua missione.\nQuesta non \u00e8 una festa.\nCandace vista l'assenza dei genitori per una sera vuole invitare delle amiche a casa sua ma si ritrova per sbaglio una enorme festa in casa e per questo viene beccata dalla madre e messa in punizione nonostante non fosse sua intenzione fare una festa.\nMontagne russe: Il Musical.\nI due fratelli ricostruiscono le montagne russe fatte all'inizio dell'estate come musical, e quindi molte canzoni.\nUn robot di mezza et\u00e0.\nDurante i preparativi per una gara tra padri e figlie, Lawrence, spinto dalla curiosit\u00e0, entra in un tunnel che porta al quartiere segreto di Perry, ma poi scivola e finisce sul cancella-memoria, che lo fa regredire all'et\u00e0 di un anno. Monogram allora richiama l'Agente P dalla missione e gli d\u00e0 il compito di guidare un robot che ha lo stesso aspetto del signor Fletcher e di adoperarlo nella gara insieme a Candace fino a quando la memoria di Lawrence non verr\u00e0 ripristinata."}
{"id": "2325318", "revid": "486946", "url": "https://it.wikipedia.org/wiki?curid=2325318", "title": "Sanrocchino", "text": ""}
{"id": "2325321", "revid": "767487", "url": "https://it.wikipedia.org/wiki?curid=2325321", "title": "La banda Casaroli", "text": "La banda Casaroli \u00e8 un film del 1962 diretto da Florestano Vancini.\nTrama.\nIn una piazza di Bologna oppressa dalla nebbia e presidiata dalla polizia, dove si \u00e8 appena conclusa una sanguinosa sparatoria, un giovane si aggira attonito tra gli astanti sotto i portici.\nSi tratta di Gabriele Ingenis, profugo istriano, che alcuni mesi prima in un luna park di Bologna incontra Corrado Minguzzi, un vecchio amico, in compagnia di Paolo Casaroli, un esaltato nostalgico della guerra. Ben presto i tre si legano ad un comune destino, procurandosi delle armi e costituendo una banda di rapinatori di banche con altri complici occasionali.\nQuasi improvvisando compiono la prima rapina in un centro agricolo della Lombardia ai danni di una piccola banca. In seguito, la banda \u00e8 pi\u00f9 organizzata e a Genova assalta una banca piena di impiegati e clienti, svuotando la cassaforte.\nCon le tasche piene di soldi, da Bologna i tre si spostano a Venezia dove, accompagnandosi con giovani donne di facili costumi e giocando al casin\u00f2, fanno la bella vita.\nRimasti quasi al verde, tentano il colpo grosso a Roma. Le cose per\u00f2 si mettono male per la reazione di un cassiere che, quando Casaroli passa dietro il bancone, tenta di portargli via il mitra. Ingenis spara due colpi di pistola e il cassiere cade ferito. Mentre poi fuggono verso l'auto che li attende, Minguzzi colpisce con una raffica di mitra un uomo che li insegue dando l'allarme.\nInfine il tragico tentativo di Minguzzi e Casaroli di sottrarsi all'accompagnamento in Questura provoca altri morti e feriti e il giovane Ingenis che \u00e8 rimasto estraneo alla sparatoria, credendo morti i due amici, si suicida in un cinema con un colpo di pistola.\nCasaroli, invece, pur gravemente ferito, \u00e8 ancora vivo e viene ricoverato in ospedale. Un giornalista riesce ad accedere alla camera in cui \u00e8 piantonato e a parlare con lui. Quando esce, sente il bandito che canta il ritornello di \"Paquito lindo\", la canzone del film Fifa e arena."}
{"id": "2325334", "revid": "1331959", "url": "https://it.wikipedia.org/wiki?curid=2325334", "title": "Tiqqun 'olam", "text": "Tiqqun 'olam () \u00e8 una frase in lingua ebraica che significa \"riparare\" o \"perfezionare il mondo\". Nell'ebraismo il concetto di tiqqun 'olam ha avuto origine nel periodo rabbinico iniziale, per ottenere nuovi significati nel medioevo nell'ambito della cabala ebraica e ulteriori connotazioni nell'ebraismo moderno.\nL'espressione \"tiqqun 'olam\" \u00e8 usata nella Mishnah nella frase \"mip'nei tiqqun ha-olam\" (\"per il bene del \"tiqqun\" del mondo\"), ad indicare che una pratica deve essere seguita non perch\u00e9 inclusa nella legge biblica ma perch\u00e9 aiuta ad evitare il caos sociale. Un esempio \u00e8 contenuto in \"Gittin\" 4,2:\nPer esempio un \"Talmid Chakham\", lo studioso erudito di Torah, \u00e8 paragonato al fuoco: come nel Pentateuco viene descritta la purificazione di alcuni oggetti tramite esso, cos\u00ec egli include il processo del Tiqqun."}
{"id": "2325336", "revid": "188323", "url": "https://it.wikipedia.org/wiki?curid=2325336", "title": "Yamaha WR-F", "text": ""}
{"id": "2325345", "revid": "1005847", "url": "https://it.wikipedia.org/wiki?curid=2325345", "title": "Adolfo Zald\u00edvar", "text": "Era un avvocato e professore di diritto, successivamente senatore per la Regione di Ays\u00e9n, collocata nel Sud del Cile. Fino al 2007 ha militato nel Partito Democratico Cristiano del Cile, lasciato polemicamente per le accuse di tradimento al partito e all'elettorato da parte del comitato centrale democristiano poich\u00e9 aveva firmato documenti con alcuni esponenti dell'Alianza por Chile, coalizione oppositrice del governo, senza aver consultato prima il suo partito e la sua coalizione.\nEletto Presidente del Senato con i voti dell'opposizione e di alcuni esponenti della DC e di parlamentari usciti dal centrosinistra.\nPer i suoi capelli biondo-ramati la corrente politica che nella DC fa riferimento a lui vengono chiamati \"colorin\".\nDal 2002 al 2006 ha ricoperto la carica di segretario del suo partito, ma nel 2006 \u00e8 stato sconfitto da Soledad Alvear Valenzuela membro dell'area pi\u00f9 a sinistra. A seguito della sua uscita dal partito si \u00e8 avvicinato al Partito Regionalista Cileno in qualit\u00e0 di indipendente e tale formazione politica lo ha candidato alle elezioni presidenziali del 2009. \nAdolfo Zaldivar era fratello di Andr\u00e9s Zald\u00edvar, politico e membro della DC."}
{"id": "2325358", "revid": "196390", "url": "https://it.wikipedia.org/wiki?curid=2325358", "title": "GOSK Dubrovnik", "text": ""}
{"id": "2325362", "revid": "196390", "url": "https://it.wikipedia.org/wiki?curid=2325362", "title": "GO\u0160K Dubrovnik", "text": ""}
{"id": "2325363", "revid": "729019", "url": "https://it.wikipedia.org/wiki?curid=2325363", "title": "Stadshagen (metropolitana di Stoccolma)", "text": "Stadshagen \u00e8 una stazione della metropolitana di Stoccolma.\n\u00c8 situata sul viale \"S:t G\u00f6ransgatan\", nell'omonimo quartiere sull'isola di Kungsholmen. Essa \u00e8 posizionata sulla linea blu della rete metroviaria cittadina, fra le fermate Fridhemsplan e V\u00e4stra skogen. La fermata di Kungstr\u00e4dg\u00e5rden, capolinea orientale della linea, \u00e8 distante circa tre chilometri.\nL'apertura ufficiale della stazione di Stadshagen avvenne il 31 agosto 1975, quando fu inaugurato il tratto fra T-Centralen e Hjulsta.\nCos\u00ec come altre stazioni della locale metropolitana, la progettazione della stazione di Stadshagen fu affidata agli architetti Michael Granit e Per H. Reimers. Le decorazioni presenti al suo interno sono state curate da Lasse Lindqvist, con sei dipinti su lamiera che ritraggono scene di competizioni sportive.\nDurante un normale giorno lavorativo, viene utilizzata pressappoco da 8.000 persone."}
{"id": "2325364", "revid": "357738", "url": "https://it.wikipedia.org/wiki?curid=2325364", "title": "Sulfanilurea", "text": ""}
{"id": "2325371", "revid": "110157", "url": "https://it.wikipedia.org/wiki?curid=2325371", "title": "European Hockey Federation", "text": "La European Hockey Federation (EHF, letteralmente \"Federazione europea di hockey\") \u00e8 l'organismo di governo europeo per lo sport dell'hockey su prato, conosciuto semplicemente come hockey in molti paesi.\nLa federazione ha base a Bruxelles e ha avuto come presidente l'inglese Martin Gotheridge fino al 2011 quando alla presidenza \u00e8 salita Marijke Fleuren.\nMembri.\nNella EHF ci sono 42 membri (pi\u00f9 un sostenitore), in cooperazione per promuovere e sviluppare lo sport."}
{"id": "2325372", "revid": "767487", "url": "https://it.wikipedia.org/wiki?curid=2325372", "title": "Dragon Ball (film)", "text": "Dragon Ball - Ssawora Son Goku igyeora Son Goku (), \u00e8 un film del 1990 diretto da Wang Ryong. \u00c8 un adattamento non ufficiale dei primi capitoli del manga \"Dragon Ball\" di Akira Toriyama, in particolare della saga di Pilaf. Inedito in Italia, usc\u00ec il 12 dicembre 1990 in Corea del Sud.\nTrama.\nSon Goku, un ragazzino di montagna esperto nelle arti marziali, \u00e8 in possesso di una delle sette sfere del drago regalategli dal nonno. Un giorno incontra Bulma, una ragazza che desidera impossessarsi di tutte le sfere per evocare il drago Shenron che esaudir\u00e0 un suo desiderio. Bulma lo convince a mettersi in viaggio con lei. Durante il primo giorno di viaggio i due vengono attaccati da un mostro ma Goku riesce a sconfiggerlo. Nel corso della prima notte Goku, guardando la televisione, scopre con stupore, guardando l'anime giapponese \"Dragon Ball\", che esiste una versione animata di s\u00e9 stesso.\nLa mattina successiva Goku e Bulma si imbattono in una tartaruga che si \u00e8 persa e vuole raggiungere il mare. Goku si offre di accompagnarla al mare e Bulma, per non rimanere sola, accetta controvoglia di andare con loro. Durante il viaggio vengono attaccati da un brigante, ma Goku lo sconfigge. Giunti al mare, la tartaruga li ringrazia e chiede loro di aspettare il suo ritorno perch\u00e9 ha una ricompensa per loro. La tartaruga ritorna con in groppa il suo padrone, il Maestro Muten, un maestro di arti marziali vecchio e pervertito. Muten ha con s\u00e9 una sfera del drago, e Bulma vuole quella come ricompensa. Muten vuole in cambio un bacio da lei, e Bulma acconsente. Muten regala a Goku la nuvola kinton.\nGoku e Bulma, ripreso il viaggio, si ritrovano in un villaggio minacciato da Olong, un temibile mostro trasformista che rapisce le ragazzine. Goku riesce a sconfiggere Olong, che si riveler\u00e0 essere un maialino antropomorfo in grado di trasformarsi. Grati per averli liberati da Olong, gli abitanti del villaggio consegnano la sfera del drago in loro possesso a Bulma. Goku e Bulma costringono Olong a seguirli nel loro viaggio, e Bulma ricatta Olong dandogli una caramella che poi si riveler\u00e0 essere un potentissimo lassativo. Ogni volta che Bulma dir\u00e0 una certa parola, il lassativo far\u00e0 effetto e Olong avr\u00e0 problemi di diarrea. I tre, giunti nel deserto, vengono attaccati da Yamcha e Pual. Yamcha e un predone del deserto terrorizzato dalle donne, mentre Pual \u00e8 un animaletto antropomorfo in grado di trasformarsi. Lo scontro viene interrotto dal risveglio di Bulma, la cui vista fa fuggire Yamcha. Yamcha, origliando di nascosto, scopre dell'esistenza delle sfere del drago e decide di rubarle in modo da chiedere come desiderio di guarire dalla fobia per le donne.\nIl trio viene attaccato da Gyumao che non vuole intrusi nel suo territorio. Quando per\u00f2 Gyumao vede Goku volare sulla nuvola Kinton, interrompe il combattimento e gli chiede di presentarsi e di spiegare come \u00e8 venuto in possesso di quella nuvola. Goku gli spiega che suo nonno si chiamava Son Gohan e che la nuvola gli era stata donata da Muten. Gyumao gli rivela che conosceva suo nonno Gohan e che entrambi erano stati allievi di Muten, e gli chiede il favore di ritrovare sua figlia Chichi e di andare da Muten per chiedergli di spegnere, mediante un ventaglio magico, le fiamme che avvolgono il castello di Gyumao. Goku acconsente, fa salire Chichi sulla nuvola Kinton e insieme raggiungono l'isola di Muten. Muten purtroppo spiega che ha perso il ventaglio, tuttavia spegner\u00e0 lo stesso l'incendio usando una kamehameha. Chiede in cambio di poter baciare Bulma. Muten, salendo su una tartaruga volante, riesce a raggiungere Gyumao e a spegnere le fiamme con una Kamehameha che distrugge il castello. Goku, sorpreso dalla tecnica, prova a eseguire anche lui una kamehameha e alla fine ci riesce. Bulma ritrova la sfera del drago in possesso di Gyumao tra le macerie del castello e Gyumao, come pattuito, acconsente a cedergliela. A questo punto Muten chiede a Bulma di mantenere la promessa, Gyumao si prostra e Muten e Bulma si siedono su Gyumao prostrante. Muten tenta ripetutamente di baciare Bulma ma lei oppone resistenze e alla fine Gyumao, stanco di essere usato come sedile, tenta di rialzarsi, facendo cadere Bulma a terra e Muten su Bulma.\nA questo punto i protagonisti, aiutati da Yamcha, devono affrontare gli sgherri dell'imperatore Pilaf, un essere malvagio che desidera conquistare il mondo chiedendo ci\u00f2 come desiderio al drago, dopo averli derubati delle sfere. Devono affrontare dapprima gli sgherri di Pilaf, tra cui il ninja Murasaki, in una miniera, poi devono sconfiggere un robot. Alla fine per\u00f2 vengono catturati da Pilaf, che, dopo averli addormentati, li deruba delle sfere ed \u00e8 ormai pronto a evocare il drago. Tuttavia Goku riesce a creare un buco mediante una kamehameha e Olong, trasformandosi, riesce a uscire dal buco. Olong precede Pilaf nel chiedere il desiderio al drago che, esaudendo il desiderio di Olong, fa cadere dal cielo mutandine femminili.\nPilaf, furioso, comincia ad attaccare Olong ma nel frattempo Goku, Bulma e Yamcha sono riusciti a uscire dalla loro prigione. Comincia quindi il combattimento con Pilaf, Mai e Shu. Mai e Shu vengono rapidamente uccisi, ma Pilaf si rivela pi\u00f9 ostico da affrontare. Pilaf scaraventa a terra Olong e mette in seria difficolt\u00e0 Goku, scaraventando anch'egli a terra. Goku vorrebbe continuare a combattere, ma Olong, nel tentativo di impedirglielo, gli abbassa i pantaloni a tradimento. Goku rimprovera Olong e si rialza i pantaloni ma proprio in quel momento arriva in soccorso degli eroi un importante alleato: la tartaruga del Maestro Muten. Goku e Olong esultano all'arrivo della tartaruga, confidenti che grazie al suo aiuto riusciranno a sconfiggere Pilaf, che al contrario appare visibilmente preoccupato. La tartaruga, con una formidabile tecnica di arti marziali, colpisce ripetutamente Pilaf con le sue zampe, scaraventandolo infine contro una roccia. A questo punto Goku e Olong, dopo aver festeggiato la tartaruga, danno il colpo di grazia a Pilaf uccidendolo con una doppia kamehameha (nel film anche Olong \u00e8 in grado di eseguire la kamehameha). Bulma e Yamcha annunciano che si fidanzeranno, e Goku, toccando la tartaruga, conclude che \u00e8 un maschio, provocando la reazione della tartaruga contro la quale Goku comincia un combattimento per gioco."}
{"id": "2325375", "revid": "357738", "url": "https://it.wikipedia.org/wiki?curid=2325375", "title": "Betabloccante", "text": ""}
{"id": "2325376", "revid": "84529", "url": "https://it.wikipedia.org/wiki?curid=2325376", "title": "MTV Australia Video Music Awards", "text": ""}
{"id": "2325378", "revid": "1272592", "url": "https://it.wikipedia.org/wiki?curid=2325378", "title": "Societ\u00e0 geologica italiana", "text": "La Societ\u00e0 Geologica Italiana (anche SGI in sigla) \u00e8 un'associazione scientifica senza finalit\u00e0 di lucro il cui scopo, a norma dell'art. 2 dello suo statuto, \u00e8 il progresso, la promozione e la diffusione delle conoscenze geologiche, sia teoriche che applicative, da realizzarsi attraverso riunioni, congressi, escursioni, pubblicazioni e premi scientifici. Fondata nel 1881, \u00e8 la pi\u00f9 antica istituzione scientifica italiana operante nel campo delle Scienze della Terra. Ha sede in Roma, presso il Dipartimento di Scienze della Terra dell'Universit\u00e0 \"La Sapienza\". Attualmente conta circa 1500 soci in Italia e all'estero.\nStoria.\nAll'inizio dell'ultimo trentennio del XIX secolo, nonostante la presenza di un comitato geologico, in cui per\u00f2 non potevano trovare posto che i tecnici minerari, l'insoddisfazione dei geologi italiani nei confronti di uno Stato che si era mostrato recalcitrante a finanziare studi sistematici e a dotarsi di strumenti utili alla realizzazione della carta geologica d'Italia mosse lo spunto per un dibattito circa la nascita di una societ\u00e0 geologica. Il relativo progetto prese forma, su proposta di Quintino Sella, durante il secondo congresso internazionale di geologia che si tenne a Bologna a fine settembre 1881. A tale scopo il 28 settembre, presso la biblioteca dell'archiginnasio, fu nominato un comitato ristretto - composto, oltrech\u00e9 dallo stesso Sella, da Giuseppe Meneghini, Giovanni Capellini, Torquato Taramelli e Carlo De Stefani - per la stesura di uno statuto, in cui sarebbero stati mutuati alcuni dei principi gi\u00e0 fissati nell'analogo atto della Soci\u00e9t\u00e9 g\u00e9ologique de France (fondata nel 1830). Con la sua tempestiva approvazione (29 settembre), la Societ\u00e0 venne inaugurata - sempre a Bologna - il 30 settembre 1881. Venne poi eretta in Ente morale con Regio decreto del 17 ottobre 1885.\nAttivit\u00e0.\nDal 1882 pubblica ininterrottamente una delle pi\u00f9 antiche riviste italiane di geologia, il \u00abBollettino della Societ\u00e0 Geologica Italiana\u00bb, edito in volumi annuali e fascicoli quadrimestrali. Dal 2006 il Bollettino \u00e8 incluso nel Journal Citation Report (JCR) della Thomson Reuters. Per completare il processo d'internazionalizzazione, nel 2010 la rivista si \u00e8 fusa con il Bollettino del Servizio Geologico d'Italia, pubblicato fin dal 1870, prendendo il nome di \"Italian Journal of Geosciences\".\nPubblica inoltre altre collane a carattere tematico (Memorie, Rendiconti Online, Quaderni, Geological Field Trips e volumi speciali).\nTra i progetti, la Societ\u00e0 geologica italiana ha all'attivo l'organizzazione della Commissione italiana di stratigrafia, istituita nel 1988, per coordinare e verificare le attivit\u00e0 italiane a carattere stratigrafico, con particolare riferimento alle unit\u00e0 litostratigrafiche e cronostratigrafiche.\nNell'ambito delle proprie attivit\u00e0, e al fine di incoraggiare le nuove leve di studiosi nei campi della geologia e della paleontologia, la Societ\u00e0 conferisce tre premi, una medaglia e una targa: \nLa Societ\u00e0 Geologica Italiana \u00e8 affiliata alla Geological Society of America, all'European Geosciences Union (EGU) e alla European Association of Geoscientists and Engineers (EAGE).\nTra le attivit\u00e0 rivolte al grande pubblico per divulgare le geoscienze, la Societ\u00e0 Geologica Italiana ha organizzato gli eventi teatrali \u201cGeologi, non per caso\u201d e \u201cTerra Cambia\u201d in collaborazione con Patrizio Roversi, e nel 2017 il videocontest \u201cOn The Rocks\u201d, la cui cerimonia di premiazione, presentata da Luigi Bignami, si \u00e8 tenuta a Pisa in occasione dell'89\u00ba Congresso della Societ\u00e0 Geologica Italiana.\nSezioni.\nI Soci della Societ\u00e0 Geologica Italiana possono riunirsi in sezioni a norma dell'art. 4 del regolamento sociale. Attualmente le sezioni attive sono 14:\nPresidenti.\nNel corso della storia dell'istituzione ne sono stati presidenti scienziati, naturalisti, geologi e paleontologi di chiara fama. In particolare, l'elenco della Societ\u00e0 comprende i seguenti nominativi:"}
{"id": "2325380", "revid": "281901", "url": "https://it.wikipedia.org/wiki?curid=2325380", "title": "Brosme", "text": ""}
{"id": "2325383", "revid": "281901", "url": "https://it.wikipedia.org/wiki?curid=2325383", "title": "Brosmio", "text": ""}
{"id": "2325385", "revid": "486946", "url": "https://it.wikipedia.org/wiki?curid=2325385", "title": "Football five", "text": ""}
{"id": "2325388", "revid": "4175", "url": "https://it.wikipedia.org/wiki?curid=2325388", "title": "Asian Hockey Federation", "text": "L'Asian Hockey Federation (ASHF o AsHF, letteralmente \"Federazione asiatica di hockey\") \u00e8 l'organismo di governo asiatico per lo sport dell'hockey su prato, conosciuto semplicemente come hockey in molti paesi.\nLa federazione ha base a Kuala Lumpur.\nMembri.\nNella ASHF ci sono 30 membri, in cooperazione per promuovere e sviluppare lo sport."}
{"id": "2325398", "revid": "6923", "url": "https://it.wikipedia.org/wiki?curid=2325398", "title": "Gran Premio della Svizzera", "text": ""}
{"id": "2325411", "revid": "1904508", "url": "https://it.wikipedia.org/wiki?curid=2325411", "title": "Georgij Michajlovi\u010d Romanov", "text": " \nInfanzia e giovent\u00f9.\nIl granduca Georgij Michajlovi\u010d nacque a Bielyi-Kliutschi, vicino a Tbilisi, il 23 agosto 1863, quarto (e terzo maschio) dei sette figli del granduca Michail Nikolaevi\u010d di Russia e di sua moglie, la granduchessa Olga Feodorovna, nata principessa Cecilia di Baden. Conosciuto in famiglia con il nomignolo di Gogi, crebbe in Georgia dove il padre era governatore generale delle province russe della Transcaucasia. Ricevette un'educazione spartana che consisteva, tra l'altro, nel dormire in brandine militari ed essere sottoposto a bagni freddi; venne educato a casa da un tutore privato. Il padre, impegnato nei suoi incarichi militari e governativi, fu per lui una figura distante; la madre fu invece molto severa ed una forza dominante all'interno della famiglia. Come i fratelli, Georgij venne destinato alla vita militare; appena dopo essere stato battezzato fu infatti nominato patrono del 3\u00ba Battaglione delle Guardie a Cavallo con il rango di aiutante generale. Inizi\u00f2 la sua carriera nel Caucaso e la prosegu\u00ec a San Pietroburgo, dove la sua famiglia si trasfer\u00ec quando lui aveva diciotto anni.\nEra molto alto, circa 193\u00a0cm, aveva occhi castani, niente barba, ma dei grandi baffi. Divenne calvo in giovane et\u00e0. In giovent\u00f9 condusse il tipico stile di vita della ricca nobilt\u00e0 russa: ricevimenti, alcool, gioco d'azzardo e donne. Aveva anche inclinazioni intellettuali ed era un pittore piuttosto talentuoso. I suoi interessi per le arti infine lo condussero a divenire curatore del Museo Russo di Sua Maest\u00e0 Imperiale Alessandro III, l'attuale Museo Russo a San Pietroburgo, incarico che mantenne per molti anni. Nel 1898 venne nominato presidente della Societ\u00e0 Genealogica Russa.\nGeorgij Michajlovi\u010d era una persona tranquilla e schiva; era sempre di buonumore e scherzava molto quando parlava, spesso canzonando i suoi amici. Aveva un appetito vorace ed era tra i primi a presentarsi a tavola. Era conosciuto per la sua gentilezza d'anima ed il suo solido discernimento; ciononostante la sua opinione non aveva molto peso nella famiglia imperiale ed infatti egli aveva solo incarichi cerimoniali come ad esempio la rivista di truppe o la consegna di medaglie. Personalmente era molto attento al protocollo; una sera che il principe Gavriil Konstantinovi\u010d si trovava seduto nel palco imperiale a teatro insieme a Georgij e suo fratello Sergej Michajlovi\u010d, Georgij sent\u00ec il bisogno di riferirgli \u00abcon toni pacati\u00bb che senza l'espresso invito dello Zar, nessuno poteva entrare nel palco.\nCollezionista di monete.\nLa numismatica era la sua pi\u00f9 grande passione fin da quando era bambino: nel corso degli anni egli accumul\u00f2 la collezione pi\u00f9 consistente e raffinata di monete e medaglie russe, che comprendeva praticamente ogni tipo di moneta mai usata nell'impero russo. Georgij scrisse dieci monografie sull'argomento, tra le quali \"Catalogo delle Monete Imperiali russe 1725-1891\", libro ristampato negli Stati Uniti nel 1976 e che ancora oggi \u00e8 un importante testo sull'argomento. Quando Georgij Michajlovi\u010d venne nominato direttore del neonato Museo Alessandro III nel 1895, il Granduca utilizz\u00f2 tutta la sua conoscenza ed influenza per incrementare la collezione di monete del museo con pezzi rari o intere collezioni, come ad esempio la sezione russa post-1700 proveniente dal gabinetto del Conte Hutten-Czapski. Nel 1909 don\u00f2 la sua collezione personale al museo, che venne poi usata come base di un lavoro monumentale di un gruppo di studiosi russi sponsorizzato da Georgij stesso.\nGli sconvolgimenti legati alla Prima Guerra Mondiale costrinsero il preoccupato Granduca a vedere la sua collezione imballata ed immagazzinata per maggior sicurezza nella Banca Statale per i Prestiti di San Pietroburgo. Durante la rivoluzione, quattro delle cinque quasse vennero trafugate fuori dal Paese in circostanze misteriose; parte della collezione venne rubata in Occidente, ma la vedova di Georgij ne ricevette la maggior parte. Infine le monete raggiunsero la Collezione Numismatica Nazionale di Washington, attraverso la Jugoslavia, Roma, New York e Berkeley; questa unica ed imponente collezione, costituita da pi\u00f9 di 10\u00a0000 monete e 1\u00a0250 medaglie appartenute originariamente a Georgij Michajlovi\u010d, \u00e8 conservata fin dagli anni 1950 allo Smithsonian Institution.\nMatrimonio e figli.\nIn giovent\u00f9 Georgij Michajlovi\u010d si innamor\u00f2 della principessa Nina Chavchavadze, diretta discendente dei re di Georgia, ma d'altronde non poteva sposarla perch\u00e9, in conformit\u00e0 alla legge di famiglia, la loro unione sarebbe stata morganatica. Georgij ne fu molto addolorato e rimase scapolo fino all'et\u00e0 di trentasette anni. Nel 1892 si decise a sposare la principessa Maria di Edimburgo, ma la madre di lei (Marija Aleksandrovna Romanova, prima cugina di Georgij) prontamente ne organizz\u00f2 il matrimonio con il principe della corona Ferdinando di Romania.\nAlla fine Georgij si interess\u00f2 alla principessa Maria di Grecia, la figlia pi\u00f9 giovane del re Giorgio I di Grecia e della regina Olga, nata granduchessa di Russia. Maria non era bella e non era nemmeno desiderosa di sposare Georgij, ma egli continu\u00f2 a perseverare. Nell'aprile 1896 arriv\u00f2 ad Atene e chiese la sua mano: ella avrebbe voluto rimanere in Grecia, ma le venne proibito di sposare un uomo comune del quale si era innamorata, cos\u00ec infine accett\u00f2 la proposta del Granduca, piuttosto che unirsi in matrimonio con l'altro pretendente, il principe Alessandro Obrenovi\u010d di Serbia. Il corteggiamento si svolse durante i giochi olimpici di Atene, ma ella mise subito in chiaro che non era innamorata di Georgij, ed infatti la coppia contrasse un matrimonio di convenienza. La cerimonia avvenne quattro anni dopo su suolo greco, a Corf\u00f9, per insistenza della sposa, il 12 maggio 1900; Georgij e Maria andarono in luna di miele in Italia e, dopo una visita in Austria, si stabilirono in Russia. Tra di loro si parlavano in francese.\nGeorgij Michajlovi\u010d e Maria vissero per sei anni in alcuni appartamenti a Michajlovskoe, un palazzo fuori San Pietroburgo, residenza del granduca Michail Nikolaevi\u010d, padre di Georgij. I Granduchi ebbero due figlie:\nNel 1905 la famiglia si trasfer\u00ec in un nuovo piccolo palazzo in Crimea; costruito in stile inglese, diedero alla propriet\u00e0 un nome greco, Harax. Per nove anni il Granduca e sua moglie condussero una vita tranquilla. Georgij era un padre devoto, ma il suo matrimonio fu un fallimento: Maria non amava la Russia ed infine si estrani\u00f2 dal marito. Nel giugno 1914 la granduchessa prese con s\u00e9 le due figlie e and\u00f2 in Inghilterra con il pretesto della salute delle principessine, ma in realt\u00e0 desiderava separarsi dal marito. Quando la guerra scoppi\u00f2, un mese dopo il suo arrivo, Maria non torn\u00f2 immediatamente in Russia ed in seguito l'impresa si rivel\u00f2 troppo rischiosa; Georgij non rivide mai pi\u00f9 la moglie e le figlie.\nGuerra e rivoluzione.\nIn giovent\u00f9, Georgij Michajlovi\u010d sub\u00ec dei danni permanenti alla gamba, che gli imped\u00ec di dedicarsi alla carriera militare attiva, come avrebbe desiderato; ciononostante egli serv\u00ec, con compiti ridotti, nei Lancieri di Sua Maest\u00e0. Quando scoppi\u00f2 la Prima guerra mondiale ritorn\u00f2 nell'esercito come luogotenente generale; nel 1915 venne nominato aiutante di campo del comandante in capo e Nicola II lo impieg\u00f2 come supervisore delle operazioni belliche. Nella sua posizione egli doveva far rapporto all'Imperatore sulla situazione generale al fronte; trov\u00f2 una grande disorganizzazione a tutti i livelli, specialmente nelle retroguardie, e scopr\u00ec numerosi casi di corruzione, facendosi cos\u00ec dei nemici. Per aiutare la Nazione durante lo sforzo bellico organizz\u00f2 anche un ospedale privato nel suo palazzo di San Pietroburgo.\nNel marzo 1915 Georgij Michajlovi\u010d venne nominato patrono del 4\u00ba Battaglione Sentinelle Kabansy. Lo stesso anno venne inviato in missione in Giappone, allora alleato dell'impero russo nella guerra con la Germania; si rec\u00f2 in visita in Corea e da qui prese una nave che lo condusse in Giappone. All'inizio del 1916 fece ritorno in Russia attraverso Vladivostok e colse l'occasione per osservare la situazione nell'Estremo Oriente; in seguito venne mandato a visitare i prigionieri di guerra tedeschi ed austriaci. I primi mesi del 1917 lo videro impegnato a far visita ai corpi d'armata in Bessarabia e Romania; durante il suo viaggio fece visita all'imperatrice madre Maria Feodorovna a Kiev e a Bucarest incontr\u00f2 la regina Maria di Romania, che in passato avrebbe voluto sposare. Fece poi ritorno al quartier generale di Nicola II a Mogilev e all'inizio della rivoluzione si trovava a San Pietroburgo.\nNel 1916, convinto dell'imminenza della rivoluzione, Georgij tent\u00f2 invano di persuadere lo Zar della necessit\u00e0 di concedere una costituzione. Il Granduca si trovava a Gat\u010dina quando Nicola II abdic\u00f2. Con la caduta della monarchia, il 31 marzo 1917 egli rassegn\u00f2 le dimissioni da ogni carica militare. Decise di andare in Inghilterra ma il governo britannico aveva proibito l'ingresso ad ogni granduca russo; il principe Georgij Evgen'evi\u010d L'vov, il primo premier russo post-imperiale, non accett\u00f2 la richiesta di Georgij Michajlovi\u010d di lasciare la Russia. Tre mesi dopo la caduta della dinastia dei Romanov, Georgij venne autorizzato dal governo provinciale ad espatriare in Finlandia, da dove sperava di passare in Svezia e quindi riunirsi con la famiglia in Gran Bretagna.\nNel giugno 1917 riusc\u00ec ad ottenere il permesso di andare in Finlandia e quindi affitt\u00f2 una villa a Retierve, un piccolo villaggio; nell'inverno dello stesso anno lasci\u00f2 Retierve perch\u00e9 la casa era troppo fredda e quindi si trasfer\u00ec a Helsinki. Nel gennaio 1918 venne informato che lo zar Nicola II e la sua famiglia erano stati imprigionati a Tobol'sk. Infine la situazione volse al peggio anche in Finlandia; ansioso di fuggire e di riunirsi con la moglie e le figlie che non vedeva da quattro anni, fece l'errore di chiedere un nuovo passaporto al governo sovietico per lasciare il Paese. Quell'errore segn\u00f2 infatti il suo destino: il 3 aprile 1918 venne arrestato e riportato a Pietrogrado (come era stata ribattezzata San Pietroburgo), sotto la scorta delle Guardie Rosse.\nPrigionia.\nInizialmente gli venne semplicemente richiesto di non lasciare la citt\u00e0; visto che il suo palazzo era stato occupato dall'Armata Rossa egli dovette risiedere nell'abitazione del suo ex-segretario. Il mese seguente il giornale di Pietrogrado pubblic\u00f2 un decreto in cui ordinava che tutti i Romanov avrebbero dovuto far rapporto alla temuta \u010ceka, la polizia segreta sovietica. Il granduca Georgij Michajlovi\u010d vi and\u00f2 con il suo segretario ed ebbe un'intervista con Moisej Solomonovi\u010d Urickij, uno dei \"leader\" bolscevichi di Pietrogrado. Venne autorizzato a rimanere in libert\u00e0, ma dopo poco i bolscevichi decisero di mandare i membri della famiglia Romanov che si erano precedentemente registrati al confino. Georgij venne quindi riconvocato e mandato a Vologda, una citt\u00e0 della Siberia Orientale.\nArrivato a Vologda incontr\u00f2 alla stazione un agente commerciale nella cui casa avrebbe dovuto vivere. Era un'abitazione piccina e Georgij dovette aggiungersi alla cerchia famigliare del suo ospite, composta dalla moglie e dai quattro figli. Trov\u00f2 quindi un'altra casa che apparteneva ad un ricco mercante e qui venne trattato molto bene dal proprietario. Il Granduca condivideva il suo esilio con il fratello Nikolaj e con il cugino Dmitrij Konstantinovi\u010d. Poteva muoversi liberamente in citt\u00e0 e si facevano frequentemente visita l'un l'altro. La mattina del 14 luglio, due giorni prima dell'uccisione di Nicola II, una macchina con quattro uomini armati arriv\u00f2 a Vologda e prelev\u00f2 i granduchi dai loro alloggi; vennero arrestati ed internati in una piccola prigione recintata dove potevano essere sorvegliati pi\u00f9 agevolmente. Durante questo periodo Georgij fu in grado di far pervenire delle lettere alla moglie, l'ultima delle quali datata 27 novembre 1918. La granduchessa Maria tent\u00f2 senza successo di comprare la libert\u00e0 del marito e degli altri Romanov per 50\u00a0000 sterline, attraverso l'ambasciatore danese a San Pietroburgo.\nGeorgij scrisse alla moglie in Inghilterra: \u00abAd ognuno di noi venne data una cella, e poi venimmo raggiunti da Dmitrij. Lo vidi arrivare attraverso le sbarre di ferro della mia finestra, e fui colpito dalla sua espressione triste. Le prime ventiquattro ore sono state dure, ma dopo quelle, fortunatamente ci permisero di usare i nostri letti da campo ed i nostri vestiti. Non c'\u00e8 nessun altro nella prigione a parte noi tre\u00bb. Il Granduca inform\u00f2 la moglie che essi erano tenuti sotto sorveglianza da soldati provenienti dalle province baltiche: \u00abCi trattano come camerati e non hanno pi\u00f9 chiuso a chiave le nostre celle dopo il secondo giorno, mentre ci permettono di camminare nel giardinetto e nel cortile. Il nostro cibo viene portato dall'esterno\u00bb. Mentre si trovavano l\u00ec imprigionati, li raggiunsero delle voci circa l'assassinio della famiglia dello Zar; questo sembrava indicare il peggio e Georgij fu il pi\u00f9 pessimista dei tre granduchi. In seguito, il 21 luglio, tutti e tre vennero trasferiti nuovamente a Pietrogrado, dove vennero velocemente incarcerati assieme a sei altri detenuti in una cella del quartier generale della \u010ceka.\nAl loro arrivo, Georgij e gli altri granduchi vennero lungamente interrogati da Urickij, presidente della \u010ceka di Pietrogrado. Georgij Michajlovi\u010d scrisse: \u00abDmitrij chiese ad Urickij perch\u00e9 fossimo stati imprigionati, e la sua risposta fu che era stato fatto per salvarci visto che il popolo voleva fucilarci a Vologda, una spiegazione piuttosto difficile da credere\u00bb. I prigionieri vennero fotografati e poi trasferiti alla prigione Kresty; poco dopo vennero nuovamente spostati nella prigione Spalernaia, dove rimasero molto tempo. Qui ognuno aveva una sua cella privata, anche se piccola; l'unico arredamento era un letto di ferro. I granduchi avevano il permesso di fare esercizio fisico per mezz'ora o tre quarti d'ora due volte al giorno, bench\u00e9 i contatti personali concessi a Vologda vennero inizialmente negati. Le loro guardie, tutte soldati, li trattavano bene: aiutarono perfino Georgij a far uscire delle lettere. Dopo molti giorni vennero autorizzati ad incontrarsi nel cortile e gli fu concesso di ricevere oggetti dall'esterno, come sigarette e biancheria pulita. La loro giornata iniziava alle 7:00, quando venivano svegliati dai passi dei loro secondini nel salone e dal clangore metallico delle chiavi nelle porte. Il pranzo veniva servito a mezzogiorno e consisteva in acqua calda e sporca con poche lische di pesce e pane nero. Le luci venivano accese nelle celle alle 19:00 bench\u00e9, visto l'avvicinarsi dell'inverno, i prigionieri dovessero rimanere seduti al buio fino a quell'ora. Gli incontri dei granduchi durante le ore di esercizio permettevano loro di scambiare alcune parole.\nAlcuni dei loro parenti fecero dei frenetici tentativi di salvarli, attraverso Maksim Gor'kij, che chiese a Lenin di lasciarli liberi, ma l'ordine di rilascio giunse troppo tardi.\nMorte.\nNon ci sono testimonianze dell'uccisione. Ci\u00f2 che si conosce \u00e8 basato su versione derivanti da pettegolezzi ed informazioni di seconda mano; queste variano nei dettagli, alcune sono caratterizzate da un tenore chiaramente drammatico, ma tutte sono accomunate dal medesimo tono. Alle 23:30 del 27 gennaio 1919 le guardie svegliarono Georgij Michajlovi\u010d, suo fratello Nikolaj ed il loro cugino Dmitrij Konstantinovi\u010d nelle loro celle di Spalernaia, dicendo loro che dovevano essere trasferiti e che dovevano fare i bagagli. All'inizio pensavano che sarebbero stati portati a Mosca; il granduca Nikolaj pens\u00f2 addirittura che sarebbero stati liberati, ma Georgij gli disse che, molto pi\u00f9 probabilmente, sarebbero stati portati in un altro luogo per essere fucilati. Quando, al momento di partire, venne detto loro di lasciare i loro bagagli essi avevano ormai delle idee piuttosto infauste di ci\u00f2 che sarebbe capitato loro.\nI granduchi vennero portati all'esterno e caricati su un camion sul quale erano gi\u00e0 presenti quattro criminali comuni e sei guardie rosse; alle 1:20 della mattina del 28 gennaio lasciarono la prigione. Viaggiarono verso il fiume, presso il Campo di Marte, dove il furgone si ferm\u00f2; mentre il guidatore cercava di riavviarlo, uno dei detenuti cerc\u00f2 di fuggire, ma venne subito fucilato alla schiena. Il camion infine riusc\u00ec a ripartire e si diresse verso la Fortezza di San Pietro e San Paolo. I prigionieri vennero rudemente scortati fino al bastione Trubetskoy, venne loro ordinato di levarsi il cappotto e la camicia, bench\u00e9 fossero almeno venti grandi sotto zero. In quel momento avevano capito perfettamente cosa sarebbe accaduto ed i granduchi si abbracciarono per l'ultima volta.\nAltri soldati apparvero con un'altra persona, che i granduchi riconobbero infine come un loro cugino, il granduca Pavel Aleksandrovi\u010d. Ognuno di essi venne scortato da due soldati al loro fianco fino ad una fossa scavata nel cortile. Quando passarono davanti alla Cattedrale dei Santi Pietro e Paolo, dove i loro antenati erano stati sepolti, i granduchi si fecero reciprocamente il segno della croce; vennero poi allineati davanti alla buca, nella quale c'erano gi\u00e0 tredici corpi. Nikolaj Michajlovi\u010d, il quale si era portato il suo gatto, lo consegn\u00f2 ad un soldato, chiedendogli di accudirlo per suo conto. Tutti i granduchi affrontarono la morte con coraggio. Georgij e Dmitrij pregarono; il granduca Pavel, che era molto malato, venne fucilato su una lettiga. Nikolaj, Georgij e Dmitrij vennero uccisi dalla stessa scarica, il cui colpo li fece rotolare nella fossa comune."}
{"id": "2325424", "revid": "23311517", "url": "https://it.wikipedia.org/wiki?curid=2325424", "title": "Polichetone", "text": ""}
{"id": "2325427", "revid": "110157", "url": "https://it.wikipedia.org/wiki?curid=2325427", "title": "Pan American Hockey Federation", "text": "La Pan American Hockey Federation (PAHF, letteralmente \"Federazione pan americana di hockey\") \u00e8 l'organismo di governo delle Americhe per lo sport dell'hockey su prato, conosciuto semplicemente come hockey in molti paesi.\nLa federazione ha sede a Ottawa e ha come presidente il venezuelano Antonio von Ondarza.\nMembri.\nNella PAHF ci sono 26 membri, in cooperazione per promuovere e sviluppare lo sport."}
{"id": "2325433", "revid": "226480", "url": "https://it.wikipedia.org/wiki?curid=2325433", "title": "Carnauba", "text": ""}
{"id": "2325434", "revid": "23311631", "url": "https://it.wikipedia.org/wiki?curid=2325434", "title": "Policlorobifenile", "text": ""}
{"id": "2325437", "revid": "124304801", "url": "https://it.wikipedia.org/wiki?curid=2325437", "title": "Istituto per il credito sportivo", "text": "L'Istituto per il Credito Sportivo \u00e8 una banca pubblica italiana con gestione autonoma e sede legale a Roma.\nDal 1957 ha finanziato il 75% degli impianti sportivi italiani, mentre dal 2005 la banca ha ampliato la sua sfera d'azione, iniziando a operare anche nel settore dei beni e delle attivit\u00e0 culturali.\nStoria.\nL'istituto per il Credito Sportivo nasce in qualit\u00e0 di ente di diritto pubblico con personalit\u00e0 giuridica e gestione autonoma, il 24 dicembre 1957 con la legge n.1295 ad opera dell'allora Presidente della Repubblica Giovanni Gronchi. La stessa legge, pubblicata in gazzetta ufficiale n.9 del 13/01/1958, trasfer\u00ec di diritto all'istituto le operazioni creditizie in carico alla Banca Nazionale del Lavoro per la gestione speciale del credito sportivo, trasferendogli inoltre i diritti, i privilegi e le facolt\u00e0 spettanti alla BNL relativamente a queste operazioni.\nIl primo mutuo concesso, per un importo pari a 15 milioni di lire al tasso di interesse del 5% e una commissione del 1,75%, risale al marzo del 1959 e fu destinato alla sistemazione e all'ampliamento del campo sportivo del Comune di Angri, in provincia di Salerno. Alla fine del primo esercizio, il bilancio del Credito Sportivo registr\u00f2 un utile di 153 milioni di lire, con 156 mutui erogati per un importo di quasi 3 miliardi di lire.\nCon l'avvento di giochi e lotterie concorrenti nel nuovo millennio, la profonda crisi che ha investito il gioco del Totocalcio, fonte principale di finanziamento per tutto il mondo sportivo, ha inevitabilmente avuto forti ripercussioni sull'istituto che si \u00e8 visto ridurre sensibilmente la quota parte delle scommesse ad esso destinata. Nel 2005 si arriv\u00f2 a un radicale cambiamento nell'assetto statutario dell'Istituto (approvato dal Ministero per i Beni e le Attivit\u00e0 Culturali) che, pur mantenendo inalterato il suo impegno in favore dello sport, ha ampliato la sua operativit\u00e0, prevedendo la possibilit\u00e0 di operare anche in ambito culturale (riqualificazione beni artistici e immobili destinati ad attivit\u00e0 culturali).\nDal 2011, per problematiche legate alla governance, l'Istituto per il Credito Sportivo \u00e8 sottoposto ad Amministrazione Straordinaria (ex art. 70, comma 6, del TUB, secondo il decreto del Ministero dell'economia e delle finanze del 28 dicembre 2011) da cui la nomina di due commissari: Paolo D'Alessio e Marcello Clarich. Quest'ultimo nell'agosto del 2014 ha rassegnato le dimissioni per assumere la presidenza della Fondazione Monte dei Paschi di Siena. Il vigente statuto \u00e8 stato emanato il 24 gennaio 2014 con decreto interministeriale.\nDopo oltre sei anni di commissariamento, nel marzo 2018 si \u00e8 insediato il nuovo vertice: presidente Andrea Abodi, dal 2010 al 2017 capo della Lega B; direttore generale \u00e8 stato nominato l'ex commissario Paolo D'Alessio, sostituito nell'ottobre 2020 da Lodovico Mazzolin.\nCapitale.\nIl capitale dell'Istituto ammonta a 835.528.692,00 euro, suddiviso in quote del valore unitario di 1 euro. Esso \u00e8 ripartito fra i partecipanti secondo le seguenti percentuali:\nOperativit\u00e0.\nL'Istituto opera con ogni soggetto pubblico o privato che persegua finalit\u00e0 sportive, ricreative e di sviluppo dei beni e delle attivit\u00e0 culturali. L'ICS ha cos\u00ec previsto negli anni pi\u00f9 contribuzioni in conto interessi per interventi al sud, nei piccoli comuni (popolazione inferiore a 3.000 abitanti), nelle zone alluvionate, terremotate, in zone depresse e nelle aree \u201ccarenti di impianti sportivi\u201d. Particolarmente meritori anche i \u201cgrandi impianti\u201d realizzati per divenire centri di preparazione olimpica, sedi di grandi eventi sportivi nazionali e internazionali. Sono stati inoltre stanziati contributi anche a favore della messa a norma di impianti sportivi o per opere relative all'abbattimento di barriere architettoniche.\nFondi speciali.\nL'istituto per il credito Sportivo gestisce e amministra due fondi speciali, a titolo gratuito.\nFinanziamenti all'impiantistica sportiva.\nL'Istituto pu\u00f2 concedere contributi in conto interessi sui finanziamenti per finalit\u00e0 sportive utilizzando, nel rispetto delle procedure fissate dal Comitato di Gestione dei Fondi Speciali, le disponibilit\u00e0 di un Fondo speciale costituito presso l'Istituto medesimo, previsto dall'articolo 5 della legge 24 dicembre 1957, n. 1295 e alimentato con il versamento da parte dell'Agenzia delle Dogane e dei Monopoli dell'aliquota a esso spettante, a norma dell'articolo 5 del Regolamento di cui al decreto del Ministro dell'Economia e delle Finanze 19 giugno 2003, n. 179. I contributi sono concessi previo parere tecnico del CONI sul progetto presentato dagli enti richiedenti.\nMutui per l'impiantistica sportiva.\nAi sensi dell'articolo 90, comma 12, della legge 27 dicembre 2002, n. 289 e successive modificazioni, presso l'Istituto \u00e8 istituito il Fondo di Garanzia per la fornitura di garanzia per i mutui relativi alla costruzione, all'ampliamento, all'attrezzatura, al miglioramento o all'acquisto di impianti sportivi, ivi compresa l'acquisizione delle relative aree, da parte di societ\u00e0 o associazioni sportive, nonch\u00e9 di ogni altro soggetto pubblico e privato che persegua anche indirettamente finalit\u00e0 sportive. Il Fondo \u00e8 gestito in base a criteri proposti dall'Istituto e approvati dal Presidente del Consiglio dei Ministri, o dall'Autorit\u00e0 di Governo con la delega allo sport, ove nominata, sentito il CONI e in base a criteri e modalit\u00e0 di gestione previsti dallo Statuto. Al Fondo possono essere destinati nuovi apporti conferiti direttamente o indirettamente dallo Stato e da Enti Pubblici. L'Istituto amministra in gestione separata gli importi di cui all'articolo 1, comma 303, della legge 27 dicembre 2013, n. 147, in base ai criteri stabiliti dalla medesima disposizione."}
{"id": "2325449", "revid": "1313191", "url": "https://it.wikipedia.org/wiki?curid=2325449", "title": "Balbi (famiglia genovese)", "text": "Balbi \u00e8 una famiglia genovese di commercianti ed imprenditori, assai influente nella Repubblica di Genova del Rinascimento.\nOriginariamente detti Cepollina, si insediarono nel principio del XV secolo in Valle Scrivia; nel 1528 furono poi ascritti nel ventesimo Albergo, dei Pinelli.\nDa questa famiglia prende nome via Balbi a Genova, aperta ed edificata tra il 1602 ed il 1620 in virt\u00f9 di un accordo tra i Padri del Comune di Genova e la famiglia Balbi, nella persona di Stefano Balbi. Oggi sede del cuore della cittadella universitaria, nel Seicento la via faceva parte, assieme all'odierna Via Garibaldi, delle cosiddette \"Strade Nuove\", sulle quali sorsero i cosiddetti palazzi dei Rolli. Qui i Balbi costruirono ben cinque palazzi, il pi\u00f9 grandioso dei quali, iniziato nel 1618, \u00e8 oggi noto come Palazzo Reale."}
{"id": "2325452", "revid": "281901", "url": "https://it.wikipedia.org/wiki?curid=2325452", "title": "Melanogrammus", "text": ""}
{"id": "2325454", "revid": "281901", "url": "https://it.wikipedia.org/wiki?curid=2325454", "title": "Asinello", "text": ""}
{"id": "2325456", "revid": "4252", "url": "https://it.wikipedia.org/wiki?curid=2325456", "title": "Haddock", "text": ""}
{"id": "2325458", "revid": "1632387", "url": "https://it.wikipedia.org/wiki?curid=2325458", "title": "Shanghai Tower", "text": "La Torre di Shanghai (; \":\" Z\u00e5nhe Tsonshin Dasa, letteralmente: Torre del centro di Shanghai) \u00e8 un grattacielo a Lujiazui, Pudong, Shanghai in Cina.\nL'edificio, alto 632 metri, ha 128 piani con una superficie di 380,000 m2, \u00e8 il grattacielo pi\u00f9 alto della Cina ed il secondo pi\u00f9 alto al mondo, dopo il Burj Khalifa a Dubai. Accoglie circa 16.000 persone al giorno.\nCondivide il record (insieme al Ping An Finance Centre) di avere il ponte di osservazione pi\u00f9 alto del mondo all'interno di un edificio o struttura a 562 metri d'altezza, e gli ascensori pi\u00f9 veloci del mondo con una velocit\u00e0 massima di 20,5 metri al secondo (74 km/h). \u00c8 il secondo edificio pi\u00f9 alto del mondo per altezza rispetto al piano architettonico\nProgettazione.\nI piani di sviluppo urbanistico, risalenti al 1993, mostravano la presenza di tre grattacieli uno accanto all'altro nel quartiere finanziario di Lujiazui. Due sono stati completati nel 1998 (il Jin Mao Building) e nel 2008 (il Shanghai World Financial Center).\nDopo numerose proposte, nel giugno 2008 venne approvata la costruzione del progetto di Gensler.\nLa Torre prende la forma di nove cilindri accatastati uno sopra l'altro per un totale di 128 piani, racchiusi da uno strato interno di vetro che si sviluppa lungo la facciata.\nI vari strati si snodano lungo percorso in salita, dando vita a 9 zone interne che dispongono di spazi appositi per i visitatori. Ognuna di queste 9 aeree \u00e8 costituita da un proprio atrio arredato da giardini, caff\u00e8, ristoranti, e spazi commerciali, regalando una vista a 360\u00b0 della citt\u00e0.\nEntrambi gli strati della facciata sono trasparenti. La purezza del prospetto \u00e8 una caratteristica particolare di questo grattacielo, in quanto la maggior parte di questi edifici hanno una singola facciata composta da un vetro riflessivo per abbassare gli assorbimenti del calore; i doppi vetri della Shanghai Tower eliminano la necessit\u00e0 di essere opachi.\nL'hotel J-Hotel del gruppo cinese Jin Jiang, posizionato tra 84\u00ba e il 110\u00ba piano \u00e8 l'hotel pi\u00f9 alto nel mondo.\nSostenibilit\u00e0.\nIn secondo luogo, anche se la maggior parte di energia del grattacielo sar\u00e0 fornita da sistemi di alimentazione convenzionale, sulla parte superiore della Torre saranno situate 270 turbine eoliche ad asse verticale che potranno generare fino a 350.000 kWh per anno di energia elettrica supplementare.\nInoltre, il doppio strato isolante della vetrata della facciata permette di ridurre la necessit\u00e0 di condizionamento dell'aria interna, ed essendo composto da un vetro rinforzato ha anche un'elevata tolleranza alle variazioni di temperatura.\nI proprietari della Tower Shanghai, Shanghai Tower Construction and Development, auspicano di essere premiati con le certificazioni del China Green Building Committee (trad. Comitato Cinese per gli \u2018edifici verdi\u2019 a minore impatto ambientale) e del U.S Green Building Council (trad. Consiglio degli \u2018edifici verdi\u2019 degli Stati Uniti) per il design di \u201cedifici sostenibili\u201d.\nCostruzione.\nDopo che il progetto della Torre ha vagliato un attento studio sull'impatto ambientale dell'edificio, venne preparato il sito per la costruzione in vista della cerimonia inaugurale del 29 novembre 2008.\nIn effetti, per la costruzione della Torre sono state elaborate tecniche di costruzioni sostenibili in modo da rendere la struttura meno inquinante e ridurre i consumi di energia.\nAlla fine del mese di aprile 2011, la struttura in acciaio della torre era arrivata al 18\u00ba piano, mentre il nucleo strutturale aveva raggiunto il 15\u00ba piano. \u00c8 stato messo in atto un processo ripetitivo di slittamento piano per piano per la costruzione della parte centrale.\nNel settembre 2011, la Mitsubishi Electric Corp. ha annunciato di aver vinto la gara d'appalto per l'installazione degli ascensori della Shanghai Tower. La societ\u00e0 giapponese doter\u00e0 la Torre di 106 ascensori, tra cui tre modelli in grado di viaggiare a 1080 metri al minuto ad alta velocit\u00e0, l'equivalente di 64,8 chilometri all'ora. Questi ascensori, al momento della loro installazione, saranno i modelli di ascensori pi\u00f9 veloci del mondo.\nAlla fine di dicembre 2011, le fondazioni della Torre sono state completate, e la struttura in acciaio ha superato il 30\u00ba piano.\nAll'inizio di febbraio 2012, il nucleo strutturale della Torre aveva raggiunto una altezza pari a 230 metri, corrispondente al 50\u00ba piano.\nNei primi mesi del 2012, sono cominciate a comparire nel terreno delle grandi crepe vicino al cantiere della Torre. Queste crepe sono state provocate da un abbassamento del suolo, probabilmente causate da un'eccessiva estrazione di acque sotterranee nella zona di Shanghai, piuttosto che per il peso della Shanghai Tower.\nDa maggio 2012, la costruzione della struttura interna della Torre era arrivata a 250 metri di altezza. Ai primi di settembre 2012, la struttura interna aveva raggiunto un'altezza di 338 metri.\nEntro la fine del 2012, la Torre aveva raggiunto il 90\u00ba piano a circa 425 metri di altezza.\nNel gennaio 2014, la struttura ha superato l'altezza di 600 metri, e la sua costruzione \u00e8 entrata nell'ultima fase. Nel febbraio dello stesso anno, due urbex russi, Vadim Makhorov e Vitaly Raskalov, hanno risalito la Shanghai Tower ancora in costruzione e hanno pubblicato un video dalla gru pi\u00f9 alta del cantiere, il tutto senza usare alcun tipo di protezione. Poche settimane pi\u00f9 tardi, il 15 aprile, il fotografo d'avventura Keow Wee Loong ha scalato la stessa torre in solitaria, durante il Qingming Festival, festa nazionale cinese.\nLa corona del grattacielo \u00e8 stata completata nell'agosto 2014, e il mese successivo sono state completate le facciate. La muratura interna e gli impianti elettrici sono stati completati alla fine del 2014, e l'apertura, inizialmente prevista per la met\u00e0 del 2015, \u00e8 avvenuta parzialmente nel 2016. \nIl 29 giugno 2017 la torre ha finalmente ricevuto gli ultimi permessi necessari, incluso il Permesso di abitabilit\u00e0. Gli uffici sono occupati da diverse aziende cinesi e internazionali, tra cui lo studio legale AllBright, Alibaba e, dal 25 settembre 2017, dalla filiale di Shanghai di Intesa Sanpaolo. La funzione primaria della torre \u00e8 di ospitare uffici, ma \u00e8 presente anche un grande hotel a 5 stelle. Inoltre, 5 piani sono utilizzati come osservatorio (piani 118, 119, 125, 126 e B2), ma il 125 e il 126 non sono ancora stati aperti al pubblico. Nella parte inferiore della torre ci sono diversi spazi commerciali (negozi).\nRiconoscimenti.\nLa Shanghai Tower \u00e8 vincitrice del Premio per l'ingegneria civile del 2018 \"Tien-yowa\".\nNel 2016 ha ricevuto l'Outstanding Structure Award dell'International Association for Bridge and Structural Engineering."}
{"id": "2325459", "revid": "2196166", "url": "https://it.wikipedia.org/wiki?curid=2325459", "title": "Beitbridge", "text": "Beitbridge (o Beit Bridge) \u00e8 una localit\u00e0 al confine fra lo Zimbabwe (Provincia del Matabeleland Meridionale) e il Sudafrica (Provincia del Limpopo), nonch\u00e9 il punto pi\u00f9 settentrionale del Sudafrica. Il collegamento fra le due nazioni \u00e8 costituito da un ponte sul fiume Limpopo (che segna il confine fra Zimbabwe e Sudafrica), lAlfred Beit Bridge. Le postazioni doganali di Beitbridge sono fra le pi\u00f9 trafficate dell'Africa meridionale. Nei pressi del ponte, in territorio dello Zimbabwe, sorge una cittadina anch'essa chiamata Beitbridge, di 22.387 abitanti (censimento del 2002).\nLa cittadina.\nBeitbridge conta circa 2.570 abitazioni legalmente riconosciute, principalmente in mattoni a due o tre piani e abitate da ufficiali governativi o rappresentanti commerciali, e altre circa 3.000 abitazioni informali, soprattutto case di fango. Le persone che trovano impiego nelle attivit\u00e0 doganali sono circa 1.200, mentre il resto della popolazione svolge mansioni diverse o \u00e8 senza occupazione fissa. Intorno alla cittadina ci sono diverse aree agricole che danno lavoro a molti braccianti. La disoccupazione \u00e8 aumentata recentemente in seguito alla chiusura di una miniera di diamanti.\nLa principale struttura ricreativa di Beitbridge \u00e8 il Dulibadzimu Stadium, un piccolo stadio multifunzionale che, tra l'altro, ha ospitato le celebrazioni del 23 febbraio 2008 in occasione del compleanno del presidente Robert Mugabe.\nCollegamenti.\nSul lato sudafricano, Beitbridge \u00e8 collegata all'autostrada N1 diretta a Pretoria (463 km) e Johannesburg (521 km); il primo insediamento che si incontra sulla strada \u00e8 Musina (16 km). Nello Zimbabwe dalla cittadina si dipartono due strade principali, la A6 che porta a Bulawayo e la R1 verso Masvingo.\nAl posto di frontiera di Beitbridge sono collegate tre linee ferroviarie. Sul lato sudafricano c'\u00e8 la linea Spoornet, che porta a Polokwane. Nello Zimbabwe la ferrovia si suddivide in due, una \u00e8 gestita dalla compagnia National Railways of Zimbabwe e diretta a Gweru via Rutenga, e l'altra della Beitbridge Bulawayo Railway verso Bulawayo.\nMigrazione.\nLa localit\u00e0 di Beitbridge \u00e8 ovviamente toccata direttamente dal massiccio spostamento di profughi che dallo Zimbabwe cercano di trasferirsi in Sudafrica, sia legalmente che illegalmente. Questo movimento migratorio \u00e8 dovuto soprattutto alla prolungata crisi economica e sociale che ha colpito lo Zimbabwe a partire dagli anni novanta. Il Limpopo, che costituisce il confine naturale fra Sudafrica e Zimbabwe, \u00e8 difficilmente attraversabile in altri punti, a causa della ampia portata d'acqua e della ricca popolazione di coccodrilli.\nAl movimento migratorio dei profughi si aggiunge quello dei \"migranti giornalieri\", che in giornata attraversano il confine avanti e indietro per recarsi a Musina a comprare generi di prima necessit\u00e0 che scarseggiano in Zimbabwe."}
{"id": "2325460", "revid": "729019", "url": "https://it.wikipedia.org/wiki?curid=2325460", "title": "Castello di Francavilla Fontana", "text": "Il castello Imperiali di Francavilla Fontana, \u00e8 una costruzione a met\u00e0 tra una fortezza e un palazzo gentilizio (castello-palazzo). Quello che si pu\u00f2 osservare oggi \u00e8 il risultato di una serie di modifiche che si sono susseguite gi\u00e0 dal XV secolo.\nDal 2018 \u00e8 sede del \"MAFF\", Museo Archeologico di Francavilla Fontana.\nStoria.\nLe origini.\nIl castello \u00e8 originariamente una fortificazione periferica del feudo di Oria. La costruzione del castello risale al 1450 circa, quando Giovanni Antonio del Balzo Orsini impose alla popolazione la continuazione delle mura concesse da Filippo I d'Angi\u00f2 e in pi\u00f9 la costruzione di una castello merlato \"da sostenere qualsiasi assedio\". Pi\u00f9 che un castello, inizialmente esso era una torre quadrata bastionata dotata di fossato e ponte levatoio.\nI Bonifacio.\nIntorno al 1547 la fortezza fu ampliata e modificata dal duca Giovanni Bernardino Bonifacio, l'eminente umanista che aveva ereditato i feudi di Francavilla e di Oria dal padre. Il castello accentu\u00f2 la sua funzione di fortezza con ulteriori opere di fortificazione di architettura rinascimentale.\nGli Imperiali.\nIl castello \u00e8 anche detto palazzo Imperiali, dal nome dei feudatari che acquistarono il feudo di Francavilla nel 1572. decise di trasformare la fortificazione in residenza (tra il 1720 ed il 1730). Nel 1739 Michele junior lo fece isolare, facendo demolire un muro ed alcune botteghe dal lato nord e demolendo archi e colonne che sostenevano un pergolato sul portone d'ingresso. Alla morte di Michelino (1782), mancando gli eredi, il palazzo fu incamerato tra i beni del regno come propriet\u00e0 feudale, ma l'erede designato da Michelino, Vincenzo Imperiali di Latiano, dopo aver intentato causa al Regio Fisco ottenne il titolo di principe di Francavilla Fontana, ereditando dal castello anche gioielli, mobili, arredamento, libreria, attrezzatura del teatro.\nL'abbandono ed il riutilizzo.\nDurante la seconda guerra mondiale nel secondo piano del castello furono accasermati dei reparti militari di transito, e tra quelli: il 67\u00ba Reggimento fanteria \"Legnano\" (che sarebbe partito per la Libia), il 139\u00ba Reggimento, reduce dalla Grecia e la Legione CC.NN. \"Val Bradano\".\nOggi.\nIl castello ha subito un importante intervento di restauro e consolidamento finalizzato alla sua conservazione nonch\u00e9 alla redistribuzione di alcuni spazi al suo interno; da segnalare, in particolare, la realizzazione della sala dedicata alle assemblee del Consiglio comunale, nel corso della quale \u00e8 venuta alla luce una porzione di uno dei quattro torrioni della fortezza originaria, oltre alla scoperta, al pianterreno, di una cappella votiva interamente affrescata e risalente con ogni probabilit\u00e0 al Cinquecento. Oltre ad alcuni uffici comunali e di promozione turistica del territorio, il castello ospita al primo piano il Museo archeologico di Francavilla Fontana, nel quale sono state raccolti tutti i pi\u00f9 importanti rinvenimenti archeologici, di tutte le epoche, effettuate negli anni nel territorio comunale e nei suoi dintorni (e che precedentemente erano custoditi dal Museo archeologico nazionale di Taranto).\nArchitettura.\nI progetti del modello orsiniano sono quasi sconosciuti, anche se si ipotizza che all'epoca il castello doveva essere una fortezza con tutte le caratteristiche difensive tipiche dalla zona.\nIl modello rinascimentale reca ancora tracce visibili sulla struttura: la merlatura, le cornici marcapiano, il fossato e quasi l'intero cortile interno; i tratti settecenteschi presenti sono tuttavia semplici rifiniture della fortificazione.\nArchitettura esterna.\nIl castello comprende tre piani asimmetricamente distribuiti, che ostentano un evidente eclettismo. \u00c8 circondato da un largo fossato; Nel pianterreno, dalla superficie scarpata, riconosciamo l'aspetto delle fortezze. \u00c8 illuminato da monofore e casematte di diverse dimensioni con stipiti strombati.\nUna linea marcapiano, la tipica cordonatura a dentelli rinascimentale, circonda quasi continuamente l'intero palazzo. La fila delle finestre del primo piano, finemente decorate e leggermente aggettanti, produce un piacevole contrasto luminoso sulle pesanti masse murarie. Agli spigoli del castello si inseriscono gli stemmi della famiglia Imperiali, sormontati da corona, sorretti da un mascherone, diversi per ogni spigolo e delimitati da grossi grappoli (evidenti segni di gusto barocco).\nSulla facciata principale, leggermente spostato verso occidente, si apre un elegante portale. \u00c8 compreso tra due colonne, poggiate su dadi e dai capitelli compositi, che sorreggono abachi allungati e si confondono con la trabeazione, limitata da un listello. Lo racchiude un cornice profilata da un toro e particolarmente aggettante ai lati.\nGli stipiti sono orlati da tondini che si piegano all'altezza dell'imposta dell'arco, sormontato da un encarpo che ne sottolinea la curva, interrotta, al centro, dallo stemma degli Imperiali.\nPi\u00f9 imponente \u00e8 il portale posteriore, spostato verso il lato orientale con un sovrastante balcone in ferro.\nIl primo piano, dall'aspetto meno severo, ha le facciate dalle superfici rigidamente verticali, alleggerite da finestre, che sono orlate da cornici raffiguranti, in alcune, petali intrecciati e, in altre, gruppetti di foglioline di alloro racchiuse in anuli. Le sormontano brevi frontoni, ornati con festoni floreali.\nLoggiato.\nSulla facciata orientale si inserisce uno rifinitissimo loggiato di gusto barocco leccese.\nSi compone di quattro arcate, addossate alla parete entro le quali sono ricavate altrettante porte-finestre, incorniciate da foglioline e sovrastate da timpani triangolari spezzati, sui cui lati si adagia una foglia di palma, sezionata verticalmente e racchiusa da caulicoli.\nLe colonne che separano le arcate dalla loggia, terminante con una trabeazione che produce un effetto di movimento, sono sorrette da piedistalli. Una balaustra, suddivisa in gruppi di colonnine dalla linea classicheggiante, compresi tra pilastrini, accoglie lo stemma degli Imperiali e conclude la loggia, sorretta da mensoloni robusti.\nLe colonne sono decorate da motivi di viticci che si avvolgono sinuosamente e le ricoprono completamente, mentre l'intera arcata \u00e8 decorata con delle rosette.\nArchitettura interna.\nPiano terra.\nSuperato l'androne dalle volte a botte, si accede nel cortile scoperto, di forma quadrata e con un portico triangolare, sorretto da colonne di tipo dorico-tuscanico con capitelli decorati (echino intagliato con un kyma ionico ad ovuli. In questo cortile si aprono varie stanze e corridoi, che un tempo servivano da mensa, uccelleria, prigioni, cantina, magazzini, dispensa ed armeria.\nFonte battesimale.\nSempre nel cortile interno si trova un fonte battesimale pedobattista datato al XIV secolo ed appartenuto all'antica Chiesa Madre. L'oggetto rivela passate manomissioni; la conca \u00e8 decorata a baccelli e sull'orlo, segnato da listelli, \u00e8 scolpito un fregio, raffigurante delfini affrontati, che si legano a motivi floreali che si interrompono nella zona dove \u00e8 stato sovrapposto lo stemma, a forma di bucranio o testa di cavallo e recante: nella banda di sinistra la croce dei Cavalieri di Malta, in quella destra un grifo alato e sotto un motto in latino.\nPiani superiori.\nLo scalone, probabilmente fatto da Mauro Manieri, porta al ballatoio dal piano superiore, dove si affacciano finestre e porte ornate con cornici e fregi simili alle finestre cinquecentesche della facciata.\nLe stanze dei due piani sono disposte intorno al cortile e le porte interne \"ad orecchio\" sono la traccia dell'opera del Manieri.\nNella sala consiliare si trova il seicentesco caminetto in pietra leccese. Esso ha un profilo rimarcato dai festoni floreali degli stipiti, da un motivo di uccelli che si abbeverano nello stesso vaso sul fregio e infine dal timpano a forma di drappo, che accoglie lo stemma Imperiali-Spinola sormontato da una corona e chiuso da due profili femminili incoronati d'alloro.\nIn quasi tutto il secondo piano le pareti sono abbellite da quadri. Da segnalare le tele raffiguranti Andrea e Michele III Imperiali, l\"'Ultima cena\" e \"Santa Agnese\", quest'ultima opera di Pacecco De Rosa.\nLa sala del Sindaco, detta di San Carlo, conserva la volta a padiglione con decorazioni in stucco e dorate, caricate da successivi lavori di manutenzione.\nIn una delle tante sale \u00e8 ubicata la cappella di Santa Maria delle Grazie, voluta dallo stesso Michele Imperiali.\nPurtroppo manca gran parte del ricco arredo degli Imperiali (mobili, gioielli, argenti) che altrimenti abbellirebbero maggiormente gli interni."}
{"id": "2325461", "revid": "338769", "url": "https://it.wikipedia.org/wiki?curid=2325461", "title": "Campionati panamericani di calcio a 5", "text": ""}
{"id": "2325464", "revid": "339392", "url": "https://it.wikipedia.org/wiki?curid=2325464", "title": "Dipartimenti esecutivi federali degli Stati Uniti d'America", "text": ""}
{"id": "2325466", "revid": "124640938", "url": "https://it.wikipedia.org/wiki?curid=2325466", "title": "Malattia da virus Marburg", "text": "La malattia da virus Marburg, conosciuta in precedenza come febbre emorragica di Marburg (MHF, ), \u00e8 una febbre emorragica ad elevata mortalit\u00e0, una malattia infettiva virale causata da un virus indigeno dell\u2019Africa appartenente alla famiglia delle \"Filoviridae\". Da un punto di vista microbiologico i filovirus Marburg e Ebola sono distinti, ma \u00e8 difficile fare una distinzione dal punto di vista clinico, perch\u00e9 i sintomi e il decorso della malattia da Ebola e quella di Marburg sono molto simili.\nStoria ed epidemiologia.\nIl virus di Marburg fu identificato nella citt\u00e0 tedesca di Marburgo, dove fu isolato nel 1967, a seguito di un'epidemia di febbre emorragica verificatasi tra il personale di un laboratorio addetto alle colture cellulari che aveva lavorato con reni di scimmie verdi ugandesi (\"Cercopithecus aethiops\") di recente importazione; ebbe alcune manifestazioni epidemiche a Francoforte e a Belgrado, occasione in cui vi furono 25 infezioni con 7 morti. Il virus riapparve nel 1975 in Sudafrica e nel 1980 e nel 1987 in Kenya: i pochissimi casi furono subito isolati. Epidemie pi\u00f9 violente si sono registrate nella Repubblica democratica del Congo (tra il 1998 e il 2000) e in Angola nel 2004.\nL'epidemia in Angola.\nNel 2004 in Angola scoppi\u00f2 una nuova epidemia di febbre emorragica di Marburg. L'epicentro di quest'epidemia fu nella provincia di U\u00edge. In Italia quest'epidemia fece scalpore per la morte della pediatra Maria Bonino, volontaria dell'organizzazione non governativa italiana Medici con l'Africa Cuamm. La pediatra, che operava presso l'ospedale di U\u00edge, aveva 51 anni. L'organizzazione di soccorso part\u00ec per limitare quest'epidemia il 22 marzo 2005 dopo che al CDC di Atlanta venne individuato il virus di Marburg in campioni di siero appositamente inviati dal Ministero della salute, messo in allerta dalla morte di 63 persone presso l'ospedale provinciale di Uige. Il personale inviato dall'Organizzazione mondiale della sanit\u00e0 comprendeva anche esperti degli uffici africani ed internazionali, insieme a diverse associazioni che collaboravano con il Ministero della Salute. L'\u00e9quipe inviata da Medici senza frontiere, inoltre, mise in piedi apposite strutture di isolamento presso gli ospedali di U\u00edge, Luanda, Songo e Negage.\nVenne resa subito operativa una rete di sorveglianza e diversi gruppi operativi vennero mandati in giro al fine di raccogliere notizie, campioni da analizzare, ospedalizzare e monitorare persone con sospetto d'infezione da virus Marburg. Il 4 aprile, presso U\u00edge, venne reso operativo un laboratorio da campo ad opera del laboratorio nazionale canadese di microbiologia, seguito da quello dei CDC entrato in azione il 10 dello stesso mese. Ben presto risult\u00f2 evidente che le persone maggiormente a rischio erano coloro che effettuavano lavori domestici e chi partecipava ai funerali, in quanto maggiormente esposti ai fluidi corporei delle persone infette. Anche il riutilizzo di aghi per iniezioni, pratica presente anche nelle strutture sanitarie, venne indicato come un fattore pericoloso.\nLa popolazione all'inizio rispose all'emergenza con un senso di enorme sfiducia nel sistema sanitario, preferendo ricorrere alle cure tradizionali e all'accudimento domestico dei malati. Per cercare di superare una situazione di stallo in grado di mettere a rischio molte persone, vennero messe in atto campagne di sensibilizzazione che coinvolsero i governatori provinciali, i capi religiosi e gli operatori sanitari locali e tradizionali cui si aggiunsero insegnanti e gente del posto, in grado di avere un contatto pi\u00f9 stretto con la popolazione. La situazione fu comunque complicata a causa della scarsit\u00e0 o intermittenza dei servizi di acqua potabile e di elettricit\u00e0, per la carenza di strade praticabili nonch\u00e9 per i danni provocati dalla recente guerra civile.\nIl tasso di mortalit\u00e0 di quest'epidemia si rivel\u00f2 altissimo in quanto nel periodo di picco risult\u00f2 maggiore del 90% (si consideri che nella precedente epidemia nella Repubblica Democratica del Congo fu dell'83%, e che quella della febbre emorragica da virus Ebola si attesta sul 53-88% a seconda del ceppo). Il bollettino dell'Oms del 24 agosto 2005 riport\u00f2 un totale di 374 casi con 329 morti (con una mortalit\u00e0 dell'88%). Nella sola provincia di U\u00edge si verificarono 368 casi con 323 morti. Il 7 novembre 2005 il ministero della salute dell'Angola dichiar\u00f2 conclusa l'emergenza.\nPatogenesi.\nLa trasmissione interumana \u00e8 la principale forma di contagio tra le persone. Ci\u00f2 avviene entrando in contatto ravvicinato col malato. In particolare il contagio avviene attraverso i fluidi corporei: sangue, saliva, vomito, feci, urine e secrezioni respiratorie. La trasmissione per via sessuale \u00e8 possibile per varie settimane dopo la malattia. Il picco di massima infettivit\u00e0 si ha durante le manifestazioni pi\u00f9 severe della malattia, insieme con le manifestazioni emorragiche. Il virus pu\u00f2 anche essere inoculato da strumenti contaminati (es.: aghi).\nAl momento i fenomeni fisiopatologici non sono chiari. La controversia riguardo alla presenza di uno stato di coagulazione intravasale suggerisce che possano essere attivi anche dei mediatori specifici. Al momento non sono stati identificati e sussistono solo delle ipotesi: partecipazione dei macrofagi tramite la produzione di proteasi, H2O2 e citochine varie (tipo TNF-\u03b1). In effetti l'uso di un supernatante, ottenuto da colture in vitro di monociti/macrofagi incubati con dei filovirus, su cellule endoteliali ha determinato un aumento della loro permeabilit\u00e0. Il supernatante in questione \u00e8 risultato ricco di TNF-\u03b1. Si suppone, quindi, che i fenomeni emorragici siano dovuti al danneggiamento delle cellule endoteliali causato sia dalla replicazione diretta del virus sia alla compartecipazione di mediatori prodotti da cellule attivate.\nSi sono anche notate anormalit\u00e0 piastriniche e dei granulociti. Possono anche comparire linfociti atipici e neutrofili con l'anormalit\u00e0 di Pelger-Huet.\nAnatomia patologica.\nComune \u00e8 la presenza di necrosi focale di fegato, linfonodi, testicoli, ovaie, polmoni, reni ed organi linfoidi. Nel fegato si rintracciano corpi eosinofili (simili ai corpi di Councilman) e nel polmone si notano segni di polmonite interstiziale e di endoarterite delle piccole arterie. La necrosi focale degli organi linfoidi \u00e8 abbastanza caratteristica mentre la necrosi tubulare renale avviene soprattutto nelle ultime fasi di malattia.\nNel sistema nervoso si hanno infarti emorragici plurimi e proliferazione delle cellule della glia. Nei vasi sanguigni sono stati rintracciati depositi di fibrina tuttavia non \u00e8 chiaro se vi possa essere una coagulazione intravascolare disseminata in quanto segni di laboratorio in tal senso non sempre vi sono. Antigeni virali sono stati rintracciati in vari organi, soprattutto nel fegato, nei reni, nella milza e nell'ipofisi. Nelle persone sopravvissute, inoltre, il virus \u00e8 stato isolato nella camera anteriore dell'occhio (fino a 4-5 settimane dalla malattia) e nel liquido seminale (fino alla dodicesima settimana).\nClinica.\nSegni e sintomi.\nIl periodo d'incubazione della malattia \u00e8 di circa 3-9 giorni, passati i quali compare una cefalea frontale e temporale, accompagnata da malessere generale e mialgie. Caratteristica \u00e8 la febbre alta (39-40\u00a0\u00b0C) che compare gi\u00e0 dal primo giorno di malattia, cui segue una forte e rapida debilitazione. Circa la met\u00e0 dei malati pu\u00f2 accusare congiuntivite.\nNella prima settimana si pu\u00f2 avere anche linfoadenopatia cervicale e comparsa di enantema delle tonsille e del palato. Un segno caratteristico \u00e8 la comparsa di un esantema maculo-papuloso non pruriginoso che compare, in genere dal quinto giorno, sul volto e sul collo e che successivamente si estende agli arti.\nVerso il terzo giorno compaiono diarrea acquosa con dolore addominale e crampi, nausea e vomito. La diarrea pu\u00f2 anche essere grave e durare fino ad una settimana. In questo periodo le persone malate presentano un viso inespressivo con occhi scavati ed anche letargia ed alterazioni mentali. Le manifestazioni emorragiche compaiono a partire dal quinto giorno di malattia.\nIn genere la morte avviene per collasso cardiocircolatorio a causa di sanguinamenti multipli. Si pu\u00f2 trovare sangue nel vomito ed avere sanguinamenti dal naso, dalle gengive o dalla vagina. Un problema ulteriore pu\u00f2 essere il sanguinamento abbondante conseguente alla puntura di aghi. Nei casi mortali si pu\u00f2 verificare coagulazione intravasale disseminata.\nNella seconda settimana possono comparire anche epato-splenomegalia, edema facciale o scrotale. Dopo la prima settimana la febbre comincia ad abbassarsi per poi ricomparire nel dodicesimo o quattordicesimo giorno di malattia.\nEsami di laboratorio e strumentali.\nSi riscontra assai presto, sin dal primo giorno, una leucopenia con linfociti che arrivano fino a 1000/\u03bcl; verso il quarto giorno si aggiunge una neutropenia. Tra il sesto ed il dodicesimo giorno compare una notevole piastrinopenia (anche meno di 10000 piastrine/\u03bcl).\nSi sviluppano anche delle alterazioni conseguenti alla sofferenza di vari organi: ipoproteinemia, aumento delle transaminasi, proteinuria ed aumento dell'azotemia.\nDiagnosi differenziale.\nLa diagnosi si basa essenzialmente sul decorso clinico e sui dati epidemiologici.\nUna diagnosi specifica si basa sull'isolamento del virus oppure sull'evidenziazione della risposta immunologica e della presenza di materiale genomico virale.\nPer evidenziare la presenza di anticorpi (IgM ed IgG) si fa ricorso ad un saggio di immunofluorescenza indiretta, sull'uso del western blot o sul test ELISA. Per individuare il genoma o gli antigeni virali ci si basa sulla reazione a catena della polimerasi (PCR), sull'immunofluorescenza, sull'istochimica o sul test ELISA.\nTrattamento.\nTrattamento farmacologico.\nUna terapia specifica non esiste. Bisogna ricorrere ad una terapia di supporto per il controllo del volume ematico, del bilancio elettrolitico e monitorare attentamente la presenza di infezioni secondarie.\nSolo nel caso in cui si noti uno stato di coagulazione intravasale disseminata si pu\u00f2 ricorrere all'eparina. Sono state proposte terapie a base di siero ottenuto da soggetti guariti o con interferone ma al momento mancano evidenze di supporto.\nLa ribavirina, in esperimenti in vitro, non \u00e8 stata in grado di ridurre la replicazione del virus Marburg.\nPrognosi.\nGeneralmente il decesso si ha soprattutto tra l'ottavo ed il nono giorno fino al sedicesimo a causa delle emorragie continue. Possibili complicanze della malattia sono: orchite (fino all'atrofia testicolare), miocardite o pancreatite.\nNel caso in cui non si muoia, la convalescenza va avanti per 3-4 settimane con perdita dei capelli, anoressia e disturbi psicotici. Talvolta possono comparire mielite trasversa ed uveite.\nPrevenzione.\nImportante \u00e8 l'isolamento del paziente e l'uso di dispositivi di protezione per il personale medico ed infermieristico.\nAl momento si stanno conducendo studi per poter individuare un vaccino.\nNel numero del 29 aprile 2006 della rivista britannica \"The Lancet\" \u00e8 comparso un articolo in cui sono stati riportati i risultati ottenuti da alcuni ricercatori che hanno testato un vaccino ricombinante su scimmie \"rhesus\". Il vaccino era costituito da un ceppo attenuato del virus della vescicolostomatite cui era stato sostituito un gene codificante una proteina capsidica con quello della glicoproteina di superficie del virus Marburg. Cinque macachi \"rhesus\" sono stati infettati con il virus Marburg e, dopo circa 20-30 minuti dall'avvenuta infezione, \u00e8 stato somministrato il vaccino ricombinante. Ad altri tre macachi, dopo l'infezione, \u00e8 stato somministrato il virus della vescicolostomatite non ricombinante, al fine di utilizzarli come controllo. Dopo 80 giorni le scimmie vaccinate erano ancora vive mentre quelle usate come controllo sono decedute in circa 12 giorni.\nIn uno studio precedente, svolto da parte della stessa \"\u00e9quipe\", vennero preparati due vaccini utilizzando la medesima metodologia prima esposta, sia contro il virus Marburg che Ebola. Successivamente sei macachi vennero immunizzati con un vaccino ed altri sei con l'altro. Dopo quattro settimane dall'avvenuta vaccinazione, a seguito della quale non si era prodotta alcuna malattia, quattro scimmie d'ogni gruppo vennero infettate con una dose elevata del virus per cui avevano ricevuto il vaccino. Le scimmie rimanenti vennero infettate con il virus per cui non erano state vaccinate (alle due del gruppo Marburg venne somministrato il virus Ebola e viceversa), al fine d'usarle come controllo. Mentre le scimmie infettate con il virus per cui erano state vaccinate sopravvissero, ed il virus non risult\u00f2 evidenziabile, quelle utilizzate come controllo, perirono entro 9 giorni.\nDa tali studi gli autori hanno dedotto che il vaccino utilizzato non solo esplica una valida azione preventiva ma sembra possedere un'azione sufficientemente rapida da poterlo utilizzare a scopo terapeutico. Altro tempo, comunque, sar\u00e0 necessario per poter testare tale vaccino sull'uomo.\nMorti eccellenti.\nLa dottoressa italiana Maria Bonino mor\u00ec di febbre emorragica di Marburg nel marzo 2005 durante un'epidemia in Angola."}
{"id": "2325467", "revid": "281901", "url": "https://it.wikipedia.org/wiki?curid=2325467", "title": "Merlangius", "text": ""}
{"id": "2325474", "revid": "4", "url": "https://it.wikipedia.org/wiki?curid=2325474", "title": "Libreria di Stato di Dresda", "text": ""}
{"id": "2325486", "revid": "2175", "url": "https://it.wikipedia.org/wiki?curid=2325486", "title": "Policosanolo", "text": ""}
{"id": "2325490", "revid": "4175", "url": "https://it.wikipedia.org/wiki?curid=2325490", "title": "African Hockey Federation", "text": "L'African Hockey Federation (AFHF o AfHF, letteralmente \"Federazione africana di hockey\") \u00e8 l'organismo di governo dell'Africa per lo sport dell'hockey su prato, conosciuto semplicemente come hockey in molti paesi.\nLa federazione ha sede ad Accra e ha come presidente l'egiziano Seif Ahmed.\nMembri.\nNella AfHF ci sono 16 membri, in cooperazione per promuovere e sviluppare lo sport."}
{"id": "2325491", "revid": "228587", "url": "https://it.wikipedia.org/wiki?curid=2325491", "title": "HMS Gloucester", "text": "Undici navi da guerra della Royal Navy hanno avuto il nome di HMS \"Gloucester\", dalla citt\u00e0 omonima in Inghilterra."}
{"id": "2325501", "revid": "73843", "url": "https://it.wikipedia.org/wiki?curid=2325501", "title": "Petworth House", "text": "Petworth House \u00e8 una dimora del XVII secolo che si trova presso Petworth, nella regione inglese del West Sussex. \nStoria.\nIl maniero di Petworth divenne di propriet\u00e0 della famiglia Percy nel 1150 attraverso un dono di Adeliza di Lovanio, moglie di Enrico I d'Inghilterra. La regina infatti offr\u00ec la tenuta al suo fratellastro Joscelin, in occasione del suo matrimonio con Agnes de Percy, figlia di William de Percy, III barone Percy. A seguito di questo matrimonio il fratello della regina divenne il IV barone di Percy, poich\u00e9 i fratelli della moglie erano tutti deceduti da giovani. \nNel 1377 Henry Percy viene nominato Conte di Northumberland. Il primo miglioramento significativo riguarda i giardini che circondano la residenza, che vengono impostati secondo lo stile elisabettiano, e questo lo si deve a Henry Percy, IX conte di Northumberland. Bisogna aspettare fino al 1688 per vedere i primi grandi lavori voluti da Charles Seymour, VI duca di Somerset che nel 1682 aveva sposato Elizabeth Percy, baronessa Percy, ultima erede di una delle famiglie pi\u00f9 potenti del medioevo inglese. Fu in quell'anno che s'inizi\u00f2 a ricostruire Petworth House e che i giardini furono ulteriormente ingranditi sul lato nord dell'edificio secondo il progetto di George London. \nAlgernon Seymour, VII duca di Somerset, unico figlio maschio della coppia, bench\u00e9 sposato, non ebbe discendenza. Alla sua morte la residenza e la contea di Egremont passarono al figlio di sua sorella Catherine, Charles Wyndham, II conte di Egremont, il quale incaric\u00f2 nel 1751 il noto architetto del paesaggio Lancelot Brown di progettare vasti lavori nel parco e nei giardini. I lavori furono cos\u00ec importanti che durarono fino al 1963. La tenuta pass\u00f2 poi al figlio, George Wyndham, III conte di Egremont, che era amante delle arti e molto amico del noto pittore romantico William Turner, che ospit\u00f2 per un lungo periodo a Petworth house. Turner fece un quadro che aveva come soggetto proprio Petworth house e ancora oggi vi sono numerosi opere di Turner nella collezione d'arte legata alla residenza. Alla morte di George Wyndham, la tenuta pass\u00f2 al figlio maggiore George Wyndham, I barone di Leconfield che, come figlio naturale, non pot\u00e9 ereditare direttamente il titolo del padre. Suo figlio Henry Wyndham, II barone di Leconfield, desideroso di migliorare la residenza e i giardini, incaric\u00f2 nel 1869 l'architetto Anthony Salvin di presentare un progetto e di seguirne i lavori. \nNel 1947, Charles Wyndham, III barone di Leconfield decise di donare la propriet\u00e0 di Petworth al National Trust poich\u00e9, secondo la legge inglese, il figlio adottivo non poteva ereditare del titolo. Il titolo infatti pass\u00f2 al suo fratello pi\u00f9 giovane Hugh (1877\u20131963), mentre suo nipote, John Wyndham, fu nominato Lord Egremont nel 1963 e suo figlio, l'attuale Lord Egremont, mantiene stretti legami familiari con la tenuta. Una piccola area del sito registrato (vicino alla casa) rimane di propriet\u00e0 privata.\nIl museo.\nOspita un'importante galleria d'arte comprendente diciannove dipinti di William Turner, alcune opere di van Dyck, di Tiziano (\"Ritratto di giovane\") incisioni di Grinling Gibbons, sculture neoclassiche (tra cui lavori di John Flaxman e John Edward Crew) e opere di Louis Laguerre.\n\u00c8 notevole anche il parco circostante, le cui griglie furono realizzate da Jean Tijou. Il tutto \u00e8 gestito dal \"National Trust\"."}
{"id": "2325505", "revid": "6923", "url": "https://it.wikipedia.org/wiki?curid=2325505", "title": "Yamaha WR 4T", "text": ""}
{"id": "2325508", "revid": "188323", "url": "https://it.wikipedia.org/wiki?curid=2325508", "title": "Yamaha WR-R", "text": ""}
{"id": "2325509", "revid": "287204", "url": "https://it.wikipedia.org/wiki?curid=2325509", "title": "Francesco Mosca", "text": ""}
{"id": "2325512", "revid": "226480", "url": "https://it.wikipedia.org/wiki?curid=2325512", "title": "Cera montana", "text": ""}
{"id": "2325513", "revid": "4175", "url": "https://it.wikipedia.org/wiki?curid=2325513", "title": "Oceania Hockey Federation", "text": "L'Oceania Hockey Federation od OHF \u00e8 l'organismo di governo dell'hockey su prato in Oceania.\nLa federazione ha base a Tusmore.\nMembri.\nNella OHF ci sono 9 membri, in cooperazione per promuovere e sviluppare lo sport."}
{"id": "2325515", "revid": "1609015", "url": "https://it.wikipedia.org/wiki?curid=2325515", "title": "Dulwich Picture Gallery", "text": "La Dulwich Picture Gallery \u00e8 un museo che si trova presso Dulwich, zona a sud est di Londra. Venne fatta costruire dall'architetto John Soane e fu aperta al pubblico nel 1817.\nSi tratta del primo museo d'arte pubblico d'Inghilterra e del primo edificio progettato e costruito a scopo espositivo. Fu realizzato in laterizio faccia a vista e la configurazione interna presenta l'illuminazione dall'alto delle sale, una delle caratteristiche del linguaggio architettonico di Soane, anticipatore della tipologia museale moderna.\nL'esterno \u00e8 scandito da lesene, con un accenno, non riconoscibile di ordine classico, che trova qui uno dei primi tentativi di superamento nel personale linguaggio neoclassico di Soane."}
{"id": "2325516", "revid": "339392", "url": "https://it.wikipedia.org/wiki?curid=2325516", "title": "Gli impermeabili", "text": ""}
{"id": "2325517", "revid": "110157", "url": "https://it.wikipedia.org/wiki?curid=2325517", "title": "The Dwarves Are Young and Good Looking", "text": "The Dwarves Are Young and Good Looking \u00e8 il sesto album di studio del gruppo punk statunitense Dwarves, pubblicato nel 1997 dalla Theologian Records.\nAll Music Guide l'ha definito il miglior lavoro della band, in cui il gruppo ha abbandonato l'hardcore punk degli esordi e l'attitudine shock rock."}
{"id": "2325523", "revid": "767487", "url": "https://it.wikipedia.org/wiki?curid=2325523", "title": "I briganti italiani", "text": "I briganti italiani \u00e8 un film del 1961 diretto da Mario Camerini.\nTrama.\nAll'indomani dell'unificazione italiana un giovane caporale borbonico cerca di entrare nell'esercito piemontese ma viene arruolato da Sante Carbone, un brigante che sta preparando una rivolta contro il nuovo stato.\nProduzione.\nRiprese.\nIl film venne girato nel 1961 in gran parte a Cerreto Sannita a Foci e Valloni, frazioni di Cerro al Volturno. \nLa sparatoria all'inizio fu girata nell'attuale piazza Roma, a Cerreto Sannita. Nella scena dove il brigante parla alla popolazione si nota il sagrato della Chiesa dell'ex monastero delle Clarisse mentre poco dopo, quando il brigante parte a cavallo verso la campagna, alcuni fabbri della vecchia fucina battono sul ferro all'angolo fra la piazza e via Telesina.\nCritica.\nMorando Morandini in Stasera del 18 dicembre 1961 scrive: \u00abIl risultato \u00e8 quello di un racconto telefonato, piattamente illustrativo e che sarebbe decisamente moscio se qua e l\u00e0 non intervenisse ad agitarlo l'istrionismo compiaciuto di Vittorio Gassman\u00bb."}
{"id": "2325530", "revid": "74801", "url": "https://it.wikipedia.org/wiki?curid=2325530", "title": "Midori (attrice)", "text": "Biografia.\nMidori debutt\u00f2 come attrice nel 1988, interpretando un piccolo ruolo con il suo vero nome nella commedia \"Il principe cerca moglie\", diretto da John Landis. Nel 1993 inizi\u00f2 la sua carriera nel cinema pornografico. Nel 2001 \u00e8 stata la prima attrice pornografica afroamericana a vincere un AVN Award, nella categoria \"Best Supporting Actress - Video\", per la sua interpretazione in \"West Side\". Nel 1996 debutt\u00f2 nella regia cinematografica e diresse in seguito altri due film pornografici. Nel 2009 fu inserita nella AVN Hall of Fame.\nNel 1997 Midori affianc\u00f2 a quella di attrice pornografica una carriera come cantante, registrando un duetto con Orange Juice Jones per l'etichetta discografica Tommy Boy Records. Nel 1999 incise un singolo contenuto nella compilation \"Porn to Rock\", mentre nel 2000 il suo singolo intitolato \"F.M.A.\" fu prodotto da Kid Rock. Nel 2000 e nel 2001 Midori pubblic\u00f2 due CD, quindi nel 2003 usc\u00ec il singolo \"Who's Hustlin' Who\"."}
{"id": "2325534", "revid": "281901", "url": "https://it.wikipedia.org/wiki?curid=2325534", "title": "Sovrappesca", "text": ""}
{"id": "2325540", "revid": "599013", "url": "https://it.wikipedia.org/wiki?curid=2325540", "title": "Mattias Asper", "text": ""}
{"id": "2325541", "revid": "670021", "url": "https://it.wikipedia.org/wiki?curid=2325541", "title": "Royal Collection", "text": "La Royal Collection \u00e8 la raccolta d'arte della famiglia reale britannica. L'attuale proprietaria della collezione \u00e8 la regina Elisabetta II; la collezione conta 7000 dipinti e 40000 acquerelli oltre a ceramiche, oggetti preziosi, tendaggi, arazzi, libri antichi. &lt;br&gt;La Royal Collection non \u00e8 contenuta in un'unica sede, ma si trova sparsa in molte delle residenze reali britanniche, come Hampton Court Palace, Buckingham Palace e Windsor Castle. Alcune residenze sono aperte al pubblico con le loro gallerie, altre sono invece riservate alla famiglia reale. I dipinti conservati nella Royal Collection appartengono a diverse epoche, autori, generi e nazionalit\u00e0."}
{"id": "2325542", "revid": "287204", "url": "https://it.wikipedia.org/wiki?curid=2325542", "title": "Charles Fabian", "text": "Caratteristiche tecniche.\nGiocava come attaccante. La sua abilit\u00e0 nel segnare gli ha permesso di diventare il capocannoniere del Campeonato Brasileiro S\u00e9rie A 1990.\nCarriera.\nClub.\nCharles si impose nel panorama calcistico brasiliano con la vittoria del II Copa Uni\u00e3o con il Bahia.\nNel 1990, Charles fu capocannoniere del Campeonato Brasileiro S\u00e9rie A con 11 gol e il Bahia si classific\u00f2 al 4\u00ba posto nella competizione. Nel 1991, fu venduto al Cruzeiro e divent\u00f2 uno dei beniamini della tifoseria del Cruzeiro, che aiut\u00f2 a vincere la Supercoppa sudamericana 1992.\nDopo un'ottima stagione con il Cruzeiro Charles fu acquistato dal Boca Juniors; nel 1994 fu messo sotto contratto dal Flamengo, che aveva bisogno di un sostituto per Ga\u00facho. Visto che nel Flamengo giocava gi\u00e0 un Charles, il difensore Charles Guerreiro, l'attaccante adott\u00f2 per l'occasione il soprannome di Charles Baiano, in relazione al suo Stato di origine. Divent\u00f2 cos\u00ec capocannoniere del Campeonato Carioca 1994, insieme a T\u00falio Maravilha, con 14 gol.\nNazionale.\nGrazie al successo in campo nazionale, l'attaccante venne convocato in Nazionale, con la quale vinse la Copa Am\u00e9rica 1989. La Nazionale di Lazaroni venne contestata dalla tifoseria di Salvador, visto che il CT non lo schier\u00f2. In tutto ha collezionato 9 presenze con la maglia del Brasile.\nAllenatore.\nNel 2006 Charles ricopr\u00ec l'incarico di allenatore del Bahia, che giocava nel Campeonato Brasileiro S\u00e9rie C, e successivamente allen\u00f2 l'Icasa."}
{"id": "2325543", "revid": "2130303", "url": "https://it.wikipedia.org/wiki?curid=2325543", "title": "Cattedrale di Santa Maria (Anagni)", "text": "La basilica cattedrale di Santa Maria Annunziata \u00e8 il principale luogo di culto cattolico di Anagni, in provincia di Frosinone, sede vescovile della diocesi di Anagni-Alatri; ha la dignit\u00e0 di basilica minore.\nStoria.\nLa costruzione della Cattedrale risale agli anni 1072-1104 ad opera del vescovo Pietro da Salerno e per la munificenza dell'imperatore d'oriente Michele VII Ducas. La Cattedrale \u00e8 di stile romanico mentre, nell'interno, si presenta in gotico lombardo dopo il restauro del 1250 da parte del vescovo Pandolfo che fece sostituire le capriate in legno della navata centrale e del transetto con archi gotici. La frequente presenza dei pontefici in Anagni spiega perch\u00e9 la Cattedrale fu sede di importanti fatti storici come il \"pactum anagninum\" (trattativa tra il Papato e l'Impero) e la canonizzazione di San Bernardo di Chiaravalle, Santa Chiara d'Assisi, Edoardo il Confessore re d'Inghilterra e San Pietro eremita patrono di Trevi nel Lazio. In essa furono anche comminate le scomuniche contro l'antipapa Ottaviano Monticelli (Vittore IV) e contro gli imperatori Federico Barbarossa (24 marzo 1160), Federico II e Manfredi.\nDescrizione.\nEsterno.\nLa facciata ben piantata esprime forza e semplicit\u00e0 in un muro crudo, sul quale si aprono tre ingressi ad oriente. Accanto all'ingresso di sinistra, dietro a una grata, c'\u00e8 un affresco di Madonna in trono tra S.Caterina della Rota e S.Antonio Abate (sec.XIV). La parte occidentale dell'edificio sacro presenta tre bellissime absidi e una scalinata, che d\u00e0 un tono solenne all'insieme. Il campanile, alto 30 m e in stile romanico, presenta monofore, bifore e trifore. Venne restaurato nel 1938 quando all'interno di esso venne installato un castello di ferro, che sopporta il peso di cinque campane.\nInterno.\nL'edificio sacro \u00e8 a tre navate costruito dai maestri comacini. Caratteristico il pregevole pavimento a mosaico eseguito nel 1231 dalla celebre famiglia di marmorari romani, i Cosmati (da qui l'aggettivo cosmatesco). La lunetta interna sopra la porta centrale raffigura la Madonna con Bambino tra S. Magno e S. Secondina (fine sec. XIII). Sullo sfondo dell'abside centrale, sopra il panneggio del Cisterna, campeggiano le figure degli Apostoli, ognuno caratterizzato dal proprio attributo, opera del Borgogna (sec. XVII), in alto le figure dei santi venerati ad Anagni, l'Annunciazione e l'Eterno Padre opera dei pittori Pietro e Giovanni Gagliardi. Nell'abside di sinistra i discepoli di Emmaus e gli angeli adoranti. In quella di destra il matrimonio tra S. Giuseppe e la Vergine ed il Transito di S. Giuseppe. Nell'abside maggiore possiamo ancora ammirare tre pregiate opere del Vassalletto (1263): una bellissima colonna tortile mosaicata per il candelabro del cero pasquale, la cattedra episcopale e il ciborio che copre l'altare, tutte opere volute dal vescovo Landone. Si affacciano sul vano della chiesa il battistero e le cappelle Lauri, Caetani, Raoli (detta anche cappella di S. Carlo) con il quadro della Madonna della Misericordia opera del Frenguelli donato da Papa Leone XIII. Ai lati due tele dei fratelli Gagliardi.\nCripta.\nLa Cripta della Cattedrale di Anagni, dedicata a San Magno, patrono della citt\u00e0, una delle maggiori attrazioni turistiche della citt\u00e0, fu costruita contemporaneamente alla chiesa superiore tra il 1068 e il 1104. Conosciuta come la cappella sistina del medioevo, il suo pregio consiste nell'armonia di un mirabile intreccio di archi romanici, nel pavimento cosmatesco originale e negli splendidi affreschi che ricoprono una superficie di 540 m\u00b2. Il ciclo pittorico \u00e8 opera di artisti ignoti appartenenti a tre botteghe diverse, meglio noti come Primo Maestro o Maestro delle traslazioni, Secondo Maestro o Maestro Ornatista e Terzo Maestro o Maestro di Anagni (riconosciuto anche come l'autore degli affreschi dell'Aula Gotica della chiesa romana dei Santi Quattro Coronati).\nEsso rappresenta la storia della salvezza dell'uomo dalla sua origine al suo giudizio. Sulle ventuno volte, infatti, si trovano raffigurate scene dell'Antico e Nuovo Testamento (storia dell'Arca dell'Alleanza e Apocalisse) e un raro e importante ciclo sulla creazione del mondo, attraverso l'unione proporzionale dei quattro elementi e dell'uomo, in cui la concezione del microcosmo nel macrocosmo \u00e8 accompagnata dalla figure dei medici Ippocrate e Galeno e dalla Teoria degli Elementi di derivazione platonica. Sulle pareti, invece, sono affrescate le storie dei miracoli attribuiti a S. Magno e le agiografie dei santi sepolti negli altari, nei quali riposano i corpi di san Magno, patrono della citt\u00e0, sante Aurelia e Noemisia, santa Secondina e reliquie di santa Oliva, san Sebastiano, san Cesario e altri martiri.\nOratorio di San Tommaso Becket.\nL'Oratorio di San Tommaso Becket \u00e8 situato accanto alla Cripta. Nel vestibolo, dove prima erano i sepolcri di famiglie illustri della Citt\u00e0, si apre una porta che introduce nell'antico mitreo, di cui si conserva ancora l'ara sacrificale, trasformato pi\u00f9 tardi in oratorio cristiano. Particolarmente interessante \u00e8 il ciclo pittorico che ha lo scopo di catechizzare il popolo attraverso le immagini di episodi biblici: dalla creazione dell'uomo alla nascita di Ges\u00f9, fino al Giudizio Universale e al trionfo di Cristo. Di particolare bellezza \u00e8 l'affresco della parabola delle Vergini stolte sulla parete d'ingresso. Inoltre, \u00e8 presente un ciclo di storie su Thomas Becket (+1170), tra cui il suo martirio. Lo stesso santo \u00e8 raffigurato sulla parete di fondo, accanto al Cristo benedicente. Thomas Becket venne canonizzato da Alessandro III nella vicina Segni il 21 febbraio 1173, dunque la realizzazione di queste pitture \u00e8 da collocarsi poco dopo quella data.\nTesoro.\nIl Tesoro del Duomo di Anagni raccoglie una campionatura particolarmente selezionata di ori, smalti, avori, reliquiari (come il cofanetto di san Thomas Becket), preziosi tessuti (famoso il piviale di Bonifacio VIII, decorato con animali simbolici che rimandano alla sua concezione del papato[4]) e antifonari in pergamena con miniature in oro. Essi, per la variet\u00e0 di tecniche, manifatture, stili e provenienze, testimoniano uno dei momenti pi\u00f9 densi e vitali della cultura artistica del duecento. Attigua alla sala del Tesoro \u00e8 la medievale Cappella del Salvatore con affreschi del XII-XIII secolo. In essa sono conservate pregevoli opere lignee tra le quali spicca una cattedra episcopale del XII secolo, tra le pi\u00f9 antiche d'Europa.\nLapidario e collezione archeologica.\nIl Lapidario si trova nei locali adiacenti al chiostro. Esso raccoglie marmi, antiche lastre mosaicate e cosmatesche, lapidi ed iscrizioni romane, frammenti di pietre tombali, stemmi e cippi funerari, testimoni dei tempi passati. Di particolare importanza sono i famosi cippi romani posti dinanzi alla cancellata della cordonata, ritrovati ad Anagni in localit\u00e0 detta \"Terme di Piscina\". Alcuni di questi reperti non appartengono ad Anagni n\u00e9 al suo territorio, ma provenienti da Roma e dalle catacombe romane, furono regalati in passato alla Cattedrale. Importante \u00e8 anche la collezione archeologica allestita in teche di vetro esposte nel Criptoportico.\nLa Cattedrale nel cinema.\nMolte scene del film State buoni se potete (1983) sulla vita di San Filippo Neri sono state girate all'interno e nei pressi della Cattedrale di Anagni."}
{"id": "2325544", "revid": "1543377", "url": "https://it.wikipedia.org/wiki?curid=2325544", "title": "Open Virtualization Format", "text": "Open Virtualization Format (OVF) \u00e8 uno standard aperto per la creazione e la distribuzione di applicazioni virtuali o pi\u00f9 comunemente di software che possa essere eseguito su macchine virtuali.\nLo standard descrive un \"formato aperto, sicuro, portabile, efficiente ed estensibile per la pacchettizzazione e distribuzione di software che possa essere fatto eseguire su macchine virtuali\". Lo standard OVF non \u00e8 legato a nessun particolare hypervisor, n\u00e9 all'architettura del processore. L'unit\u00e0 di pacchettizzazione e distribuzione \u00e8 il cosiddetto \"OVF Package\" (Pacchetto OVF) che pu\u00f2 contenere uno o pi\u00f9 \"sistemi virtuali\", ognuno dei quali pu\u00f2 essere eseguito su di una macchina virtuale.\nStoria.\nUna proposta per l'OVF, poi chiamato \"Open Virtual Machine Format\", fu presentata al DMTF nel settembre del 2007 da Dell, HP, IBM, Microsoft, VMware e XenSource.\nIl DMTF ha pubblicato nel settembre 2008, come standard preliminare, la versione 1.0.0 delle specifiche dell'OVF. Questa \u00e8 la versione pi\u00f9 recente disponibile pubblicamente.\nIl procedimento ordinario del DMTF per il completamento degli standard include dei \"working feedback\" dalle implementazioni iniziali della versione preliminare dello standard fino alla sua versione finale.\nRiscontro nell'industria.\nIn generale, lo standard OVF \u00e8 stato accolto piuttosto positivamente, tanto \u00e8 che diversi attori nel campo dell'industria della virtualizzazione ne hanno annunciato il loro supporto.\nAttualmente c'\u00e8 almeno un progetto open source riguardante l'OVF.\nVirtualBox supporta l'OVF sin dalla versione 2.2.0 (Aprile 2009)."}
{"id": "2325546", "revid": "21315", "url": "https://it.wikipedia.org/wiki?curid=2325546", "title": "Ovf", "text": ""}
{"id": "2325548", "revid": "21315", "url": "https://it.wikipedia.org/wiki?curid=2325548", "title": "Formato di virtualizzazione aperto", "text": ""}
{"id": "2325549", "revid": "19933", "url": "https://it.wikipedia.org/wiki?curid=2325549", "title": "Cosfi", "text": ""}
{"id": "2325552", "revid": "1214201", "url": "https://it.wikipedia.org/wiki?curid=2325552", "title": "Allsvenskan 2009", "text": "L'edizione 2009 della Allsvenskan \u00e8 l'ottantacinquesimo campionato di calcio svedese di massima divisione.\nLa seconda edizione del campionato svedese con sedici partecipanti ai nastri di partenza ha inizio il 4 aprile 2009 e si concluder\u00e0 il 1\u00ba novembre 2009.\nDurante il mese di giugno il campionato ha osservato una pausa, al fine di consentire lo svolgimento degli Europei Under-21 disputati proprio in Svezia.\nClassifica finale.\nSpareggio salvezza/promozione.\nAllo spareggio salvezza/promozione vennero ammesse la quattordicesima classificata in Allsvenskan (Djurg\u00e5rdens IF) e la terza classificata in Superettan (Assyriska FF).\nVerdetti.\nCampione di Svezia 2009: "}
{"id": "2325553", "revid": "281901", "url": "https://it.wikipedia.org/wiki?curid=2325553", "title": "Overfishing", "text": ""}
{"id": "2325554", "revid": "38120", "url": "https://it.wikipedia.org/wiki?curid=2325554", "title": "The wolves of Kromer", "text": ""}
{"id": "2325555", "revid": "19933", "url": "https://it.wikipedia.org/wiki?curid=2325555", "title": "F.C. Crotone Calcio", "text": ""}
{"id": "2325561", "revid": "38120", "url": "https://it.wikipedia.org/wiki?curid=2325561", "title": "AsHF", "text": ""}
{"id": "2325562", "revid": "38120", "url": "https://it.wikipedia.org/wiki?curid=2325562", "title": "ASHF", "text": ""}
{"id": "2325564", "revid": "38120", "url": "https://it.wikipedia.org/wiki?curid=2325564", "title": "AfHF", "text": ""}
{"id": "2325565", "revid": "38120", "url": "https://it.wikipedia.org/wiki?curid=2325565", "title": "AFHF", "text": ""}
{"id": "2325568", "revid": "116588461", "url": "https://it.wikipedia.org/wiki?curid=2325568", "title": "Zero 40 Live", "text": "Zero 40 Live \u00e8 un DVD live di Renato Zero pubblicato inizialmente in VHS nel 1991 e successivamente su DVD nel 2008.\nRegistrato il 28/ 29/ 30 settembre 1990 a Firenze - Teatro Tenda.\nArrangiamenti e Direzione Orchestra / Pinuccio Pirazzoli.\nRegia e Direzione al montaggio / Giacomo De Simone."}
{"id": "2325583", "revid": "2730", "url": "https://it.wikipedia.org/wiki?curid=2325583", "title": "Belladonna (disambigua)", "text": ""}
{"id": "2325586", "revid": "34392", "url": "https://it.wikipedia.org/wiki?curid=2325586", "title": "Scia chimica", "text": ""}
{"id": "2325592", "revid": "767487", "url": "https://it.wikipedia.org/wiki?curid=2325592", "title": "Alexis Zegerman", "text": "Cresciuta a Londra, ha studiato presso la Central School of Speech and Drama. Si fa conoscere al grande pubblico al suo debutto cinematografico in \"La felicit\u00e0 porta fortuna - Happy-Go-Lucky\" di Mike Leigh nel ruolo di Zoe, grazie al quale ha vinto il British Independent Film Award come miglior attrice non protagonista e ha ottenuto una candidatura nella medesima categoria ai London Critics Circle Film Awards nel 2009. Zegerman era alla seconda collaborazione con Leigh, avendo recitato in precedenza in una sua commedia teatrale, \"Two Thousand Years\". Ha inoltre recitato in \"Storm\", presentato al Festival di Berlino nel 2009.\nAlexis Zegerman ha scritto diverso commedie per BBC Radio 4, come \"Ronnie Gecko, Are You Sure?\", \"The Singing Butler\", \"Jump\", e la serie \"School Runs\". La sua commedia teatrale \"Lucky Seven\" \u00e8 stata presentata al Hampstead Theatre di Londra nel novembre 2008."}
{"id": "2325597", "revid": "17654", "url": "https://it.wikipedia.org/wiki?curid=2325597", "title": "Recitar... Vesti la giubba", "text": ""}
{"id": "2325600", "revid": "1573940", "url": "https://it.wikipedia.org/wiki?curid=2325600", "title": "Ascarididae", "text": "Gli Ascarididi (Ascarididae ) sono una famiglia di nematodi o vermi cilindrici.\nTassonomia.\nLa famiglia comprende i seguenti generi:"}
{"id": "2325604", "revid": "709565", "url": "https://it.wikipedia.org/wiki?curid=2325604", "title": "Francisco de S\u00e1nchez de la Barreda", "text": "Biografia.\nGiovent\u00f9.\nFrancisco nacque a Santiago del Cile, e si laure\u00f2 in diritto.\nGoverno.\nSecondo lo storico Diego Barros Arana, il governo di Barreda fu breve e poco importante. Durante la sua amministrazione il cabildo di Santiago invi\u00f2 al vicer\u00e9 del Per\u00f9 la richiesta di nominare Mauricio de Zavala come governatore al posto di Barreda, fino all'arrivo del titolare Bruno, che sarebbe giunto passando da Buenos Aires. Zavala non accett\u00f2 mai la richiesta. La notizia di navi olandesi ancorate nei pressi di Valdivia si sparse, giungendo all'orecchio di Barreda. Egli invi\u00f2 200 uomini per evitare un possibile sbarco o il contrabbando. Inaugur\u00f2 \"Caja de Recogidas\", un'opera iniziata da Gabriel Cano a Santiago. Questo istituto funse contemporaneamente da asilo e prigione femminile.\nIl governo di Barreda termin\u00f2 quando il vicer\u00e9 Jos\u00e9 de Armend\u00e1riz, marchese di Castelfuerte, decise di non confermarlo mettendo al suo posto un membro dell'esercito, il maresciallo di campo Manuel Silvestre de Salamanca Cano.\nEredit\u00e0.\nDopo la sua morte, la sua famiglia divenne molto povera.\nAltri dati.\nVisse per un anno a Lima, nel 1712.\nLa sua casa era una delle poche che sopravvisse al terremoto di Santiago dell'8 luglio 1730, ed accolse le suore agostiniane, colpite dal sisma. Spos\u00f2 Isabel Espinoza, da cui ebbe un figlio chiamato Domingo. Domingo sarebbe diventato sacerdote e cappellano della Audiencia Reale del Cile."}
{"id": "2325606", "revid": "287204", "url": "https://it.wikipedia.org/wiki?curid=2325606", "title": "Francisco de Sanchez de la Barreda", "text": ""}
{"id": "2325609", "revid": "1442080", "url": "https://it.wikipedia.org/wiki?curid=2325609", "title": "Francesco Mosca (Il Moschino)", "text": "Il suo stile si caratterizz\u00f2 per un anti-classicismo, nel solco di Baccio Bandinelli e Bartolomeo Ammannati.\nBiografia.\nOrigini.\nFrancesco Mosca, detto anche \"il Moschino\", per distinguerlo dal padre Simone Mosca, anch'egli apprezzato scultore, nacque a Firenze (o ad Arezzo) all'incirca nel 1531. Era quindi figlio d'arte e rappresentava la terza generazione di una famiglia dedita alla lavorazione della pietra, infatti anche il nonno paterno era tale Francesco di Simone delle Pecore, scalpellino di professione.\nFormazione.\nCresciuto praticamente con lo scalpello in mano ed essendo particolarmente dotato nel lavorare la pietra, collabor\u00f2 sin da adolescente con il padre Simone Mosca nella realizzazione delle opere del Duomo di Orvieto nel 1546. Il Vasari lo dice quindicenne quando sotto la direzione del padre realizz\u00f2 gli \"\"angeli che fra i pilastri tengono l'iscrizione ecc.\".\nA Orvieto.\nAlla morte del padre Simone avvenuta nell'aprile del 1554 a Orvieto mentre stava conducendo le opere di quel Duomo, Francesco Mosca fu nominato suo successore ma prefer\u00ec lasciare questo incarico a Raffaello di Monte Lupo e andarsene a Roma.\nA Roma.\nA Roma scolp\u00ec per \"messer Ruberto Strozzi\" il gruppo marmoreo di \"Marte\" e \"Venere\", oggi meglio conosciuto come \"Atalanta\" e \"Meleagro\" e conservato presso l'Atkins Museum Fines Art di Kansas City (Missouri).\nDopo aver realizzato il gruppo di \"Diana al bagno con le ninfe che converte Atteone in cervo\", opera firmata: \"Opus Francisci Moschini Florentini\", oggi conservato al Museo del Bargello a Firenze, torn\u00f2 a Firenze e don\u00f2 quest'opera al duca Cosimo I de' Medici che l'apprezz\u00f2 moltissimo e da cui ottenne l'incarico per le opere del Duomo di Pisa.\nA Firenze.\nNel 1565, in occasione delle nozze di Francesco I de' Medici con Giovanna d'Austria, prese parte all'allestimento degli apparati in onore degli augusti sposi lasciando molto soddisfatto il granduca.\nA Pisa.\nNel Duomo di Pisa Francesco Mosca realizz\u00f2 gli intagli e le statue della \"cappella del Sacramento\", allora detta della \"Nunziata\" costruita da Stagio da Pietrasanta e nel 1563 gli fu dato l'incarico anche per la cappella dirimpetto detta dell\"'Incoronata\", dedicata a San Ranieri, che per\u00f2 non riusc\u00ec a portare a termine morendo il 28 settembre 1578 all'et\u00e0 di circa 47 anni. Queste sue opere furono finite da Stoldo Lorenzi nel 1583."}
{"id": "2325621", "revid": "1573940", "url": "https://it.wikipedia.org/wiki?curid=2325621", "title": "Helicoidea", "text": "Helicoidea \u00e8 una superfamiglia di molluschi gasteropodi polmonati terrestri dell'ordine Stylommatophora.\nTassonomia.\nComprende le seguenti famiglie:"}
{"id": "2325626", "revid": "224230", "url": "https://it.wikipedia.org/wiki?curid=2325626", "title": "Beati possidentes", "text": "Beati possidentes, in italiano \"beati coloro che posseggono\", \u00e8 una locuzione latina portata in voga da Otto von Bismarck con la quale si intende che \u00e8 pi\u00f9 facile far valere i propri diritti su qualcosa quando ne si \u00e8 effettivamente in possesso. \u00c8 altres\u00ec usata in riferimento alle persone agiate."}
{"id": "2325628", "revid": "6923", "url": "https://it.wikipedia.org/wiki?curid=2325628", "title": "Ponte di Rignano", "text": "Il Ponte di Rignano - noto anche come \"Ponte di San Clemente\" o erroneamente come \"Ponte mediceo di Rignano\" - \u00e8 una struttura adibita al traffico pedonale e veicolare: fa parte del percorso della SP18, collegamento di raccordo tra la strada regionale 69 e il capoluogo rignanese.\nIl ponte \u00e8 situato su uno dei pi\u00f9 antichi attraversamenti dell'Arno, e caratterizza il percorso della via Cassia romana (\"Cassia Adriana\") rispetto al precedente tracciato etrusco (\"Cassia Vetus\") nel percorso tra Arezzo e Firenze: quest'ultima infatti non attraversava mai l'Arno.La sua presenza \u00e8 stata alla base della crescita e allo sviluppo della comunit\u00e0 rignanese nonch\u00e9, per oltre un secolo, ha permesso alla comunit\u00e0 reggellese di usufruire della stazione di Rignano sull'Arno collocata sul tracciato originario della linea Firenze-Roma tanto che la stessa fermata del treno riporta il nome di Reggello nella sua denominazione ufficiale.\nCaratteristiche tecniche.\nIl ponte \u00e8 a due campate ed ha una lunghezza complessiva, fra spalla e spalla, di circa 65 metri. La struttura portante \u00e8 costituita da due archi che si impostano sulle spalle e su un'unica pila centrale. Gli archi hanno una larghezza di 5 metri e 80 centimetri.\nLa larghezza del piano viabile, compresi i marciapiedi ed il parapetto, \u00e8 di 7 metri e 46 centimetri.\nGi\u00e0 noto come ponte mediceo di origini medievali, \u00e8 stato ristrutturato nel XVII secolo in forme rinascimentali.\nStoria.\nLe origini.\nLe origini del ponte vanno trovate tra il 1280 e il 1380 vennero costruiti circa venti ponti nei territori controllati dal comune fiorentino. Infatti, prima testimonianza certa dell'esistenza del ponte a Rignano si trova nella \"Cronica\" di Giovanni Villani del 1343 seguita da quella di un documento in lingua latina del 1361.\nI primi cedimenti e crolli.\nIl ponte di Rignano ha avuto da sempre, per la sua particolare collocazione orografica e geografica, una storia molto travagliata caratterizzata da numerosi cedimenti e crolli.\nInfatti pi\u00f9 volte si \u00e8 reso necessario l'intervento dell'uomo con opere di pesante manutenzione, nonch\u00e9 di restauri e ricostruzioni totali: la prima documentata fu nel 1422 quando, a seguito ai danni causati dalle piogge e dalle piene del fiume, gli Ufficiali della Torre e dei ribelli della Repubblica fiorentina ne proposero la ricostruzione. Passano tre decenni e la forza dell'Arno, sommata al passaggio delle truppe fiorentine, rese necessari nel 1457 nuovi interventi. \nIl secolo successivo fu quello dell'intervento pi\u00f9 significativo e che rese noto il ponte come \"mediceo\": nel 1568 Cosimo I, Granduca di Toscana, a seguito di un'incombente minaccia di crollo dette l'incarico di progettare un intervento di restauro al celebre architetto Bernardo Buontalenti che termin\u00f2 i lavori due anni dopo. La struttura medievale \u00e8 quella tuttora in essere che \u00e8 caratterizzata dalla presenza di due archi molto ampi che sono impostati su di una pigna centrale di pietra forte.\nL'intervento non fu per\u00f2 decisivo: dopo pochi anni si presentarono nuovi cedimenti tanto che nel 1611 l'architetto Francesco Anitrini, incaricato dai Magnifici Ufficiali de' Fiumi della citt\u00e0 di Firenze, scrisse un rapporto sui restauri necessari che furono realizzati l'anno successivo: l'arcata di San Clemente fu demolita e fu ricostruita con forma rialzata, cos\u00ec il ponte venne ad avere arcate asimmetriche e diseguali. Il tutto non serv\u00ec a molto, da l\u00ec ai decenni a seguire infatti l'arcata della frazione reggellese ebbe ancora molti problemi. Nel 1655 erano evidenti lesioni e fessure sulle sponde, ma i lavori proposti non furono realizzati fino al 1694 quando nuovi interventi furono compiuti per disposizione di Cosimo III. In questa occasione l'arcata di San Clemente fu nuovamente demolita e ricostruita, mentre al contempo venne realizzata la lapide marmorea che, ancora oggi, caratterizza la parte centrale sopra la pigna della costruzione.\nI grandi interventi di consolidamento.\nIl Granduca Francesco II \u00e8 invece colui che, nel 1754, ordina un nuovo imponente restauro che nel 1781 ha comunque bisogno di ulteriori lavori di consolidamento. Intanto, con l'aumentare della mobilit\u00e0, arrivano anche i primi di circolazione: nel 1794 si rese nuovamente necessaria la ricostruzione dell'arcata di San Clemente e per ovviare ai lavori che si protrassero per oltre un anno fu predisposta una barca per l'attraversamento del fiume.\nL'Ottocento vide ulteriori sforzi per aumentare la sicurezza della struttura. Nel 1819 sopra le due arcate furono realizzati due archi di rinforzo, ma la situazione degener\u00f2 nel 1846 il ponte minacciava nuovamente di crollare tanto che, sette anni dopo, l'ingegnere Antonio Catelani, responsabile tecnico della comunit\u00e0 di Rignano, scrisse nella sua relazione che il ponte non era sicuro e venne decisa la chiusura al transito cosiddetto \"scarrocciabile\". Dopo sei anni di pesanti disagi, nel 1859, per ridurre i danni economici alla popolazione il ponte fu riaperto con delle limitazioni simili alle attuali in quanto fu vietato il transito di mezzi con carico superiore alle millecinquecento libbre.\nNel 1860 si decise di demolire la costruzione che fece registrare il pi\u00f9 grave incidente della storia del ponte che croll\u00f2, il 30 luglio 1862, durante i lavori uccidendo tre operai: ancora una volta, cedette l'arcata destra tanto da costringere il passaggio tra le due rive per mezzo di un'imbarcazione.\nIn quell'anno il ponte fu interamente ricostruito, le arcate ebbero forme simmetriche a sesto scemo, mentre venne abbassato ed allargato il piano stradale di \"due braccia e mezzo\", circa un metro e mezzo; la pila centrale fu modificata pur mantenendo, di fondo, la forma delineatasi con Cosimo I.\nIl XX secolo tra le due Guerre Mondiali e l'alluvione del 1966.\nQuesto intervento fu il pi\u00f9 proficuo della storia del ponte tanto che per i successivi interventi di manutenzione straordinaria avvennero solo nel 1928, ovviamente sempre sul lato di San Clemente. \u00c8 la Seconda guerra mondiale, nel 1944, per\u00f2 a distruggere nuovamente la struttura. Come tutti i ponti di Firenze, tranne il Ponte Vecchio, anche il ponte di Rignano fu distrutto dai bombardamenti data la sua posizione strategica che lo vuole a ridosso della ferrovia Firenze-Roma: rimasero intatte solo le spalle e la pila. Le comunit\u00e0 di Rignano e San Clemente rimasero isolate per 3 anni fino a quando nel 1947 si ricostru\u00ec il collegamento: nell'occasione gli archi furono ribassati di circa un metro.\nL'alluvione del 1966 grazi\u00f2 il fiume: nonostante l'Arno avesse provocato la rottura della sottostante pescaia e il conseguente aumento della velocit\u00e0 della corrente del fiume, furono semplicemente effettuati nuovi interventi di rinforzo.\nIn corrispondenza dell'aumento del traffico veicolare arrivano i problemi della storia pi\u00f9 recente: nel 1981 l'arcata di San Clemente presenta di nuovo lesioni preoccupanti e il ponte viene letteralmente \"ingabbiato\" per il mantenimento della struttura con notevoli ripercussioni sulla circolazione dei veicoli a motori che per tutti gli anni '80 fu assai limitata a seconda degli interventi: solo nel 1990 le lesioni furono risanate e la struttura consolidata.\nNon passano per\u00f2 che sei anni che, in seguito agli accertamenti effettuati, la ditta incaricata di monitorare la struttura concluse che non poteva ritenersi agibile: la Provincia di Firenze predispose prolungati studi che dimostrarono l'archivolto in riva destra presentava ancora dissesti tali da non garantire un sia pur minimo grado di sicurezza. La Provincia pertanto predispose nel 1997 la realizzazione di un ponte militare per il passaggio pedonale, nonch\u00e9 delle auto.\nDato il gravissimo stato del ponte e la possibilit\u00e0 di un collasso strutturale, nel 1998 la Conferenza di servizi present\u00f2 il progetto che prevedeva la demolizione dell'arco in riva destra e la ricostruzione con struttura incastrata nella pila centrale e con due appoggi scorrevoli sul lato di San Clemente.\nDalla grande demolizione a oggi.\nNel giugno del 2000 il transito dei veicoli viene interrotto nuovamente separando di fatto l'abitato di Rignano sull'Arno da quello di San Clemente. Per ovviare al problema, e per permettere agli abitanti della frazione reggellese di usufruire della stazione di Rignano, viene costruita una passerella pedonale a fianco dello stesso ponte interrotto.\nIl 28 gennaio 2001 inizia, dopo la fase progettuale, quella che viene definita la \"\"grande demolizione\" del ponte\". I tempi per la ricostruzioni sono comunque lunghi per la necessit\u00e0 di consolidare le pigne. La popolazione per\u00f2, come riporta il quotidiano La Nazione, \u00e8 \"furibonda\" a causa dei disagi che deve sopportare per raggiungere in automobile Rignano attraverso Leccio e il ponte di Pian dell'Isola che allunga il percorso a 9 chilometri contro i 100 metri scarsi che separano le due sponde. Nel 2001 terminano i lavori che avrebbero dovuto, nelle intenzioni, \"assorbire per 80 anni i movimenti che la sponda di San Clemente fa verso quella di Rignano\".\nInvece l'ultima chiusura \u00e8 relativa al 24 giugno 2008 quando un cittadino ha notato che erano saltate le mattonelle della sua terrazza, che si appoggia sul ponte stesso. Da quel momento, i vigili urbani hanno chiuso il transito pedonale e veicolare sul ponte e sono iniziate le verifiche da parte dei tecnici. Il traffico pedonale viene riaperto il mese successivo dopo un'assemblea pubblica con la presenza del Presidente della Provincia dove viene ipotizzata, per la prima volta seppur in maniera ufficiosa, la possibile costruzione di un nuovo ponte tra San Clemente e Rignano sull'Arno. Nel 2010 furono decisi nuovi lavori di ripristino a seguito degli errori progettuali che causarono il cedimento nel giugno 2008.\nDal 24 dicembre 2008 al 30 ottobre 2017 \u00e8 stato aperto al traffico veicolare leggero a senso unico alternato\nLapide medicea.\nNel 1694 assieme ai lavori commissionati da Cosimo III fu realizzata una lapide marmorea che fu collocata sul ponte con la seguente iscrizione:\n\"ARCUS ISTE IAM AB A.D. MDXII\"\n\"SUB COSMO II REFECTUS\"\n\"ITERUM SUB COSMO III MAGNIS\"\n\"ETR. DUC FATHISCENS IN HANC\"\n\"FORMAM REDUCITUR\"\n\"A.D. MDCXCVII\"\nL'iscrizione presenta un errore in quanto Cosimo govern\u00f2 dal 1609 al 1621.\nNel 1986 fu restaurata ed ora \u00e8 conservata nel Palazzo Comunale di Rignano. Un fedele calco della stessa lapide (con l'aggiunta della data 1986) \u00e8 stato ricollocato sul ponte stesso per essere visibile a tutti i passanti.\nViabilit\u00e0 e accessibilit\u00e0.\nLa sua percorribilit\u00e0 al momento rimane limitata, dopo la riapertura del 24 dicembre 2008, ai soli veicoli leggeri come deciso dalla Provincia di Firenze (ora \"Citt\u00e0 metropolitana di Firenze\") che ha giurisdizione sul transito. Fa parte della SP 18 Braccio di San Clemente, via di collegamento tra la SR69 e la SP 89 bis del Pian dell'Isola.\nIl ponte \u00e8 uno dei due ponti stradali nel Comune di Rignano lungo il fiume Arno assieme a quello che separa la frazione di Rosano da Pontassieve. Viene talvolta erroneamente conteggiato anche un terzo ponte, quello di Pian dell'Isola che, seppur collegando la zona industriale di Rignano sull'Arno alla strada regionale 69, \u00e8 a met\u00e0 tra i territori comunali di Reggello e di Figline e Incisa Valdarno."}
{"id": "2325629", "revid": "2056951", "url": "https://it.wikipedia.org/wiki?curid=2325629", "title": "Chicago Film Critics Association Award per il miglior film in lingua straniera", "text": "Il Chicago Film Critics Association Award per il miglior film in lingua straniera (\"CFCA for Foreign Language Film\") \u00e8 una categoria di premi assegnata dalla Chicago Film Critics Association, per il miglior film in lingua straniera dell'anno.\n\u00c8 stata consegnata ininterrottamente dal 1988 in poi.\nVincitori e candidati.\nI vincitori sono indicati in grassetto, con a seguire gli eventuali altri candidati."}
{"id": "2325630", "revid": "44876", "url": "https://it.wikipedia.org/wiki?curid=2325630", "title": "Storia del Varese Calcio", "text": "Di seguito viene trattata la storia della Societ\u00e0 Sportiva Dilettantistica Varese Calcio , societ\u00e0 calcistica italiana con sede a Varese, dalla fondazione, avvenuta nel 1910, allo scioglimento avvenuto nel 2019.\nDalla fondazione alla Serie A.\nLa fondazione e il primo campionato in Prima Categoria.\nIl 22 marzo 1910 a Varese, si costitu\u00ec una societ\u00e0 per il gioco del calcio, con il nome di \"Varese Football Club\", continuando l'attivit\u00e0 locale iniziata due anni prima. La squadra vestiva inizialmente divisa in seta di colore biancoviola ed il campo di gioco era la piazza del mercato. I dirigenti ed i giocatori pagavano la quota associativa di una lira al mese. Nei primi anni di vita la squadra gioc\u00f2 solo amichevoli (Aurora Busto Arsizio, Libertas Gallarate, Luino, Unione Sportiva Milanese e la grande Inter). Il 26 febbraio 1911, sempre in amichevole, sul proprio campo di via S.Vito Silvestro fu battuto per 3 a 1 dal Calcio Club Minerva di Como. Si inizi\u00f2 a costituire la squadra che nel 1914 prese parte al primo campionato ufficiale, il campionato di Promozione del Comitato Regionale Lombardo, in cui partecipavano 18 formazioni per tre promozioni in prima categoria. Il Varese Fbc si classific\u00f2 primo nel girone di qualificazione con 15 punti, davanti a (13 punti), Aurora Busto Arsizio (10), Luino (9), Libertas (9) e (2). Nel girone finale fu terzo a 10 punti, preceduto da Pavia (14 punti), Ausonia Pro Gorla (11) e davanti ad Atalanta (8), Saronno (6) e Pro Lissone (5). Nel maggio del 1915, quando mancava ancora una giornata da disputare, la guerra interruppe le attivit\u00e0. Dopo il conflitto, alla ripresa dei campionati nel 1919, venne promosso nella Massima Serie 1919-1920 (allora denominata Prima Categoria); le 18 squadre lombarde vennero suddivise in tre gironi da sei squadre, di cui le prime due venivano ammesse alla fase interregionale successiva e l'ultima retrocedeva. Inserito nel girone C, termin\u00f2 il campionato ultimo a pari merito con il con soli 4 punti. Per determinare la retrocedente fu necessario uno spareggio che fu disputato a Saronno l'8 febbraio, in cui i rivali del Como furono battuti 2-1 . Nella Massima Serie 1920-1921 le 24 squadre lombarde erano suddivise in sei gironi da quattro, in cui le vincenti partecipavano al girone finale regionale, mentre le ultime retrocedevano. Il gruppo C venne vinto dall'U.S. Milanese (12 punti), mentre il Varese Fbc chiuse a pari merito con la Pro Sesto a due punti. Fu ancora necessario uno spareggio, disputato a Busto Arsizio il 5 dicembre 1920, che vide la Pro sconfitta per 2-1. Per la stagione 1921-1922 il campionato italiano sub\u00ec la scissione tra la F.I.G.C. e il C.C.I.. La societ\u00e0 varesina rimase fedele alla F.I.G.C., dove fu una delle sedici squadre lombarde suddivise in quattro gironi da quattro. Il girone A lombardo venne vinto dal Como (9 punti), seguito dal Chiasso (8), dal Saronno (6) e dal Varese Fbc (1) che, a causa della riforma dei campionati, il cosiddetto Compromesso Colombo, fu condannato alla retrocessione in II Divisione. In questi tre anni in prima categoria disput\u00f2 24 incontri, con quattro vittorie, tra cui i due spareggi, tre pareggi e quindici sconfitte. \nIl 3 febbraio 1923 si trasform\u00f2 in \"Associazione Sportiva Varesina\", tramite la fusione di Varese F.C., U.S. Varesina, C.S. Varesino e Moto Club Varese ed il 23 luglio 1926 in \"Varese Sportiva\", nata dall'unione di Associazione Sportiva Varesina, Sport Club Luigi Ganna e Polisportiva Mussolini. Nel 1926-1927 i colori sociali diventarono il bianco ed il rosso, i colori della citt\u00e0.\nDopo aver disputato le prime partite in alcuni impianti provvisori siti in vari quartieri della citt\u00e0, il club trov\u00f2 una sistemazione permanente a Masnago, ove nel 1935 venne eretto lo \"Stadio del Littorio\" (destinato anche ad accogliere atletica leggera e ciclismo su pista), poi rinominato semplicemente \"Stadio di Masnago\" e infine, nel 1950, \"Stadio Franco Ossola\".\nI primi decenni di esistenza videro il Varese militare stabilmente tra le divisioni minori.\nLa Serie C.\nVerso la fine degli anni trenta venne istituita la serie C, strutturata in otto gironi in cui le vincenti si sarebbero affrontate in due gironi da quattro che avrebbero determinato le quattro promozioni in serie B. Nel campionato di serie C del 1938-1939 il Varese concluse al primo posto a pari merito con il Brescia che accedette alla fase successiva per miglior differenza reti. In questo campionato esord\u00ec il varesino Franco Ossola che l'allenatore Janni prontamente segnal\u00f2 ai dirigenti del , sua ex squadra. L'anno successivo, 1939-1940, il Varese vinse il suo girone con un punto di vantaggio sul Seregno, ma non super\u00f2 la fase finale (Girone B:Vicenza 11 punti, Macerata 6, Varese 5, M.A.T.E.R. 2). Dopo il terzo posto nella stagione 1940-1941, concluse il campionato 1941-1942 alla pari con il Vigevano, ma stavolta la differenza reti diede ragione ai \"Bosini\". . Nonostante un simile attacco, la squadra non riusc\u00ec a superare il girone di promozione per peggior differenza reti rispetto all'Anconitana (Girone B: Juve Palermo 7 punti, Anconitana e Varese 6, Cuneo 5). Nel 1943 la squadra fu promossa in Serie B. Vinto il proprio girone con relativa facilit\u00e0 con 5 punti di vantaggio sul Vigevano, vinse anche il girone di promozione (Girone A: Varese 11 punti, 10, Terni 9, 8, Forl\u00ec 2, ritirata). La promozione arriv\u00f2 il 4 maggio 1943 quando i biancorossi, di Eligio Caronni, allenato da Luisito Monti superarono il Terni grazie ai gol di Garavelli e Panagini. Quella stessa estate il regime fascista cadde e la penisola cominci\u00f2 ad essere occupata dagli eserciti alleati: il campionato italiano di calcio venne momentaneamente sospeso.\nCampionato Alta Italia 1944.\nNel 1944, per dare una parvenza di normalit\u00e0, venne istituito un fantomatico Campionato Alta Italia 1944. Nel Varese del presidente Mario Mentasti, guidati dall'allenatore Zamboni, arrivarono giocatori importanti: i mediani Remondini, serie A con il Milan, ed Arezzi, Venezia con Loik e Mazzola, la mezzala Turconi II dalla Pro Patria, il terzino Boniforti che giocher\u00e0 nella Juventus e soprattutto Giuseppe Meazza. Si aggiunsero anche il terzino Signoretto e la mezzala Panagini, nella rosa del Varese vincitore del campionato di serie C. Il campionato era strutturato in una prima fase di qualificazione regionale ed il girone lombardo ad otto squadre venne vinto dall'Ambrosiana con 21 punti, seguita da Varese e Brescia con 16 punti. Fu necessario uno spareggio per determinare la seconda qualificata alla fase successiva: Varese-Brescia 1-0 ai tempi supplementari. Nel girone semifinale interregionale il Varese affront\u00f2 il Grande Torino (1-2 e 0-6) che vincer\u00e0 il girone, nuovamente l'Ambrosiana (2-2 e 0-3) e la Juventus Cisitalia (2-1 e 0-6). .\nGli ultimi anni in Serie B.\nNel 1946 riassunse la denominazione \"Varese Football Club\" e partecip\u00f2 al campionato di serie B 1946-1947, strutturato eccezionalmente in quegli anni in tre gironi. Il Varese part\u00ec benissimo con cinque vittorie e due pareggi nelle prime sette partite, ma alla fine cedette il passo, giunse sedicesimo su 22 squadre nel girone settentrionale e si salv\u00f2 per un punto all'ultima giornata, nonostante la sconfitta casalinga con il Novara e grazie alle sconfitte della a Lecco e della Vogherese a Lodi. L'anno successivo, 1947-1948, si decise che la serie B sarebbe ritornata a girone unico, alla quale sarebbero state ammesse solamente le prime sette di ogni girone. Il Varese termin\u00f2 quattordicesimo e torn\u00f2 dunque in serie C. Lo stadio del Littorio venne intitolato il 3 settembre 1950 al giocatore biancorosso Franco Ossola, passato al Torino e vittima della tragedia di Superga.\nNel 1957 venne ammesso in IV Serie d'Eccellenza e riusc\u00ec a risalire in serie C, dove rimase fino al 1963. Sotto la guida dell'imprenditore varesino Giovanni Borghi finalmente nel 1964 vinse la Serie B e venne promosso in Serie A.\nDalla Serie A alla fine degli anni 1980.\nLa prima stagione in Serie A.\nTra il 1964 ed il 1975, partecip\u00f2 a sette campionati di serie A. Nel 1963 vinse il campionato di serie C sotto la guida di Ettore Puricelli e l'anno successivo, nuovamente guidato dall'italo-uruguagio e trascinato dai 9 gol di Pasquina ed i 13 di Traspedini, vinse il campionato di serie B, approdando per la prima volta in Serie A, 54 anni dopo la sua fondazione.\nPer il campionato di Serie A 1964-1965 si rinforz\u00f2 con due forti centrocampisti stranieri: lo svedese Kurt Andersson e il tedesco Horst Szymaniak, nazionale tedesco con due mondiali alle spalle. Nella prima stagione nella massima serie raggiunse la salvezza matematica a poche giornate dal termine. Alla fine fu undicesima, con 30 punti, due in pi\u00f9 del Genoa terzultima retrocessa.\nL'anno successivo Giovanni Borghi subentr\u00f2 a Casati alla presidenza. La squadra venne parzialmente rivoluzionata, ma arrivarono comunque giocatori importanti come i centravanti Boninsegna, allora ancora una giovane promessa, e il francese Nestor Combin. La squadra venne affidata a Pietro Magni ma, sin dalla prima giornata, il Varese si trov\u00f2 in ultima posizione. Vinse la sua prima partita alla ventitreesima giornata (2-1 in casa con il Torino) ed alla fine saranno solo due le vittorie e 15 punti in totale.\n\"Schiacciata la Juve da cinque gol\".\nPer il campionato 1966-67 in serie B il presidente Borghi affid\u00f2 la panchina a Bruno Arcari e la rosa dell'anno precedente fu smembrata: tra gli acquisti un giovanissimo attaccante catanese, Pietro Anastasi. Il Varese sorprese tutti e si classific\u00f2 al secondo posto, guadagnandosi il diritto di partecipare nuovamente alla serie A. Per il nuovo campionato \"Mister Ignis\" rinforz\u00f2 la squadra con il celeberrimo libero dell'Inter e della nazionale Armando Picchi, i centrocampisti Mario Mereghetti e Giuseppe Tamborini e l'attaccante Giovanni Vastola, tra gli altri. Tra i risultati ottenuti dai biancorossi nella massima serie spiccano la vittoria per 5-0 contro la Juventus al \"Franco Ossola\": mattatore della partita fu Pietro Anastasi, autore di tre reti, che l'anno dopo si trasfer\u00ec alla societ\u00e0 bianconera.\nIl Varese fu per lungo tempo secondo in classifica. A cinque giornate dal termine Picchi s'infortun\u00f2 con la nazionale e la squadra non riusc\u00ec a riconfermarsi al livello precedente, non vinse pi\u00f9 una partita e scivol\u00f2 al settimo posto, comunque il migliore risultato di sempre ed il ricordo di un campionato memorabile.\nLe ultime stagioni in Serie A.\nLa stagione successiva non riusc\u00ec a ripetere la performance dell'anno precedente e retrocedette all'ultima giornata, con un solo punto dalla soglia della salvezza. La permanenza in serie B dur\u00f2 nuovamente un solo anno: sotto la guida di Nils Liedholm, uno dei primi allenatori che applicavano la zona, il Varese vinse il campionato cadetto. Nella rosa di quell'anno figuravano Ariedo Braida e un giovane Roberto Bettega, quest'ultimo all'esordio tra i professionisti, a fine stagione entrambi capocannonieri del campionato. In quell'annata la squadra raggiunse il suo miglior piazzamento in Coppa Italia: dopo aver eliminato squadre come Milan e , arriv\u00f2 nel girone finale assieme a Torino, Cagliari e Bologna, dove si piazz\u00f2 al quarto posto.\nNella serie A 1970-1971 Liedholm port\u00f2 la squadra ad una sofferta ma sorprendente salvezza, ottenuta all'ultima giornata grazie alla vittoria in casa per 3-0 con il . Di questa stagione \u00e8 da ricordare la vittoria a San Siro contro il Milan capolista. Al termine della stagione disput\u00f2 la Coppa delle Alpi 1971 dove affront\u00f2 il Losanna (1-0 e 1-1) ed il (0-1 e 1-0). Nel campionato successivo la rosa venne indebolita, Liedholm passo alla Fiorentina e la guida tecnica fu approssimativa. Sulla panchina si alternarono Sergio Brighenti, Giancarlo Cad\u00e8 e Pietro Maroso ed il Varese ottenne un'unica vittoria, alla penultima giornata 4-0 in trasferta con la Lanerossi Vicenza. Al termine del campionato, ultimissima con soli 13 punti, retrocedette per la terza volta in Serie B.\nPer il campionato di serie B la societ\u00e0 punt\u00f2 sui giovani, tra i quali i futuri campioni del mondo Gentile e Marini, e come allenatore venne riconfermato Pietro Maroso. Al termine del campionato concluse al sesto posto, fallendo la promozione. L'anno dopo vennero ceduti i migliori giocatori, Gentile alla Juventus, Massimelli e Mascheroni. Trascinato dai gol di Egidio Calloni e Giacomo Libera, vinse per la terza volta il campionato di serie B ed ottenne la quarta promozione per il suo settimo campionato in massima serie.\nPer la stagione 1974-1975 la societ\u00e0 cedette i suoi migliori giocatori, tra cui Calloni al Milan. Nonostante ci\u00f2, nella prima giornata riusc\u00ec a battere in casa l'Inter 2-0, grazie ai gol delle punte Sperotto e Libera. Durante il campionato arrivarono solo altre due vittorie e pian piano scivol\u00f2 all'ultimo posto.\nLa retrocessione in C e l'arrivo di Fascetti.\nDopo la retrocessione del 1975, la squadra biancorossa retrocesse in serie C1 nella stagione 1978-79. Nelle ultime gare del campionato venne chiamato in panchina un giovane allenatore toscano, Eugenio Fascetti, riconfermato anche per la stagione successiva durante la quale, basandosi su un gioco che ricordava il calcio totale dell'Olanda di Cruijff e Krol, domin\u00f2 il campionato di serie C1 1979-1980. Nel 1980-81 fu quindi nuovamente serie B, stagione passata sul filo della retrocessione ma, grazie al gioco espresso dai giovani varesini, fra i quali un giovane Turchetta e la fiducia del presidente Mario Colantuoni verso Fascetti, il Varese riusc\u00ec a salvarsi.\nIl 17 maggio, dopo la sconfitta al San Nicola contro il per 2-1, lo spettro della retrocessione era palpabile: a parte il attardato, il Varese era fermo a 25 punti, a pari merito con Atalanta, e Palermo. Queste ultime due, partite con una penalizzazione di 5 punti per le condanne legate allo scandalo del Totonero, che invest\u00ec il calcio italiano nella primavera del 1980.\nUn importante vittoria a Ferrara per 4-1 contro la SPAL port\u00f2 il Varese oltre la soglia della retrocessione, quint'ultimo a pari merito del Lanerossi Vicenza e con un punto di vantaggio sul Palermo. La gara successiva vide i biancorossi affrontare in casa proprio la squadra vicentina e la gara fin\u00ec 1-1. Una sconfitta a Rimini, che lottava per agguantare la salvezza, e la vittoria casalinga del Palermo nel derby con il Catania riportarono il Varese al quart'ultimo posto, a braccetto dei vicentini. Una seconda vittoria esterna a Monza per 1-0 consolid\u00f2 la classifica dei biancorossi e, a 270 minuti dalla fine del campionato, solo il Monza pareva condannato mentre Bari, Lecce ed Hellas Verona erano a 32 punti, Varese, Palermo e Lanerossi a 30, Atalanta 29 e Taranto 28. Il Varese riusc\u00ec a strappare un punto alla , un punto agli scaligeri al Bentegodi ed arriv\u00f2 all'ultima giornata con un punto di vantaggio sul Lanerossi Vicenza che, nonostante il pareggio esterno all'Olimpico contro la , pag\u00f2 cara la sconfitta interna contro il .\nIl Pisa, ormai salvo, si present\u00f2 il 21 giugno al Franco Ossola dove venne sconfitto per 4-0 consentendo alla squadra biancorossa di festeggiare la permanenza in Serie B.\nNel 1981-82 il Varese sfior\u00f2 la promozione in serie A. Sempre sotto la guida di Fascetti, un gruppo che poteva contare su Zunico, Limido, Bongiorni, Strappa, Scaglia, Auteri e Mastalli, affront\u00f2 con piglio e spirito un campionato che si rivel\u00f2 uno fra i pi\u00f9 belli negli ultimi 30 anni per la societ\u00e0 biancorossa. Portatasi in testa fin dalle prime giornate con quattro vittorie, 1-0 in casa con la , 2-0 a Catania, 2-1 a ed 1-0 in casa con il Verona, ed un pareggio casalingo con la Reggiana alla terza di campionato, vi rimase fin'oltre la met\u00e0 stagione. I 25 punti del girone di andata e le sole due sconfitte, con Sampdoria e Palermo fuori casa, diedero vita alla speranza che la squadra potesse tornare in Serie A.\nMolti pareggi esterni ed interni, alcuni clamorosi come quello casalingo con il Brescia, non aiutarono la squadra a fare l'allungo decisivo in un campionato dalle molte protagoniste. Il Varese usc\u00ec dall'inverno con il primo posto in mano, dopo una vittoria per 2-0 sulla Sampdoria, in un Franco Ossola stracolmo. Varese e Pisa guidavano con 32 punti, seguiti da Verona e Bari a 31, Sampdoria e Palermo 29. Arrivata la primavera un pareggio a Foggia, le sconfitte con Cavese (che si impose 1-0 all'Ossola) e Rimini videro la squadra biancorossa precipitare al 5\u00ba posto. Il Pisa del presidente Romeo Anconetani prese il volo, con 37 punti, seguito da Sampdoria a 35, Verona e Bari 34. Una serie di risultati alternanti e il fatto che nessuna squadra sembrasse dominare veramente il campionato, consent\u00ec ai biancorossi di stare a ridosso delle prime posizioni. Le vittorie negli scontri diretti casalinghi con Pisa (1-0) e Palermo (3-1) alleviarono i rimpianti per i punti persi con Perugia e , due sconfitte per un solo gol di scarto ed il pareggio per 0-0 col Brescia, al Rigamonti. A cinque giornate dalla fine il Varese aveva tre punti di ritardo da Pisa, Samp e Verona. Tre vittorie consecutive riportarono a galla la speranza, ma i sei punti guadagnati contro Lecce, SPAL e Bari non fecero altro che diminuire il distacco da Verona e Sampdoria, in testa a 46 punti, e Pisa, secondo a 45.\nLa promozione si sarebbe decisa nelle ultime due gare: il Varese si recava a Roma, sponda Lazio, che dopo un campionato a centro classifica doveva vincere per salvarsi. Qui i lombardi passarono dalla favorevole situazione di 2-1 ad una sconfitta per 3-2. Le tre compagini di testa pareggiarono e quello che pareva essere un aggancio si tramut\u00f2 nella fine delle speranze. Verona e Sampdoria erano gi\u00e0 in A, il Pisa doveva solo pareggiare nella sfida casalinga con la , e cos\u00ec fu. Il Varese chiuse quarto a pari merito del Bari, a due punti dal terzo posto.\nLa stagione 1982-1983, fu condizionata dai tanti pareggi, alla fine ben 19 e dopo un inizio assai incerto, 12 punti dopo 15 giornate, 3 vittorie consecutive fra il sedicesimo ed il diciottesimo turno riportarono la squadra a met\u00e0 classifica dove rimase per tutta la stagione. Prima della fine del campionato Fascetti lasci\u00f2 la guida della squadra, sostituito dall'ex portiere Mario Barluzzi.\nNel 1983, la panchina biancorossa fu affidata ad Enrico Catuzzi. Il passaggio del turno di Coppa Italia e l'inizio del campionato con 3 vittorie in 6 gare e 8 punti conquistati fecero pensare a un nuovo campionato da protagonisti. In realt\u00e0 la squadra si salv\u00f2 matematicamente solo all'ultima giornata vincendo in Calabria su un gi\u00e0 retrocesso.\nIl ritiro di Colantuoni e la retrocessione in C1.\nLa stagione 1984-1985 port\u00f2 ad un cambiamento nel panorama societario, il presidente Colantuoni decise di ritirarsi e la societ\u00e0 venne gestita da Marotta. Varese e Triestina si scambiarono vari giocatori, dieci in totale. In Coppa Italia la squadra mostr\u00f2 l'incapacit\u00e0 di segnare e manc\u00f2 la qualificazione al turno successivo, 5 pareggi, 4 volte 0-0 con Genoa, e Padova, fuori casa. Al Franco Ossola divise la posta a reti bianche con la Roma e gli unici gol furono in un 2-2 interno con la Lazio.\nIl campionato inizi\u00f2 con una vittoria sul Genoa. Alla fine del girone di andata le vittorie furono 5 e la squadra si trov\u00f2 a met\u00e0 classifica. Fra il 18\u00ba turno ed il 33\u00ba turno ottenne solo 11 punti, ritrovandosi terz'ultima per la prima volta dall'inizio del campionato. Due vittorie consecutive a San Benedetto del Tronto ed in casa con il diedero l'impressione che la squadra fosse capace di uno sprint finale. A 270 minuti dalla fine il Varese aveva 32 punti, a pari merito di , , Campobasso e , mentre e erano ferme a quota 31. Parma e Taranto gi\u00e0 retrocesse. I biancorossi si recarono a Parma, dove raccolsero un solo punto, ma rimasero comunque davanti alle altre possibili retrocesse, Arezzo e Padova. Alla penultima giornata il Varese ricevette il Bologna ed i felsinei sbancarono lo Stadio Ossola. Il Varese si ritrov\u00f2 in un gruppo di tre squadre ferme a 33 punti, che si giocavano un solo posto disponibile. A 34 punti Arezzo, Catania e Campobasso. L'Arezzo si rec\u00f2 sul campo del gi\u00e0 promosso Pisa, il Catania affront\u00f2 il Cagliari in Sardegna in un vero e proprio spareggio salvezza, il Campobasso fu impegnato in casa contro la Triestina che, pareggiando nel precedente turno casalingo con il Monza, aveva gi\u00e0 perso il treno per la serie A, il Padova affrontava in casa il gi\u00e0 retrocesso Taranto.\nLa squadra biancorossa era attesa dal Perugia, ancora in corsa per la promozione nella massima divisione, e la sconfitta al Renato Curi rese inutile conoscere i risultati delle dirette avversarie. Il Varese retrocedette in serie C1 dopo sei anni, assieme al Cagliari che, giunto dinnanzi ai biancorossi di un punto, venne ripescato nell'affare Caso Padova.\nTra le consolazioni, le 15 marcature di Gabriele Bongiorni.\nAlti e bassi tra XX e XXI secolo.\nAlterne fortune hanno caratterizzato la societ\u00e0 verso la fine del XX secolo. Dopo la retrocessione in serie C1, arriv\u00f2 immediatamente la discesa in serie C2.\nNel corso della stagione 1987-1988 la societ\u00e0 (al tempo denominata \"Varese Calcio\") vide aumentare drasticamente la propria voragine debitoria: il bilancio per l'anno 1987 viene chiuso con un passivo di 1 417 168 399 lire. A stretto giro, il patron e amministratore unico Riccardo Scandroglio si dimette, lasciando la societ\u00e0 priva di una chiara guida manageriale. Il 21 gennaio 1988 l'assemblea dei soci e il collegio sindacale, lamentando di non essere stati messi a conoscenza per tempo della reale entit\u00e0 del passivo (tale da intaccare il capitale sociale) dichiarano la liquidazione volontaria del club, che verr\u00e0 poi rifondato come \"Varese Football Club\".\n1989-1993: dalla Serie C1 alla Serie D.\nNel 1989-1990 i biancorossi vinsero il campionato di Serie C2 e centrarono la promozione in C1, precedendo in classifica Pro Sesto, Palazzolo-Tegliate e . Proprio contro quest'ultima squadra si disput\u00f2 lo scontro decisivo, poi vinto per 1-0 dinnanzi a quasi 500 tifosi varesini giunti a Cento. La squadra, allenata da Pietro Maroso, annoverava tra le sue file giocatori di alto livello, quali Zerbio, Tatti, Andreini, Russo e Sana.\nMaroso, anche se in parziale disaccordo con le decisioni della direzione societaria, venne confermato in panchina anche per l'annata 1990-1991, che si apr\u00ec con la partenza di Alessandro Tatti e la successiva cessione di Luigi Zerbio, dopo quattro stagioni in maglia biancorossa. La squadra venne rinforzata con l'acquisto dal di Marco Bolis. La stagione fu sostanzialmente negativa, sebbene segnata da risultati prestigiosi quali le vittorie esterne contro Vicenza e Venezia-Mestre, entrambe squadre di prima fascia. Il Varese si ritrov\u00f2 presto nelle retrovie, sicch\u00e9 dopo la sconfitta di Verona contro il Chievo, diretto concorrente per la salvezza, Maroso lasci\u00f2 la panchina ad Alfredo Magni, che port\u00f2 la squadra a giocarsi la permanenza in terza serie all'ultima giornata: ai biancorossi sarebbe bastato un punto per mantenere la categoria, ma la sconfitta contro l'Empoli sanc\u00ec la retrocessione, con appena un punto di distacco dal Chievo, quint'ultimo classificato.\nNel biennio 1991-1992 il Varese, sempre guidato da Magni, si piazz\u00f2 terzo nel proprio girone. In quella squadra giocava tra gli altri Francesco Vincenzi, gi\u00e0 in forza alla di Nils Liedholm che otto anni prima aveva perso la Coppa dei Campioni all'Olimpico contro il .\nSegu\u00ec poi la stagione 1992-93, che i biancorossi chiusero all'ottavo posto. Nell'estate successiva tuttavia la societ\u00e0, trovandosi in difficili condizioni economiche, rinunci\u00f2 alla categoria e iscrisse la squadra nella serie inferiore, ovvero il Campionato Nazionale Dilettanti.\n1993-1998: la risalita e le due Coppe Italia di Serie C.\nNel massimo livello dilettantistico il Varese vinse il proprio girone davanti al : le due squadre centrarono cos\u00ec la promozione, i biancorossi di diritto, i biancocelesti in quanto migliore seconda. Il Varese vinse inoltre anche la Coppa Italia Dilettanti.\nIl Varese milit\u00f2 in quarta serie per i quattro anni successivi, aggiudicandosi inoltre la Coppa Italia di Serie C 1994-1995 (che gli confer\u00ec il diritto a partecipare alla Coppa Italia 1995-1996); nella stagione 1997-98 la squadra conquist\u00f2 il primo posto nel proprio girone e venne promossa in Serie C1, battendo la concorrenza diretta della Pro Patria.\n1999-2000: la Serie B persa per un soffio.\nDopo una prima stagione conclusa con la salvezza, nell'annata 1999-2000 il Varese fu protagonista di un ottimo campionato: la squadra, guidata in panchina da Mario Beretta (che seppe valorizzare i talenti di Balzaretti, Saverino e Pellissier) e allestita dal direttore generale Stefano Capozucca (che nel mercato estivo si assicur\u00f2 giocatori di alto livello quali Centi e Mandelli), termin\u00f2 infatti il campionato di C1 al quarto posto, guadagnando l'accesso ai play-off.\nDopo aver chiuso il girone d'andata al sesto posto, a pochi punti dagli spareggi promozione, nella fase di ritorno la squadra biancorossa mise a segno 29 punti (sette in pi\u00f9 della capolista ), riuscendo ad issarsi fino al quarto posto, alle spalle di Siena, e Cittadella; a fine stagione l'attacco varesino risult\u00f2 il migliore del girone (con 42 reti realizzate) e la difesa la terza meno battuta. A ci\u00f2 si aggiunsero il minor numero di sconfitte complessive e risultati di prestigio quali la vittoria in casa del Lecco per 5-0 e l'affermazione nel derby casalingo contro il per 2-1.\nTuttavia la corsa del Varese nei play-off si esaur\u00ec in due partite: gli avversari designati furono i padovani del Cittadella. I biancorossi riuscirono a imporsi nella partita d'andata al Franco Ossola per 1-0, ma persero la gara di ritorno al Tombolato di Cittadella per 2-0, venendo estromessi.\nLe tre stagioni successive risultarono anonime, con la squadra attestata perlopi\u00f9 a met\u00e0 classifica: l'apice fu costituito dai playoff sfiorati nell'annata 2001-02.\n2003-2004: retrocessione e fallimento.\nLa stagione 2003-2004 si apr\u00ec con la nomina a direttore sportivo di Luciano Serra e la conferma in panchina di mister Giorgio Roselli. Sistemato il fronte societario, il nuovo d.s. bad\u00f2 al mercato: Dino Fava venne riscattato alle buste e subito venne destinato alla serie A, al fine di racimolare i fondi necessari per realizzare un buon calciomercato. La cessione eccellente all'AlbinoLeffe del capitano Edoardo Gorini, il cui contratto non venne rinnovato dopo dieci anni, fu il primo addio in casa biancorossa, seguito da quello di Ivan Tolotti, con cui la societ\u00e0 non raggiunse l'accordo per il rinnovo. Al suo posto venne acquistato Giovanni Langella dal , mentre dalla Pro Patria arriv\u00f2 l'esterno sinistro Vanni Chiarotto. Questi furono gli unici due acquisti della prima parte del mercato.\nIl 23 luglio, con le transazioni sostanzialmente in stallo in attesa della cessione di Fava e la squadra ormai in partenza per il ritiro di Bormio, arriv\u00f2 improvvisamente la notizia dell'esonero del tecnico Roselli, che pag\u00f2 il rapporto divenuto conflittuale con la dirigenza. Al suo posto venne chiamato Giuseppe Sannino. Durante il ritiro giunsero gli innesti di Moro dalla Sangiovannese, Crisopulli dal ed il difensore Dionisio dal Cagliari; la squadra affront\u00f2 cos\u00ec il primo impegno stagionale in Coppa Italia contro il , che si impose per 3-2. Segu\u00ec l'addio del neo-capitano Bandirali, ceduto al in cambio di Andrea Preite, uomo di fiducia del tecnico Sannino.\nNel mese di agosto il Varese protest\u00f2 contro il ripescaggio della in Serie B: l'amministratore Claudio Turri pavent\u00f2 finanche il blocco del campionato. Frattanto Fava venne ceduto all' ed al suo posto arriv\u00f2 Andrea Mussi dall'. Con le importanti conferme di Dei, Avallone, Porro (inizialmente fuori squadra), Rinino e Fiumicelli, la societ\u00e0 chiuse il mercato.\nIl campionato inizi\u00f2 con due pareggi, contro e , ma gi\u00e0 a fine settembre iniziarono i primi problemi: diversi giocatori lamentarono di non percepire lo stipendio da maggio e la squadra giunse a proclamare uno sciopero degli allenamenti. Al termine del girone di andata il Varese, con solo quattro vittorie all'attivo, si ritrov\u00f2 al terz'ultimo posto in classifica. Nel mercato di gennaio si fecero i nomi (poi non concretizzati) di Giovanni Martusciello, Paolo Sciaccaluga e Gerardo Alfano; gli acquisti effettivi furono Andrea Pisanu dal Verona, Cristian Bertani dal , lo svizzero Antonio Esposito ed il difensore Caselli dalla . In campionato Sannino pag\u00f2 la mancanza di vittorie e, contestualmente all'ingresso nei quadri societari di Stefano Tacconi, venne esonerato e sostituito da Paolo Beruatto. Al contempo entr\u00f2 in carica il direttore generale Fabrizio Cabrini.\nLa situazione non cambi\u00f2 e, con due sole vittorie, il Varese chiuse il proprio girone al 16\u00ba posto, ritrovandosi cos\u00ec ai play-out contro la . Nella gara di andata sul campo di casa la squadra biancorossa fin\u00ec sconfitta 0-1, mentre una settimana dopo a Reggio Emilia batt\u00e9 i granata 1-2; ci\u00f2 non fu tuttavia sufficiente a evitare la retrocessione, dato il miglior piazzamento in classifica degli emiliani.\nAl termine della stagione, nonostante il d.g. Cabrini si fosse gi\u00e0 messo all'opera per allestire la squadra per la futura stagione in C2, i dubbi sulla solidit\u00e0 societaria e sulle possibilit\u00e0 del Varese (debitore di 207\u00a0000 euro alla Lega Calcio) di proseguire l'attivit\u00e0 si fecero sempre pi\u00f9 insistenti.\nIl fallimento del 2004.\nNell'estate del 2004 la famiglia Turri non riusc\u00ec a presentare le garanzie richieste dalla Federazione per l'iscrizione al campionato di Serie C2; dal canto suo Stefano Tacconi non fu capace di trovare nuovi investitori ed anche il tentativo del politico Giancarlo Giorgetti di avvicinare la dirigenza ad una cordata di imprenditori locali fall\u00ec.\nAi sensi dei regolamenti federali la guida della societ\u00e0 venne assunta dal sindaco di Varese Aldo Fumagalli, che inizi\u00f2 a sondare gli imprenditori interessati a guidare una nuova societ\u00e0 che rilevasse la tradizione sportiva biancorossa, ripartendo dal campionato di Eccellenza usufruendo del Lodo Petrucci.\nIl 18 luglio il Varese Football Club venne estromesso dal calcio professionistico su sentenza della Covisoc e di l\u00ec a poco venne fondata una nuova societ\u00e0, denominata \"Associazione Sportiva Varese 1910\", guidata dall'amministrazione comunale con a capo il sindaco Aldo Fumagalli, l'assessore allo sport Marco Caccianiga ed il consigliere comunale della Lega Nord Sergio Terzaghi. L'imprenditore Erminio Dall'Oglio fece da capofila ad una cordata di imprenditori locali interessati alla societ\u00e0, cui diede il suo apporto anche l'onorevole Giorgetti. Dopo diversi giorni di attesa, segnati da notizie contrastanti riguardo alle decisioni della Covisoc, il 27 luglio il Consiglio federale ratific\u00f2 l'esclusione del Varese FC dal campionato di Serie C2, rigettando tutti i tentativi di ricorso della famiglia Turri.\nIl \"nuovo\" Varese 1910 pass\u00f2 quindi nelle mani della gi\u00e0 citata cordata di imprenditori varesini ed inizi\u00f2 a delinearsi la dirigenza: il ruolo di presidente fu ricoperto da Peo Maroso, ex bandiera della squadra sia da calciatore sia da allenatore, mentre il vicepresidente era Riccardo Sogliano, altro ex giocatore biancorosso; gli altri consiglieri erano l'imprenditore Luca Balzaretti ed il cavalier Erminio Dall'Oglio, oltre allo stesso Sergio Terzaghi. La societ\u00e0 riusc\u00ec ad affiliarsi alla Federcalcio, ma inizialmente non seppe a quale campionato iscriversi, dati i concomitanti ricorsi della famiglia Turri per salvare il vecchio Varese FC.\nIl mese di agosto fu cos\u00ec segnato dalle vicende di due differenti societ\u00e0: la famiglia Turri era infatti riuscita a presentare le garanzie atte a ottenere il ripescaggio in C2 del vecchio Varese Football Club, mentre il Varese 1910 present\u00f2 il nuovo presidente, l'imprenditore malnatese Elia Azzalin, che diede la disponibilit\u00e0 a fornire i 400\u00a0000 euro necessari per garantire le fidejussioni di adesione al Lodo. Il 7 agosto la Camera di conciliazione del Coni rigett\u00f2 l'ennesimo ricorso dei Turri, accelerando il percorso verso la scomparsa del Varese F.C., mentre la nuova societ\u00e0 trov\u00f2 in Azzalin le garanzie economiche necessarie ad intraprendere il campionato di Eccellenza con una squadra in grado di puntare subito alla promozione.\nL'11 agosto per\u00f2, nel momento di formalizzare il ricorso al Lodo Petrucci, Azzalin fece un passo indietro, rifiutandosi di versare senza garanzie scritte i 400\u00a0000 euro di fidejussione necessari. Le ultime speranze per evitare di ripartire dalla Terza Categoria (ultimo livello del calcio italiano) rimasero dunque il ripescaggio per meriti sportivi o il ricorso presentato al TAR dai Turri. Il giorno seguente da Roma giunse tuttavia una sentenza di tribunale che illegittim\u00f2 il Lodo Petrucci in riferimento al caso del . I 400\u00a0000 euro richiesti da tale procedura per ripianare i debiti del Varese F.C., dal quale era stato acquistato il titolo sportivo, che n\u00e9 la cordata dei varesini Maroso-Sogliano n\u00e9 il gruppo di Elia Azzalin erano disposti a sottoscrivere, non furono quindi pi\u00f9 necessari e la societ\u00e0 venne iscritta senza ulteriori problemi al campionato lombardo di Eccellenza.\nLa rinascita con Sogliano.\n2004-2005: rifondazione e ripartenza dall'Eccellenza.\nIl 18 agosto 2004 la nuova squadra, composta inizialmente da soli 16 giocatori, si radun\u00f2 allo stadio Franco Ossola per sostenere il primo allenamento, guidato dal nuovo tecnico Mario Belluzzo. Si era frattanto definito il nuovo vertice societario, composto perlopi\u00f9 da varesini e da ex calciatori e dirigenti legati a squadra e citt\u00e0: il presidente era Pietro Maroso, vicepresidente e patr\u00f2n Riccardo Sogliano, direttore sportivo Silvio Papini e direttore generale Luca Sean Sogliano. La squadra era costituita perlopi\u00f9 da giovani con qualche elemento di maggior esperienza; l'obiettivo dichiarato fu la leadership del proprio girone di Eccellenza, per conseguire l'immediata promozione in Serie D.\nGrazie alle reti di Giacomo Croci e dello sloveno Sanel Sehic (che ne metter\u00e0 in totale a segno 24 tra campionato e play-off), la squadra biancorossa si trov\u00f2 subito a lottare per le prime posizioni del girone A; i risultati tuttavia migliorarono ulteriormente alla fine di ottobre, allorch\u00e9 Belluzzo lasci\u00f2 il posto a Devis Mangia, gi\u00e0 allenatore della selezione Berretti varesina. La nuova gestione tecnica debutt\u00f2 con tre sconfitte nelle prime cinque gare, ma seppe poi collezionare una lunga serie di risultati utili consecutivi, issandosi fino alla seconda posizione finale (alle spalle del solo Fanfulla), valevole per l'accesso ai play-off promozione.\nIl Varese debutt\u00f2 negli spareggi battendo la Fulgor Cardano in semifinale regionale (0-0 a Cardano e 1-0 in casa); il successivo pareggio per 2-2 nella finale contro il Gavirate (con doppietta di Sehic) assicur\u00f2 ai biancorossi la qualificazione agli spareggi nazionali in virt\u00f9 della miglior posizione in classifica. Nella seconda fase il Varese affront\u00f2 la Tritium, arrivata seconda nel girone B lombardo: la gara d'andata si concluse 0-0 sul campo di Trezzo sull'Adda, mentre il ritorno sul campo di Varese vide la vittoria degli ospiti per 0-1 ai supplementari, che conquistarono quindi la promozione in Serie D.\nNonostante la sconfitta, la societ\u00e0 rese noto di confidare nel ripescaggio nella serie superiore.\n2005-2006: ripescaggio in Serie D e promozione in C2.\nL'avvicinamento alla stagione 2005-2006 fu segnata dall'incertezza riguardo alla serie in cui la squadra sarebbe stata impegnata: la dirigenza present\u00f2 quindi domanda d'iscrizione sia al campionato di Eccellenza che a quelli di Serie D e Serie C2. Contestualmente, per bocca di Riccardo Sogliano, si inizi\u00f2 anche a discutere in merito alla necessit\u00e0 di ricostruire lo stadio (data l'obsolescenza del Franco Ossola) e dotare il club di un opportuno centro sportivo: in quei mesi una prima proposta fu approvata dal Consiglio comunale varesino, seppur con qualche giudizio contrario.\nLa stagione si apr\u00ec ufficialmente il 23 luglio 2005 con la presentazione della squadra, peraltro ancora in attesa ancora di sapere quale campionato avrebbe dovuto affrontare. La rosa, sempre guidata di Devis Mangia, venne rinforzata con gli acquisti di Paolo Cozzi, esperto difensore con una lunga militanza in Serie B, del portiere Dei Forti dal Milan, del difensore Dionisi e del centrocampista Gemmi, oltre alle riconferme di due dei protagonisti della stagione precedente, Sanel Sehic e Troiano.\nFrattanto il Consiglio federale escluse la possibilit\u00e0 di un ripescaggio diretto in Serie C2 e il 23 agosto comunic\u00f2 l'ammissione della societ\u00e0 biancorossa al girone A di Serie D (insieme a squadre lombarde, piemontesi e liguri). La rosa venne ulteriormente rinforzata con l'acquisto dell'ala Franco Lepore dalle giovanili del , del centrocampista scuola Enrico Bortolotto e soprattutto del bomber Alessandro Corallo.\nIl Varese debutt\u00f2 ufficialmente in Coppa Italia Serie D con una vittoria sul campo del Seregno per 1-0, con rete di Sanel Sehic. Meno fortunato fu l'esordio in campionato, con una sola vittoria nelle prime tre gare; la squadra seppe tuttavia invertire la tendenza e chiuse infine al primo posto il proprio girone, precedendo l'USO Calcio e garantendosi la matematica promozione in Serie C2 con tre giornate di anticipo grazie al pareggio per 3-3 ottenuto il 9 aprile 2006 contro la Castellettese.\nLa vittoria nel girone valse l'accesso alla Poule Scudetto della quinta serie, ove il Varese venne eliminato in semifinale dalla Paganese.\n2006-2007: salvezza all'ultima giornata.\nTerminata la stagione con la promozione, la squadra venne iscritta la campionato di Serie C2, ma inizialmente il mercato rimase fermo in attesa della decisione del Comune riguardo alla costruzione del nuovo stadio (poi non concretizzata). Venne frattanto ingaggiato Moreno Ferrario, ex giocatore biancorosso degli anni 1970, come nuovo allenatore della Berretti, mentre Roberto Lorenzini venne insediato alla guida degli Allievi Nazionali.\nIl mercato venne infine aperto con le cessioni di Sanel Sehic al Bellinzona e Alessandro Corallo alla ; gli subentrarono il giovane attaccante Emanuele Ferrario, proveniente dal Lecco e scuola Milan, i difensori Claiton e David Silva, ambedue brasiliani rispettivamente di scuola Milan e Chievo, e i centrocampisti Paolo Grossi e Rosario La Marca. Come nuovo portiere venne ingaggiato Giacomo Bindi dalla primavera dell'Inter. Dopo l'acquisto di Claudio Miale e Luca Pace, la dirigenza mise a segno un colpo prestigioso mettendo sotto contratto il bomber Gianluca Savoldi; con le riconferme di Pisano, Lepore, Confeggi, Bortolotto e del capitano Claudio Macchi, la squadra di Devis Mangia era pronta per la nuova stagione. Le prime gare ufficiali furono quelle della Coppa Italia di Serie C, ove il Varese port\u00f2 a casa tre vittorie in altrettante partite. Anche in campionato part\u00ec bene, con una serie di otto risultati utili consecutivi, che lo portarono a soli tre punti dalla vetta. Una successiva serie di scarsi risultati, legati anche all'assenza del bomber Savoldi (bloccato da un infortunio al ginocchio e che a dicembre lasci\u00f2 la squadra per problemi personali), port\u00f2 la squadra al termine del girone di andata a centro classifica, vicina ai play-out ma ancora in corsa per i play-off. Nel mercato di gennaio il direttore generale Sean Sogliano inser\u00ec in rosa Morgan Egbedi, attaccante nigeriano dal , Luca Fiumicelli dal Brescia, Davide Bottone centrocampista del e Stefano del Sante dal Pizzighettone. I nuovi acquisti non risollevarono la situazione ed il girone di ritorno fu segnato da vari pareggi e sconfitte, con solo quattro vittorie, l'ultima delle quali determinante per la salvezza e conquistata all'ultima giornata, il 13 maggio 2007, sul campo della per 3-2 (con doppietta di Del Sante e rigore di Grossi in pieno recupero).\nAl termine della stagione, il 9 giugno Devis Mangia lasci\u00f2 la squadra e pass\u00f2 sulla panchina della Tritium; contestualmente torn\u00f2 d'attualit\u00e0 la questione relativa al progetto del nuovo stadio di Masnago.\n2007-2008: tra alti e bassi.\nA seguito dell'approvazione del progetto preliminare del nuovo stadio (destinato tuttavia a non avere seguito), la squadra venne nuovamente iscritta al campionato di Serie C2. Al posto di Devis Mangia, alla guida della squadra venne promosso Roberto Lorenzini, gi\u00e0 allenatore degli Allievi Nazionali, alla prima avventura nel calcio professionistico; al suo fianco vennero nominati Oscar Verderame (allenatore dei portieri), Giorgio Panzarasa (nuovo preparatore atletico in luogo di Marco Baruffatto) e il viceallenatore Pietro Carmignani. Cambi\u00f2 anche l'organigramma della societ\u00e0, con Massimiliano Dibrogni subentrato nel ruolo di segretario generale a Capuzzo, frattanto passato all'Alghero. Sul fronte del mercato sfum\u00f2 l'acquisizione di Bottone alle buste, mentre Egbedi torn\u00f2 alla , Pisano pass\u00f2 al , Dionisi e Bortolotto alla Tritium di Mangia e Troiano alla Pro Belvedere Vercelli. Tra i nuovi innesti vi furono Giuseppe Casisa dal (via Pisa), Pietro Tripoli dalla ed il difensore nigeriano Jero Shakpoke. In porta venne inserito Alessandro Lorello (prelevato dall'Alghero), mentre al centro dell'attacco arrivarono Michele Sergi dalla Vigor Lamezia e il giovane brasiliano Denilson Gabionetta. Con le riconferme di diversi giocatori della stagione precedente e la promozione di qualche giovane, la rosa venne completata. La stagione inizi\u00f2 con la Coppa Italia di Serie C, ove la squadra varesina domin\u00f2 il proprio girone, salvo poi uscire ai sedicesimi contro il Rodengo Saiano.\nLa prima parte del campionato vide la formazione biancorossa portarsi a ridosso dei play-off, poi sfumati a causa dei risultati negativi tra la 14\u00aa e la 18\u00aa giornata; nel mercato di gennaio la societ\u00e0 bad\u00f2 a massimizzare i profitti, mantenendo inalterato il valore della squadra: Francesco Luoni e Marco Giovio vennero ceduti rispettivamente ad e , che in cambio cedette Noel Casisa, ma rimasero a Varese solo a fine stagione. A centrocampo venne messo sotto contratto il rumeno Dragoi, mentre il fuoriclasse brasiliano Gabionetta pass\u00f2 al , venendo sostituito dal connazionale Douglas. Ad essi si aggiunse il portiere Junior Costa. Tra i giovani del vivaio, Maccoppi fu ceduto in prestito al e Paolillo al Milan. Nel girone di ritorno la squadra si ritrov\u00f2 a lottare a cavallo della zona play-out, segnando poche reti e perdendo molti punti; tuttavia le vittorie in trasferta contro Mezzocorona e la capolista , complice la corta classifica del girone, portarono il Varese a trovarsi in una situazione paradossale, potendo lottare contemporaneamente per i play-off e per la salvezza senza play-out, a sole quattro gare dal termine.\nL'8 aprile la societ\u00e0 venne deferita dalla Procura Federale per irregolarit\u00e0 amministrative, riguardanti un mancato pagamento di 8.000 euro di ritenute Irpef nel giugno 2007, da cui venne poi prosciolta il 22 aprile, senza subire alcuna penalizzazione.\nNelle ultime quattro gare, determinanti per la possibile conquista dei play-off, il Varese pareggi\u00f2 con l'Ivrea e perse contro il Carpenedolo, ritornando nuovamente a rischio play-out. Nella successiva gara casalinga contro la arriv\u00f2 una nuova sconfitta, che obblig\u00f2 a giocarsi la permanenza in C2 all'ultima giornata di campionato, sul campo del Pizzighettone (gi\u00e0 retrocesso in Serie D), il 4 maggio. I goal di Grossi e Sergi nel secondo tempo riuscirono infine a salvare direttamente il Varese, che chiuse la stagione regolare a 44 punti.\nFrattanto, sul fronte societario, il patron Ricky Sogliano (peraltro finito sotto inchiesta della Guardia di Finanza per riciclaggio) decise di cedere la squadra, in polemica con il Comune di Varese, che aveva bocciato il progetto del nuovo stadio.\nL'era Rosati: ritorno in B e due volte sfiorata la A.\n2008-2009: protagonisti in Seconda Divisione.\nAlla fine del mese di giugno 2008 ancora non vi erano notizie sicure sul futuro della societ\u00e0 dopo l'addio della famiglia Sogliano: il nome pi\u00f9 gettonato per la presidenza era quello di Damiano Alberio, imprenditore saronnese, gi\u00e0 presidente del settore giovanile. Nel frattempo il mercato dei giocatori inizia a muoversi con la risoluzione di due compropriet\u00e0: il portiere Alessandro Lorello ed il centrocampista Giuseppe Casisa vengono riscattati dal e lasciano Varese. Il 30 giugno arriva finalmente la notizia dell'acquisto dell'intero pacchetto azionario del club (la cui forma societaria nell'occasione viene modificata da s.r.l. a s.p.a.) da parte dell'imprenditore navale e meccanico spezzino Antonio Rosati, affiancato dall'ingegner Fogliata e dalla mini-cordata dell'ex presidente Claudio Milanese; a guidare la societ\u00e0 nel ruolo di direttore generale rimane Sean Sogliano. Il primo passo della nuova dirigenza \u00e8 la consegna della fidejussione che garantisce la partecipazione della squadra al nuovo campionato di Lega Pro Seconda Divisione. In panchina come nuovo allenatore viene \"promosso\" Pietro Carmignani, gi\u00e0 secondo di Lorenzini nella precedente stagione. Con una squadra rivoluzionata dal calciomercato estivo, la prima gara ufficiale della stagione, iniziata con il ritiro a Ponte Tresa, \u00e8 lo 0-0 del 17 agosto nella prima gara della Coppa Italia Lega Pro contro i rivali della Pro Patria. Il 2 ottobre, a seguito di uno stentato avvio in campionato (con soli 2 punti conquistati in 5 partite), la sconfitta 3-2 nel derby con il costa l'esonero a Carmignani, che viene sostituito da Giuseppe Sannino, gi\u00e0 allenatore biancorosso nel 2003-2004. In Coppa Italia non risente della crisi che contraddistingue l'inizio del campionato e sotto la guida di Carmignani si classifica al secondo posto del girone eliminatorio. Dopo l'arrivo del nuovo allenatore, batte 3-0 il , squadra di Prima Divisione, al Mari nel Primo Turno, per poi uscire al Secondo Turno, perdendo per 4-3 dopo i tempi supplementari contro il Novara, in quel momento capolista del girone A della Prima Divisione. In campionato il club biancorosso termina il girone di andata al secondo posto, due punti dietro l'Alessandria campione d'inverno, concludendo la risalita dalla penultima posizione, dopo dodici risultati utili consecutivi e 28 punti conquistati. L'11 gennaio, alla prima giornata del girone di ritorno, grazie alla vittoria 3-0 sull'Itala San Marco l'Alessandria viene raggiunta in testa coronando la risalita dal fondo della classifica. Il primo stop dal cambio di allenatore arriva il 28 febbraio sul campo del Mezzocorona, dal quale il Varese esce battuto 1-0, interrompendo dunque a diciannove la serie di gare senza sconfitte. Rimane comunque in testa al campionato, raggiungendo il massimo vantaggio alla trentesima giornata: cinque punti sull'Alessandria. Nelle successive tre giornate per\u00f2 conquista solo due punti e viene agganciata dai piemontesi. Nella penultima giornata l'Alessandria, vincente a Montichiari, supera momentaneamente di un punto i varesini, che sta perdendo a Bolzano con il S\u00fcdtirol-Alto Adige ma, a pochi secondi dalla fine, Bernardini realizza il gol del pareggio e le due compagini si trovano appaiate in testa alla classifica prima dell'ultima giornata. La differenza reti avantaggia i biancorossi a cui basta una vittoria in casa con il Montichiari per vincere il campionato. Vittoria che arriva il 17 maggio grazie ai gol di Grossi e Del Sante, davanti a cinquemila spettatori e permette dunque al Varese di risalire in Prima Divisione dopo cinque anni di assenza.\nCome vincitrice del girone A di Seconda Divisione, partecipa alla Supercoppa di Lega Seconda Divisione insieme a Figline e . Nella prima gara viene raggiunta sul 2-2 dal Figline guidato da Enrico Chiesa nei minuti conclusivi, dopo essersi portata in vantaggio con Milanese e Tripoli, mentre nella seconda supera con i gol dello stesso Milanese e Grossi il Cosenza 1-2. Nell'ultima gara il Figline batte i calabresi 3-0, raggiungendo il Varese a quattro punti ed aggiudicandosi il trofeo grazie alla migliore differenza reti.\n2009-2010: centenario e ritorno in Serie B.\nNonostante le iniziali rimostranze del presidente Rosati, che aveva lamentato l'assenza di finanziatori e l'esistenza di difficolt\u00e0 nell'effettuare l'iscrizione in Prima Divisione, questa venne garantita ed effettuata nei termini previsti dalla Lega Italiana Calcio Professionistico. La rosa venne rinnovata con il ritorno di Eros Pisano, l'arrivo dei centrocampisti Daniele Corti, Wilfred Osuji, Alessandro Carrozza e Daniele Buzzegoli e degli attaccanti Osarimen Ebagua e Matteo Moment\u00e8. Lasciano invece Varese il capitano Franco Lepore, dopo quattro stagioni in biancorosso, e Paolo Grossi (che viene sostituito da Gianpietro Zecchin).\nLa promozione in Prima Divisione garantisce anche la partecipazione alla Coppa Italia 2009-2010: il Varese supera il primo turno contro la ai rigori, ma la corsa si interrompe gi\u00e0 nel secondo turno contro il Frosinone che ottiene, sempre ai rigori, il passaggio alla fase successiva.\nIl campionato inizia con la vittoria 2-0 sul , cui segue il pareggio 1-1 nel derby con il la settimana successiva.\nIl 6 dicembre, con la vittoria in casa contro il Lecco alla sedicesima giornata, il Varese eguaglia il record di nove vittorie consecutive casalinghe di e . Il girone di andata termina tuttavia con la netta sconfitta 4-1 contro la Cremonese, che per\u00f2 non pregiudica il terzo posto in classifica a sei punti dal Novara capolista. Al rientro dalla pausa invernale, il 10 gennaio il Varese vince il derby con il Como per 1-0 e migliora il record di vittorie casalinghe consecutive, allungando la serie a dieci successi e portandola ad undici successi consecutivi contro il Pergocrema.\nIl 25 aprile, con il pareggio casalingo contro il Monza, il Varese guadagna la matematica certezza di partecipare ai play-off per salire in Serie B. La stagione regolare si chiude con la vittoria 5-1 sulla Cremonese, che vale la conquista del secondo posto finale. Nei play-off promozione il Varese affronta la semifinale contro il Benevento (quinta classificata): dopo il pareggio per 2-2 in terra campana, la vittoria casalinga per 2-1 garantisce l'accesso alla finale contro la Cremonese.\nLa gara di andata a Cremona vede il successo dei grigiorossi per 1-0, ma al ritorno, disputato a Varese il 13 giugno, la doppietta di Buzzegoli consente al Varese di ribaltare il risultato e di centrare la promozione in Serie B dopo 25 anni di assenza.\n2010-2011: protagonisti in cadetteria, sfiorata la Serie A.\nLa stagione 2010-2011, la prima in serie B dalla retrocessione del 1985, si pu\u00f2 considerare la migliore nella storia calcistica moderna del Varese. La panchina biancorossa vede la conferma di Sannino, mentre la rosa viene rinforzata con acquisti \"veterani\" della categoria, quali Pesoli, Frara e Cellini.\nLa prima gara ufficiale \u00e8 quella valevole per il secondo turno di Coppa Italia che vede il Varese impegnato nel derby con il , battuto al termine della gara per 3-1. Tuttavia il Varese verr\u00e0 eliminato dalla competizione dal Catania nel turno successivo, al termine di una grande partita finita 4-3 dopo i supplementari per i siciliani.\nL'esordio in campionato, il 23 agosto, vede impegnata la squadra in trasferta contro il Torino, che viene battuto 2-1 con le reti di Buzzegoli e Neto Pereira. Cinque giorni dopo nella partita dell'esordio casalingo, il Varese pareggia 0-0 contro l'Atalanta.\nLa vittoria in extremis, il 27 novembre, a Padova (2-3) segna la svolta del campionato biancorosso, infatti arrivano 4 vittorie consecutive. Dopo Padova appunto, il Varese vince contro (1-0) e (1-0) in casa e contro il (2-0) al Braglia.\nIl girone di ritorno inizia come quello di andata: il 15 gennaio il Varese batte 3-0 il Torino al Franco Ossola (gol di Frara, Dos Santos e Concas) e ottiene due pareggi importanti a Bergamo (contro l'Atalanta) e a Empoli. Dopo la sconfitta di misura a Pescara la squadra incassa una serie di 14 risultati utili consecutivi (10 pareggi e 4 vittorie), conquistando cos\u00ec la partecipazione ai play-off. La stagione regolare si chiude con la vittoria (1-0) ai danni del . Il Varese cos\u00ec chiude al quarto posto in classifica e porta il record di imbattibilit\u00e0 casalinga a 54 partite ufficiali (di campionato) consecutive.\nNella semifinale il Varese affronta il Padova. Il primo round, il 2 giugno, vede il successo dei veneti per 1-0. Nel ritorno (5 giugno) il Varese si fa recuperare per ben due volte e la partita termina con un pareggio (3-3) che porta il Padova (forte del successo dell'andata) a giocarsi la finale play-off per la promozione in Serie A.\n2011-2012: la Serie A mancata alla finale play-off.\nNell'estate del 2011 l'allenatore Sannino passa al , mentre il ds Sogliano va al : la dirigenza decide di sostituirli rispettivamente con Benito Carbone, precedentemente allenatore del , e con l'ex giocatore Mauro Milanese. Il debutto stagionale arriva domenica 14 agosto in Coppa Italia, con il Varese che sfida in casa l', perdendo 0-1 e uscendo subito dal trofeo. Il campionato inizia tra varie difficolt\u00e0: nelle prime 7 partite i varesotti racimolano appena 5 punti con appena 2 reti segnati, sicch\u00e9 sopo la sconfitta interna contro il Carbone viene esonerato e al suo posto viene chiamato Rolando Maran, precedentemente in carica al Vicenza. Sotto la guida del tecnico trentino la squadra si rilancia e raggiunge in pochi mesi la zona play-off, concludendo poi la stagione regolare al 5\u00ba posto. In semifinale l'avversario \u00e8 il Verona. 4\u00ba in classifica. La gara d'andata al Franco Ossola viene vinta per 2-0 dal Varese mentre nella gara di ritorno la squadra di Maran resiste agli assalti dei giallobl\u00f9 chiudendo sull'1-1, riuscendo a qualificarsi alla finale play-off contro la , 6^ nella regular season, che elimina il Sassuolo nell'altra semifinale. Nella gara d'andata al Luigi Ferraris di Genova il Varese gioca alla pari con la formazione blucerchiata, uscendo tuttavia sconfitto per 3-2 (il gol decisivo arriva solo nei minuti finali). Nella gara di ritorno, giocata in un Franco Ossola tutto esaurito, il Varese non riesce a sfondare la difesa doriana e subisce al 93' il gol di Pozzi, che riporta la Sampdoria in Serie A.\n2012-2013: fuori dai play-off all'ultima di campionato.\nLa stagione inizia con la partenza di Maran al Catania. Al suo posto viene chiamato l'esperto Fabrizio Castori. A causa del coinvolgimento nel calcioscommesse, il Varese pattegger\u00e0 un punto di penalizzazione, patteggiamento poi accettato. La nuova stagione inizia con il secondo turno di Coppa Italia contro il Pontisola, formazione di Serie D. Il Varese fatica ma riesce a vincere in rimonta per 2-1 avanzando al terzo turno preliminare dove sfider\u00e0 il , formazione di Serie A. Una doppietta di Taider eliminer\u00e0 dalla competizione il Varese, a cui non basta il gol di Moment\u00e8. L'esordio in campionato arriva il 25 agosto, quando il Varese sconfigger\u00e0 l' per 2-0. Ma nel corso della stagione il Varese non trover\u00e0 mai continuit\u00e0, alternando momenti positivi a momenti difficili. Durante la stagione verr\u00e0 anche respinto il ricorso per il punto di penalizzazione. Dopo la sconfitta contro la Pro Vercelli penultima, che fa uscire il Varese dalla zona play-off, Castori viene esonerato e al suo posto viene chiamato Andrea Agostinelli. Dopo due vittorie contro e , il Varese sprecher\u00e0 grandi occasioni contro (ultimo e gi\u00e0 retrocesso da 3 giornate) e , facendosi subire il pareggio rispettivamente al 95' e all'86'. L'ultima giornata vede proprio la sfida contro il Brescia, diretta concorrente per i play-off, lontana un solo punto dai varesini. Il Varese uscir\u00e0 sconfitto per 2-0 e dir\u00e0 addio ai play-off proprio all'ultima giornata.\nLa gestione Laurenza.\n2013-2014: cambio di propriet\u00e0 e salvezza ai play-out.\nAl termine della stagione 2012-2013 Antonio Rosati lascia la carica di presidente del club per entrare nella dirigenza del . La presidenza (e le quote azionarie di maggioranza della societ\u00e0) passano quindi a Nicola Laurenza, patron di \"Oro in Euro\", da alcune stagioni main sponsor dei biancorossi. Come nuovo allenatore viene scelto Stefano Sottili, fresco di promozione in Lega Pro Prima Divisione con il .\nIl rendimento della squadra sar\u00e0 tuttavia scarso: dopo una buona partenza (specie a seguito dell'inserimento in rosa del centravanti Leonardo Pavoletti, autore di 24 goal complessivi), alcuni risultati negativi spingono all'esonero il tecnico Sottili, cui subentra, in data 26 novembre 2013, Carmine Gautieri. La situazione tuttavia non migliora, con la squadra vicina a fondo classifica, sicch\u00e9 il 15 marzo 2014 sia Gautieri che il direttore sportivo Mauro Milanese vengono sollevati dagli incarichi: in panchina torna Sottili, mentre la poltrona di d.s. va a Gabriele Ambrosetti. I risultati tuttavia peggiorano ulteriormente, sicch\u00e9 a due giornate dal termine viene chiamato in panchina Stefano Bettinelli, che riesce a concludere la stagione regolare al 18\u00ba posto e a salvare la squadra vincendo i play-out contro il Novara.\n2014-2015: problematiche societarie e retrocessione.\nOttenuta la salvezza, il Varese riconferma Stefano Bettinelli (gi\u00e0 da anni al servizio dei biancorossi in varie vesti) come allenatore della prima squadra. A lui viene affiancato il vice-allenatore Oliviero Di Stefano, che assume \"de iure\" il ruolo tecnico principale, essendo egli provvisto (a differenza del tecnico \"titolare\" Stefano Bettinelli, in procinto di iscriversi al master di abilitazione) del brevetto per allenare in serie B.\nLa dirigenza incontra tuttavia delle difficolt\u00e0 nell'iscrivere la squadra al campionato di serie B 2014-2015: la mancata presentazione dei documenti entro il 30 giugno causa l'irrogazione di un punto di penalit\u00e0 da scontare durante la stagione. Si diffondono nel frattempo voci inerenti all'indebitamento del club, che si ritiene sia talmente cresciuto nelle tre stagioni precedenti da complicarne la sopravvivenza stessa: in una dichiarazione pubblica il presidente Nicola Laurenza afferma che al momento del suo insediamento il passivo nel bilancio societario era di oltre 9 milioni di euro (di cui 2 per debiti contratti con fornitori e procuratori e 7,7 con l'erario), accusando il suo predecessore Antonio Rosati di non avergli reso nota tale situazione prima di cedergli la propriet\u00e0 e annunciando l'inizio di un forte piano di contenimento dei costi. Rosati replica definendo il monte debiti \"normale\" per un club calcistico e dicendo di aver aiutato il Varese anche dopo la sua uscita di scena, dichiarandosi finanche disponibile a riprendere in carico la societ\u00e0 se necessario.\nIl 15 luglio alle ore 18:19 (41 minuti prima del termine ultimo per onorare gli stipendi arretrati e perfezionare l'iscrizione), il segretario generale Giuseppe D'Aniello riesce infine a depositare presso la sede della Covisoc l'attestazione di garanzia del prestito e della fideiussione da 800.000 euro - ottenuti grazie ad un accordo con UBI Banca - necessari per iscrivere il Varese al campionato cadetto.\nLa squadra (largamente rifondata con l'inserimento di molti elementi giovani), dopo alcuni risultati utili ad inizio stagione, inizia presto a perdere posizioni in classifica: al termine del girone d'andata \u00e8 in diciottesima posizione (anche se al netto delle penalizzazioni risulterebbe salva). Nel febbraio 2015 Nicola Laurenza si dimette dalla carica di presidente del club, lasciando il Varese in mano al segretario Giuseppe D'Aniello e al vicepresidente Antonino Imborgia (giunto nel dicembre 2014), incaricati inoltre di individuare un'acquirente per cedere la societ\u00e0, sempre pi\u00f9 gravemente indebitata. Il 17 marzo seguente l'avvocato varesino Pierpaolo Cassar\u00e0 versa 170 000 euro in contributi Irpef, evitando un inasprimento della penalizzazione in classifica (gi\u00e0 ammontante a tre punti) e assumendo la carica di presidente (che tuttavia non viene ratificata dal consiglio d'amministrazione).\nIl calciomercato invernale indebolisce ulteriormente il Varese, il cui rendimento peggiora drasticamente: nel girone di ritorno arrivano appena tre vittorie e cinque pareggi. Nel tentativo di correggere la situazione, il 28 febbraio la societ\u00e0 esonera Bettinelli e nomina allenatore Davide Dionigi, che siede sulla panchina biancorossa per due partite, perdendole entrambe; il 7 marzo lo stesso Bettinelli viene reintegrato, rimanendo alla guida della prima squadra fino a fine stagione.\nNel frattempo i gruppi della tifoseria organizzata manifestano pi\u00f9 volte il loro disappunto nei confronti della situazione in cui versa il club, esibendo a ripetizione striscioni e coreografie con slogan polemici nei confronti di giocatori e dirigenti. L'episodio pi\u00f9 eclatante si verifica la notte tra il 17 e il 18 aprile 2015, allorch\u00e9 ignoti (probabilmente correlati con i suddetti gruppi della tifoseria) penetrano all'interno dello Stadio Franco Ossola e ne devastano le infrastrutture, lasciando inoltre varie scritte e graffiti con frasi ingiuriose nei confronti dei dirigenti e inneggianti alla dissoluzione della societ\u00e0. I danni causati, quantificabili in migliaia di euro, costringono a rinviare di un giorno la gara interna di campionato contro l'Avellino.\nIl 2 maggio 2015 la sconfitta interna con il Latina sancisce la matematica retrocessione dei biancorossi in Lega Pro. La mancanza di investitori e di fondi, e la susseguente impossibilit\u00e0 di far fronte entro i termini fissati al pagamento delle imposizioni fiscali, causano inoltre l'irrogazione di due punti di penalizzazione, da scontarsi nella stagione successiva.\nEstate 2015: radiazione, fallimento e tentativi di rifondazione.\nLa breve gestione Zeaiter-Trainito e il fallimento.\nAl termine della stagione 2014-2015 la societ\u00e0 viene rilevata dall'imprenditore libanese Al\u00ec Zeaiter (divenuto il primo non italiano ad assumerne il controllo), che insieme ad altri investitori acquisisce il 97% delle quote societarie per circa 1 milione di euro. Nicola Laurenza mantiene il 3% dell'azionariato, garantendo la sponsorizzazione del settore giovanile. L'intento dichiarato della nuova gestione era ripianare la voragine debitoria del club e garantirne la prosecuzione dell'attivit\u00e0 tra i professionisti. Parallelamente era stata annunciata la volont\u00e0 di portare avanti il progetto di costruzione di un nuovo stadio.\nNel giugno 2015 viene annunciato l'ingaggio di Ernestino Ramella come allenatore e di Spartaco Landini per il ruolo di direttore sportivo. Le voci sulla gravit\u00e0 della situazione societaria tuttavia si fanno sempre pi\u00f9 insistenti: nelle prime settimane di giugno 2015 viene scoperta l'esistenza di una societ\u00e0 denominata \"F.C. Varese 1910 s.r.l.\", costituita nel novembre 2014 dal direttore generale biancorosso, Giuseppe d'Aniello, allo scopo di tentare di rilevare la tradizione sportiva del Varese in caso di fallimento del club esistente (sulla falsariga di quanto avvenuto al Bari al termine della stagione 2013-2014). Il 26 giugno la societ\u00e0 (adducendo motivazioni d'ordine burocratico) non riesce a pagare gli stipendi di marzo e aprile e la tassa d'iscrizione alla Lega Pro, i quali dovevano essere entrambi saldati in tale giornata; ci\u00f2 causa l'irrogazione di un ulteriore punto di penalit\u00e0 da scontare nella stagione successiva. Suscitano inoltre polemiche i precedenti penali del neo-patron (su cui pende una condanna a tre anni di reclusione aver fatto uso di assegni falsi nella compravendita di un lotto di automobili) e la scarsa chiarezza sulle sue attivit\u00e0 pregresse e sulle garanzie portate all'atto dell'acquisizione dei biancorossi; Zeaiter replica affermando di avere sufficienti sicurezze economiche e di essere determinato a rilanciare il club, anche per il proprio tornaconto personale.\nA turbare ulteriormente l'ambiente varesino intervengono le dichiarazioni del presidente del Catania Antonino Pulvirenti, messo agli arresti domiciliari con l'accusa di aver truccato il risultato di alcune partite nel corso del campionato di Serie B 2014-2015, il quale sul finire di giugno confessa di aver effettivamente pagato 500 000 euro per corrompere squadre avversarie e garantire cinque vittorie in campionato al suo club; tra le gare coinvolte nelle combines figura anche Varese-Catania, valida per il girone di ritorno della serie cadetta. Nello specifico finiscono sotto indagine anche i giocatori biancorossi Riccardo Fiamozzi e Andrea Barberis, mentre il Varese 1910, per bocca di Giuseppe D'Aniello, nega qualsiasi coinvolgimento nella vicenda, affermando di aver immediatamente allertato gli organismi di sorveglianza a seguito della constatazione di un flusso anomalo di scommesse sulla summenzionata partita.\nIl 1\u00ba luglio 2015 la societ\u00e0 presenta la domanda di iscrizione in Lega Pro, dalla quale tuttavia manca la fideiussione necessaria per il perfezionamento: ci\u00f2 si traduce in un ulteriore punto di penalit\u00e0 per i biancorossi. Il giorno stesso Al\u00ec Zeaiter si dimette improvvisamente dalla carica di presidente ed amministratore delegato (mentre gli investitori che lo affiancano non garantiscono la liquidit\u00e0 promessa), lasciando il Varese nelle mani del vicepresidente Massimo Trainito e del dg Giuseppe d'Aniello, che annunciano di essere determinati a reperire le risorse necessarie per iscrivere il club al campionato di terza serie entro la scadenza del 14 luglio. Il 4 luglio i gruppi della tifoseria organizzata convocano un corteo presso lo stadio Franco Ossola, invocando apertamente lo scioglimento della societ\u00e0 e la ripartenza dai campionati dilettantistici.\nL'impegno di D'Aniello e Trainito (che il 10 luglio richiede l'intervento diretto del sindaco di Varese, Attilio Fontana, sospettato di essere in contatto con imprenditori interessati a costituire un nuovo sodalizio) non riesce a racimolare le risorse necessarie ad iscrivere il club alla Lega Pro: il 13 luglio 2015 l'Associazione Sportiva Varese 1910 rende noto di aver rinunciato a proseguire l'iter. Il 14 luglio, a seguito del mancato perfezionamento dell'iscrizione alla Lega Pro 2015-2016, l'A.S. Varese 1910 annuncia di non voler fare ricorso contro la decisione della Co.Vi.So.C., che aveva accertato il mancato pagamento di emolumenti, compensi, ritenute Irpef, contributi INPS, debiti Irap e IVA, nonch\u00e9 il mancato superamento della carenza patrimoniale, decretando pertanto la revoca della Licenza Nazionale, necessaria per la partecipazione ai campionati di calcio. Il 20 luglio successivo, il consiglio federale della Lega Italiana Calcio Professionistico prende atto ufficialmente della revoca della Licenza Nazionale al club biancorosso e di conseguenza ne delibera l'estromissione dal calcio professionistico italiano, con susseguente svincolo dei giocatori tesserati.\nIl 21 luglio il collegio dei sindaci e di revisione contabile della societ\u00e0 si riunisce e (dopo aver consultato i soci proprietari) decide di tentare un concordato con i creditori, allo scopo di evitare il fallimento e la consegna dei libri in tribunale. La procedura giudiziaria fallimentare viene comunque aperta il 27 agosto successivo, su istanza di un creditore esposto per decine di migliaia di euro nei confronti del club; a fine settembre il collegio sindacale, ravvisando negli atti societari profili di irregolarit\u00e0 e di illegittimit\u00e0 con potenziali risvolti di responsabilit\u00e0 penale, decide di inviarli alla Procura della Repubblica varesina. L'11 novembre 2015 il tribunale di Varese dichiara infine il fallimento del vecchio club, nominando curatore il commercialista Bruno Fisco, incaricato di inventariare i cespiti societari, presentare un progetto di stato passivo e concordare i risarcimenti dovuti ai singoli creditori.\nLa prima udienza fallimentare, con approvazione del progetto di stato passivo, viene celebrata il 24 febbraio 2016: l'indebitamento da ripianare viene quantificato in 13 milioni di euro, di cui 11 milioni dovuti ad Equitalia e la restante parte a un centinaio di soggetti, tra i quali diversi ex giocatori e l'ex patron Nicola Laurenza. Contestualmente il pubblico ministero Luca Petrucci apre un fascicolo d'indagine contro ignoti per reati societari e fiscali.\nLe prime trattative e la mancata iscrizione alla Serie D.\nSubito dopo la conferma della mancata iscrizione dell'A.S. Varese 1910, il sindaco di Varese Attilio Fontana si avvale dell'articolo 52 comma 10 del regolamento FIGC, ottenendo dalla Federcalcio il diritto sportivo per iscrivere una nuova societ\u00e0 ad un campionato dilettantistico (segnatamente la Serie D o l'Eccellenza Lombardia). Viene subito dato inizio alle consultazioni con imprenditori disposti a contribuire alla rifondazione del sodalizio biancorosso: tra i primi ad essere contattati vi sono gli ex patr\u00f2n Riccardo Sogliano (artefice della rinascita del Varese dopo il fallimento del 2004, il quale tuttavia rifiuta di impegnarsi direttamente nella nuova societ\u00e0, offrendo solo una disponibilit\u00e0 per consulenze e supporto esterno) e Claudio Milanese, che garantisce il suo appoggio all'operazione, negando per\u00f2 la disponibilit\u00e0 a gestire in prima persona il nuovo club. Il 21 luglio l'ultimo vicepresidente del disciolto Varese 1910, Massimo Trainito, che fino all'ultimo aveva tentato di iscrivere i biancorossi alla Lega Pro, si dichiara disposto ad assumere la gestione della nuova realt\u00e0 societaria, unitamente a due soci di sua fiducia; pi\u00f9 o meno contemporaneamente da Palazzo Estense viene resa nota la presenza di due imprenditori \"forti\" disposti a rifondare il club. La cifra necessaria per iscrivere i biancorossi alla quarta serie ammontava a 300 000 euro.\nIl 23 luglio viene reso noto un accordo preliminare per la fondazione di un nuovo club: i due imprenditori capofila sono Salvo Zangari, monzese, attivo nel ramo delle comunicazioni, ex presidente della Pro Sesto (e con un passato nei quadri dirigenti di e ), e Paolo Sudanti, originario di Cugliate Fabiasco, attivo nel ramo dell'intrattenimento. Accanto a loro garantiscono appoggio esterno gli ex patron Claudio Milanese e Riccardo Sogliano, Mauro Fontana (dirigente calcistico di lungo corso) e Paolo Maccecchini (imprenditore nel ramo della ferramenta). Non risulta invece coinvolto nel nuovo corso Massimo Trainito, il quale, pur ribadendo la sua simpatia per i colori biancorossi, non entra nel progetto n\u00e9 come socio, n\u00e9 come sponsor.\nFin da subito tuttavia si palesano divergenze tra i membri della cordata, che il 25 luglio sfociano nella rinuncia di Zangari, insoddisfatto delle proposte avanzate da Sudanti; nonostante le mediazioni del sindaco Fontana l'indomani anche Riccardo Sogliano si defila dalla ricostituzione del club. In capo a tre giorni anche lo stesso Sudanti lascia la partita, precludendo la possibilit\u00e0 di iscrivere il \"nuovo Varese\" alla Serie D; Attilio Fontana prosegue pertanto la ricerca di nuovi soci, puntando ad iscrivere il nuovo sodalizio al campionato di Eccellenza Lombardia (quinto livello del calcio italiano).\nRifondazione: le gestioni Ciavarrella e Baraldi.\nNasce il Varese Calcio S.S.D..\nFinalmente, il 30 luglio 2015, viene annunciato l'accordo definitivo per la rifondazione del club biancorosso, con la firma dell'atto notarile di costituzione: il neo presidente \u00e8 l'imprenditore Gabriele Ciavarrella (patron del gruppo Life, attivo nel settore del fitness ed in area sanitaria), affiancato dal vicepresidente Piero Galparoli (imprenditore nel settore immobiliare, dirigente sportivo e consigliere comunale varesino di Forza Italia, che porta in dote ulteriori quindici contributori privati, tra imprenditori e semplici tifosi). L'indomani, in una conferenza stampa tenutasi a Palazzo Estense, viene presentato ufficialmente il nuovo \"Varese Calcio 1910\" (denominazione poi semplificata in \"Varese Calcio\" per evitare un'eccessiva rassomiglianza con la disciolta A.S. Varese 1910), col resto dell'organigramma composto dal direttore sportivo Giorgio Scapini (ex responsabile del settore giovanile della societ\u00e0 previgente), dal team manager Enzo Rosa (ex capo ultras e socio fondatore del nuovo club) e dall'allenatore della prima squadra Giuliano Melosi, ex centrocampista biancorosso negli anni 1980, da quattro anni attivo come tecnico nelle categorie regionali lombarde; nell'opera di rifondazione vengono altres\u00ec coinvolti a vario titolo il sindaco Attilio Fontana, il giornalista Michele Marocco, il presidente dell'USD Belfortese (club rionale varesino) Mauro Fontana, l'imprenditore nel ramo del pet-food Alessio Costa e il commercialista Andrea Donini. Garantiscono inoltre il loro appoggio l'ex presidente Claudio Milanese (che diventa sponsor di maglia), la famiglia Sogliano, la famiglia Orrigoni (titolare della catena di supermercati Tigros) e Paolo Maccecchini (imprenditore nel ramo della ferramenta). Si segnala infine il coinvolgimento dell'attrice Sarah Maestri, cui \u00e8 avocata la responsabilit\u00e0 del settore marketing.\nContemporaneamente l'avvocato Stefano Amirante provvede ad approntare la documentazione e l'assegno di 100 000 euro intestato alla FIGC necessari per l'iscrizione all'Eccellenza Lombardia 2015-2016.\n2015-2016: larga vittoria in Eccellenza Lombardia.\nIl 4 agosto successivo 25 giocatori si radunano allo stadio Franco Ossola per il primo allenamento, agli ordini del tecnico Melosi; contestualmente viene ufficializzato l'organigramma societario. Pochi giorni dopo, il 10 agosto, viene presentata la prima rosa di 15 giocatori sotto contratto: tra i vari nomi spiccano quelli di Francesco Luoni (unico reduce della stagione precedente) e dell'esperto Mavillo Gheller (che aveva gi\u00e0 vestito la maglia biancorossa a pi\u00f9 riprese tra il 1992 e il 2001), i quali assumono rispettivamente le fasce di capitano e vice-capitano. In un secondo momento viene anche ingaggiato dal Darfo Boario l'attaccante ex Serie A Pi\u00e1, che per\u00f2 a causa di problemi fisici verr\u00e0 poco impiegato e infine rescinder\u00e0 il contratto alla fine di novembre.\nL'obiettivo stagionale viene indicato nella vittoria del proprio girone, per conseguire l'immediata promozione in Serie D. Nella prima partita stagionale, il 14 agosto, il \"nuovo\" Varese sconfigge in amichevole per 2-1 lo Stresa (formazione militante in Eccellenza Piemonte).\nFrattanto il 7 agosto la societ\u00e0 (denominata ufficialmente \"Varese Calcio Societ\u00e0 Sportiva Dilettantistica a r.l.\") viene ammessa dalla FIGC in sovrannumero al campionato lombardo di Eccellenza; nello stesso giorno avviene la presentazione del nuovo logo sociale (modellato a somiglianza dell'emblema in uso negli anni 1930, quando il club si chiamava \"Varese Sportiva\") e delle nuove maglie, realizzate dallo sponsor tecnico Macron.\nIl 20 agosto viene ufficializzato l'inserimento del Varese nel girone A di Eccellenza Lombardia, insieme - tra gli altri - ad altre tre importanti squadre dal passato professionistico, ovvero il , il rifondato Saronno e la Pro Vigevano Suardese (depositaria della tradizione sportiva del Vigevano Calcio).\nSu iniziativa del club vengono avviati alcuni lavori all'interno dello stadio Franco Ossola: vengono risanati i due campi da gioco situati nelle pertinenze dell'impianto, si avvia la ristrutturazione dei locali siti al di sotto delle curve (destinati a diventare gli spogliatoi e i locali di servizio del settore giovanile biancorosso) e si attua una parziale riconfigurazione degli spazi sulla tribuna centrale (con la trasformazione di uno dei locali della tribuna stampa in sala hospitality, a beneficio di eventuali ospiti di riguardo). La vecchia casa del custode dello stadio, in piazzale Alcide De Gasperi, viene invece adibita a sede legale ed operativa della societ\u00e0. Nell'autunno del 2015 il club ottiene in comodato d'uso dalle amministrazioni comunale e provinciale varesine il centro sportivo sito nel quartiere delle Bustecche, che assume la denominazione di \"Varesello\" e diviene il polo unico di allenamento per tutte le compagini societarie, eliminando un deficit infrastrutturale di cui il Varese (fino ad allora sprovvisto di un tale impianto) soffriva da diversi decenni.\nLa rifondazione e il rafforzamento societario proseguono nel mese di ottobre 2015, allorch\u00e9 viene presentato pubblicamente \"Visioni reali\", un progetto volto a creare una serie di strutture di supporto al club biancorosso, quali il CVC (\"Consorzio Varese Calcio\"), presieduto da Giuseppe Armocida e preposto alla creazione un pool di aziende e privati a sostegno della societ\u00e0, con una quota minima di adesione fissata a 1000 euro, la ATVC (\"Associazione Tifosi Varese Calcio\"), soggetto destinato a coordinare le attivit\u00e0 delle varie associazioni e clubs di sostenitori del Varese, organizzando altres\u00ec eventi ed iniziative collaterali di beneficenza ed aggregazione e la \"Cooperativa Sviluppo\", destinata alla definizione di nuove idee e strategie a beneficio della crescita del club.\nIn campionato il Varese si rivela nettamente superiore alla concorrenza, potendo vantare l'attacco pi\u00f9 prolifico e la difesa meno battuta: gi\u00e0 il 29 novembre si laurea \"campione d'inverno\", con due giornate d'anticipo sulla fine del girone d'andata. Capocannoniere della squadra e dell'intero girone \u00e8 l'attaccante Carmine Marrazzo, autore di 33 goal complessivi. Il 20 marzo 2016, a seguito della vittoria interna per 5-1 contro l'Accademia Vittuone, i biancorossi si assicurano il primo posto in classifica nel proprio girone, garantendosi la promozione in Serie D con sei giornate d'anticipo sulla fine della stagione regolare. La stagione si conclude con un bilancio di 27 vittorie, 3 pareggi e nessuna sconfitta, con un margine di 25 punti di vantaggio sul secondo classificato.\nMeno fruttuoso \u00e8 invece il cammino in Coppa Italia Dilettanti, ove il Varese non riesce a superare la fase regionale: dopo aver vinto il proprio girone con due vittorie (contro Tradate e Luciano Manara) e un pareggio (contro il Trezzano) ed aver eliminato la Cisanese agli ottavi di finale, i biancorossi escono dal trofeo ai quarti a seguito della sconfitta casalinga per 0-1 contro l'Ardor Lazzate.\nAi primi del 2016 il club riesce inoltre a rientrare in possesso dei trofei vinti sotto la precedente gestione societaria, donati dal gi\u00e0 citato avvocato Amirante, aggiudicatario della relativa asta giudiziaria.\n2016-2017: nuove difficolt\u00e0 societarie in Serie D.\nConclusa l'annata agonistica 2015-2016, in seno al Varese si registrano dissidi tra i dirigenti e qualche variazione nei quadri societari: dopo che a met\u00e0 del mese di maggio la trattativa intavolata per l'ingresso dell'imprenditore Pietro Vavassori sfuma a seguito della richiesta di quest'ultimo (giudicata eccessiva dai vertici del club varesino) di inserire uomini di propria fiducia nei quadri tecnici, nei mesi estivi si registra l'aumento dell'impegno economico dello sponsor GaG\u00e0 Milano, che rileva il 35% delle quote societarie (pari a quelle detenute dal presidente Ciavarrella) tramite il general manager Paolo Basile, insediato in consiglio d'amministrazione e dapprima alla carica di direttore generale e poi a quella di vicepresidente del Varese. Contestualmente si dimettono dalle cariche sociali ricoperte nella stagione precedente i soci cofondatori Piero Galparoli (che esce anche dal CdA e successivamente rileva Sarah Maestri alla direzione marketing) ed Enzo Rosa, pur conservando partecipazioni azionarie ammontanti rispettivamente al 20% e al 10% delle quote. Da ultimo si dimette dal CdA anche il commercialista Andrea Donnini, cui subentra il rappresentante di Confapi (Associazione Piccole e Medie Industrie della Provincia di Varese) Franco Colombo.\nGli avvicendamenti interessano anche l'organigramma d'area sportiva, con l'insediamento di Alessandro Merlin alla carica di direttore sportivo in sostituzione di Giorgio Scapini (approdato alla Pro Patria), di Marco Bof al segretariato generale e di Roberto Verdelli alla responsabilit\u00e0 del settore giovanile.\nI mesi di maggio e giugno sono inoltre segnati dall'incertezza in merito all'iscrizione ai campionati: dopo aver racimolato risorse sufficienti per affrontare la Serie D, il Varese sonda finanche la possibilit\u00e0 di entrare direttamente in Lega Pro. Rivelatasi impossibile la richiesta di un ripescaggio diretto giustificato dai meriti sportivi biancorossi, la dirigenza trova un accordo con il Football Club Dilettantistico Sporting Bellinzago (neopromosso in terza serie, ma incapace di onorare l'iscrizione per mancanza di fondi e strutture): quest'ultimo trasferisce la propria sede legale da Bellinzago Novarese a Lonate Pozzolo, muta ragione sociale in \"Sporting Varese\" e richiede alla FIGC il permesso di poter giocare le gare interne allo Stadio Franco Ossola di Varese. Una volta ottenuto il nulla osta, il vertice societario del Varese Calcio S.S.D. sarebbe entrato nello Sporting Varese, concretizzando la fusione tra i due club in un nuovo soggetto, depositario della tradizione sportiva varesina. Anche tale richiesta viene tuttavia rigettata dalla Federcalcio, in quanto il club bellinzaghese aveva gi\u00e0 mutato sede sociale nel 2014 (notificandolo alla direzione federale solo nel 2015) e in ogni caso non avrebbe potuto assumere il nome \"Varese\", ma bens\u00ec quello del nuovo comune di appartenenza (ovvero Lonate Pozzolo). In virt\u00f9 di ci\u00f2, il Varese opta per iscriversi al massimo campionato dilettantistico.\nDal punto di vista tecnico, dopo aver inizialmente riconferma alla guida della prima squadra Giuliano Melosi e il suo staff tecnico, il 30 giugno 2016 la dirigenza (motivando la scelta con divergenze sulle strategie di calciomercato e dissapori con alcuni giocatori in rosa) opta per sostituirlo con Ernestino Ramella, affiancato dal vice Massimiliano Caniato (poi dimessosi per motivi personali e sostituito da Gabriele Bongiorni) e dal preparatore dei portieri Oscar Verderame. Il calciomercato vede la partenza dell'attaccante Carmine Marrazzo e della \"bandiera\" Mavillo Gheller, che scelgono di restare in Eccellenza accasandosi rispettivamente al Crema e al Busto 81; tra i principali acquisti si annoverano il difensore ex Serie A Michele Ferri, il centrocampista Giampaolo Calzi (cresciuto nel vivaio varesino) e l'attaccante Matteo Scapini. In ottemperanza ai regolamenti vigenti della Serie D, che prevedono l'obbligo di tenere in campo per tutta la partita almeno quattro giocatori nati prima del 1996, vengono inoltre inseriti in rosa una decina di elementi d'et\u00e0 inferiore ai 20 anni.\nLa stagione prende il via ufficialmente il 19 luglio con il ritrovo presso il centro sportivo di Varesello, sede prescelta per gli allenamenti estivi; la prima prova sul campo della nuova squadra si svolge il 25 luglio a Bormio in un'amichevole contro il , che prevale per 4-0. Il debutto ufficiale avviene il 21 agosto nel primo turno di Coppa Italia Serie D: sul terreno neutro di Gozzano (data la simultanea indisponibilit\u00e0 degli stadi di Varese e Venegono Superiore, entrambi in ristrutturazione) i biancorossi superano per 2-0 la ; nel turno successivo, giocato sette giorni dopo a Ponte San Pietro, anche il viene sconfitto per 1-2, consentendo al Varese di accedere ai trentaduesimi di finale.\nIl campionato del Varese (inserito nel girone A, insieme a nove squadre piemontesi e altre otto lombarde) prende il via con la vittoria esterna per 0-1 contro il il 4 settembre, seguita da altri due risultati di analoga entit\u00e0 contro e . La prima sconfitta (unitamente ad una prova di squadra complessivamente deficitaria) arriva il 24 settembre, allorch\u00e9 il s'impone al \"Franco Ossola\" per 0-3. A seguito dei risultati successivi (una sconfitta ai rigori per 2-4 contro la - che estromette il Varese dalla Coppa Italia -, una nuova vittoria per 1-0 sull' e un pareggio per 1-1 contro il fanalino di coda ), giudicando complessivamente insufficiente il rendimento della squadra, l'11 ottobre il vertice societario esonera Ernestino Ramella e Gabriele Bongiorni dalla guida tecnica della squadra; l'indomani viene nominato in loro sostituzione Francesco Baiano (gi\u00e0 assistente di Giuseppe Sannino).\nLa squadra si colloca comunque stabilmente ai vertici del gruppo A di quarta serie, chiudendo il girone d'andata a pari punti con la capolista , che sopravanza i biancorossi in virt\u00f9 della miglior differenza reti e della vittoria nello scontro diretto. Frattanto nel novembre 2016 si registra un nuovo cambiamento dell'assetto societario: Paolo Basile acquisisce infatti il 51% del pacchetto azionario, mentre il 29% passa all'imprenditore Aldo Taddeo (amministratore delegato di alcune societ\u00e0 facenti capo alla holding slovacca Herax s.r.o.), che entra nel CDA e assume la vicepresidenza: di riflesso cala il monte-azioni del presidente Gabriele Ciavarrella e dei soci fondatori Enzo Rosa e Piero Galparoli, cui restano avocate rispettivamente partecipazioni per il 14%, il 5% e l'1%.\nCirca in corrispondenza con l'avvio del girone di ritorno, il 28 gennaio 2017 Gabriele Ciavarrella annuncia pubblicamente le proprie dimissioni dalla presidenza e dal consiglio d'amministrazione, lamentando una situazione di ostruzionismo e scarsa sintonia con la linea gestionale del management societario (espressamente nella persona di Aldo Taddeo) e dando conto dell'esistenza di carenze patrimoniali e ritardi nella corresponsione degli stipendi ai tesserati e nell'onoramento di pendenze debitorie (segnatamente verso lo sponsor tecnico Macron). Meno di un mese dopo, il 10 febbraio, anche il vicepresidente Aldo Taddeo e il d.g. Paolo Basile rassegnano le loro dimissioni e rimettono la propriet\u00e0 delle loro partecipazioni azionarie, pubblicando un comunicato stampa nel quale denunciano d'essere stati ostacolati nella loro attivit\u00e0 di rafforzamento della compagine societaria e di non poter pi\u00f9 pertanto farsi carico ulteriormente della gestione della stessa. In virt\u00f9 di ci\u00f2 lo stesso Ciavarrella ritira le dimissioni (che non erano ancora state ratificate dal CDA) e annuncia la riassunzione della gestione della societ\u00e0 insieme al socio Enzo Rosa, che torna alla direzione d'area tecnica.\nCi\u00f2 tuttavia non riesce a sbloccare la situazione societaria: il 23 febbraio, a seguito di un articolo apparso su La Provincia di Varese nel quale l'avvocato di Basile e Taddeo annuncia di non essere stato ancora convocato dai soci di minoranza, lamentando inoltre il risentimento dei propri assistiti e dichiarando di voler incontrarsi con un legale di controparte prima di valutare la remissione delle quote, Ciavarrella e Rosa convocano una conferenza stampa nella quale chiedono ai soci dimissionari di \"restituirgli\" la propriet\u00e0 del club, accusandoli di non aver onorato i propri impegni economici e aver unicamente cercato di trarre profitto dalla societ\u00e0, aggravando la situazione contabile del Varese (il cui passivo viene quantificato in 300.000 euro tra mancati pagamenti, rimborsi non corrisposti, affitti non onorati e prestazioni sanitarie non pagate a beneficio di club e tesserati) per poi rendersi completamente irreperibili. Cinque giorni dopo Basile e Taddeo convocano a loro volta una conferenza stampa, in sede della quale respingono le contestazioni dei soci di minoranza, addossando su di loro le accuse di ostruzionismo e la responsabilit\u00e0 delle problematiche societarie: in tale sede essi affermano di aver onorato tutte le spettanze e di non essere intenzionati a riconsegnare il Varese al presidente in carica: Taddeo in particolare proclama di aver gi\u00e0 immesso 100.000 euro a fondo perso nelle casse sociali (si scoprir\u00e0 poi che tali risorse erano state distratte da una delle sue societ\u00e0, a sua volta pesantemente indebitata e posta in amministrazione controllata).\nLa situazione si risolve l'11 marzo seguente, allorch\u00e9 un ulteriore incontro tra azionisti vede Ciavarrella, Rosa e Galparoli rinunciare alle pretese sulla societ\u00e0 (mantenendo unicamente le proprie partecipazioni azionarie): il Varese Calcio S.S.D. passa pertanto in pianta stabile sotto il controllo di Paolo Basile (che ne diviene amministratore unico) e di Aldo Taddeo. Di l\u00ec a poco l'80% delle quote del Varese viene conferito ad una societ\u00e0 denominata ForVa s.r.l., partecipata al 60% dal pallanuotista e imprenditore Fabio Baraldi (nominato presidente) e al 20% a testa da Basile e Taddeo (che tornano a ricoprire le cariche di dg e vicepresidente). I soci fondatori Ciavarrella, Rosa e Galparoli si spartiscono il residuo 20% delle quote sociali.\nFrattanto la squadra, probabilmente destabilizzata psicologicamente dalle suddette vicissitudini societarie e complici alcuni limiti tecnici (segnatamente nell'organico di centrocampo), incappa in alcune prestazioni di scarso livello: nelle prime partite del girone di ritorno di Serie D il Varese raccoglie soli 11 punti, senza peraltro ottenere alcuna vittoria casalinga. In virt\u00f9 di ci\u00f2 (nonch\u00e9 a seguito di uno sfogo in conferenza stampa, al termine della gara esterna contro il del 5 marzo, nel quale accusa il vertice societario di danneggiare la squadra), il 13 marzo Francesco Baiano viene esonerato dalla guida tecnica dei biancorossi, alla quale viene richiamato Stefano Bettinelli, il quale tuttavia non riesce a portare la squadra alla vittoria nel girone (appannaggio del ) e perde la finale play-off contro il .\nEstate 2017: dalle lotte intestine al disimpegno dei rifondatori.\nProprio al termine della partita finale degli spareggi il presidente Fabio Baraldi si dimette dalla carica, adducendo a motivo l'impossibilit\u00e0 di conciliare l'impegno dirigenziale con la propria carriera sportiva (in merito alla quale annuncia di essere in procinto di rinunciare alla cittadinanza italiana per naturalizzarsi georgiano e competere per la relativa nazionale di pallanuoto). Qualche anno dopo egli riveler\u00e0 di aver rinunciato a guidare il club a causa della gestione fumosa dello stesso: non avendo egli acquisito quote del Varese Calcio, ma bens\u00ec della sola controllante For.Va., le risorse che aveva immesso (oltre 6000 euro pi\u00f9 costi di gestione) erano a suo dire andate a beneficio non della societ\u00e0, ma \u00abper salvare [...] le casse di qualcuno\u00bb, mentre i debiti \u00absi duplicavano ogni giorno\u00bb.\nA gestire il club restano dunque Paolo Basile e Aldo Taddeo, con quest'ultimo che assume la presidenza ad interim, rassicurando stampa e pubblico sulla solidit\u00e0 societaria.\nTra la fine di maggio e l'inizio di giugno la frattura tra azionisti di maggioranza e minoranza si fa sempre pi\u00f9 netta: entrambe le parti seguitano a scambiarsi accuse di scarsa professionalit\u00e0 e mancato onoramento dei propri impegni economici. A tal proposito particolari polemiche sorgono a seguito del temporaneo blocco dell'erogazione dell'acqua potabile allo stadio Franco Ossola avvenuto il 23 maggio: la direzione societaria adduce a motivo un intervento di manutenzione alle condotture, mentre altre fonti parlano di un problema di morosit\u00e0 sulle bollette risolto solo a seguito di detta interruzione.\nIl 31 maggio viene convocata a Samarate l'assemblea dei soci per ratificare le dimissioni di Baraldi e del consigliere di minoranza Armocida (che lascia il CDA lamentando uno scarso coinvolgimento nei processi decisionali): in tale frangente gli azionisti secondari decidono di non presentarsi alla riunione e di convocare una conferenza stampa autonoma in Varese, ove rilanciano la volont\u00e0 di riassumersi la gestione del club, dichiarando di aver radunato una cordata di investitori pronti a stanziare oltre un milione di euro per la squadra. L'assemblea provvede comunque a ratificare le summenzionate rinunce e conferma Aldo Taddeo alla presidenza, affiancato da Paolo Basile come direttore generale e da Roberto Bianchi (fiduciario di Taddeo) alla direzione con delega alla gestione dello stadio: alle proposte della minoranza viene opposto un rifiuto.\nVistisi ormai isolati dalla gestione del club, il 13 giugno i soci fondatori Ciavarrella, Rosa e Galparoli annunciano il loro totale disimpegno dal club biancorosso, rimettendo le relative quote azionarie in seno alla societ\u00e0 e disertando l'ulteriore assemblea dei soci convocata l'indomani, in sede della quale Basile e Taddeo sottoscrivono un aumento del capitale sociale (che passa da 21 000 a 500 000 euro) e annunciano l'avvio di un piano d'investimenti finalizzati a costruire una squadra competitiva e migliorare la situazione infrastrutturale del club (segnatamente mediante lo sviluppo del centro sportivo di Varesello).\nNuova crisi societaria, retrocessione in Eccellenza e altro fallimento (2017-2019).\nSul finire di giugno 2017, in assenza di acquirenti esterni, le quote societarie liberate dagli ex soci di minoranza vengono assorbite dalla ForVa s.r.l., che si avoca pertanto l'intero capitale azionario del Varese: ci\u00f2 sancisce l'inizio della gestione esclusiva del club da parte del \"tandem\" Paolo Basile-Aldo Taddeo. Nei medesimi giorni il club \u00e8 oggetto di un'istanza di fallimento presentata al tribunale di Varese da un ex dipendente, la quale tuttavia rientra a seguito di rinuncia da parte del proponente stesso in sede di prima udienza, il 5 luglio 2017.\nSi decide in questi frangenti di scindere il club in due realt\u00e0 societarie distinte: al \"Varese Calcio s.r.l.\" viene avocata la gestione di tutto quel che pertiene alla prima squadra, mentre le sezioni giovanili vengono lasciate alla preesistente \"Varese Calcio S.S.D. a r.l.\", che diviene una controllata della suddetta \"societ\u00e0 madre\".\nL'organigramma societario vede la conferma del direttore sportivo Alessandro Merlin, il ritorno di Marco Caccianiga nello staff delle attivit\u00e0 di base e le partenze del segretario generale Marco Bof e del responsabile del settore giovanile Roberto Verdelli (entrambi ingaggiati dalla ): gli subentrano rispettivamente Federica Bianchi e Riccardo Brandinali. La compagine azionaria del club viene allargata a due soci: lo statunitense Matt Reeser e l'elvetico Edoardo Russo, che acquistano il 10% ciascuno della societ\u00e0 controllante ForVa ed entrano nell'organigramma rispettivamente come vicepresidente e co-delegato all'area tecnica.\nDal punto di vista tecnico viene ingaggiato come allenatore l'esperto Salvatore Jacolino, coadiuvato dal vice Luca Carretto e dai confermati Ciro Improta (preparatore atletico) e Oscar Verderame (allenatore dei portieri). Si procede quindi a rinnovare drasticamente la rosa, ove gli unici confermati sono l'esperto difensore Michele Ferri, i giovani compagni di reparto Matteo Simonetto e Andrea Granzotto, il trequartista Mattia Rolando e l'attaccante Lorenzo Lercara.\nAncora in costruzione, la squadra (composta da giocatori gi\u00e0 sotto contratto e altri in prova) si raduna allo stadio Franco Ossola la mattina del 20 luglio, per poi partire alla volta del ritiro di nove giorni in quel di Ch\u00e2tillon (AO). Il debutto ufficiale avviene il 30 luglio in Coppa Italia all'Arena Garibaldi, ove al primo turno il Varese viene eliminato dal per 1-3.\nLa situazione societaria torna tuttavia ben presto a dissestarsi: il 29 agosto il direttore generale Diego Foresti, in carica da soli 40 giorni, si dimette dal proprio incarico, lamentando dissapori col vertice societario tali da rendergli impossibile lavorare in autonomia. Meno di una settimana dopo \u00e8 la volta del presidente Taddeo, che dapprima afferma l'esistenza di spinte contrarie alla sua strategia gestionale in seno al club, per poi dare egli stesso le dimissioni da tutte le cariche, motivando la scelta con la necessit\u00e0 di seguire con assiduit\u00e0 le proprie attivit\u00e0 imprenditoriali (di l\u00ec a poco tuttavia egli rilever\u00e0 da Antonio Caliendo la propriet\u00e0 del in Serie C - poi fallito). Le sue quote vengono rimesse transitoriamente al vicepresidente Basile, che resta dunque \"de facto\" da solo alla guida del club.\nProprio Basile, nei mesi autunnali, annuncia pubblicamente di non essere in grado per conto proprio di far fronte alla gestione del Varese, chiedendo pertanto l'intervento di soggetti pi\u00f9 facoltosi onde garantire la continuit\u00e0 societaria.\nPer quanto concerne l'aspetto sportivo, a dispetto degli obiettivi dichiarati di puntare alla promozione, alla prova del campionato la squadra fatica a competere, pagando in particolare uno scarso rendimento difensivo e dei portieri in particolare; il 28 novembre 2017, con i biancorossi dodicesimi nel girone A e 20 punti guadagnati (praticamente tagliati fuori dalla lotta per il vertice), Jacolino rassegna le dimissioni dalla guida della squadra, che passa in gestione al tecnico della juniores Paolo Tresoldi. L'instabilit\u00e0 societaria si riverbera sul mercato invernale, che per il Varese \u00e8 all'insegna di molte uscite e poche entrate, andando complessivamente a indebolire la rosa.\nDopo una fase di colloqui e ricerche di nuove risorse disposte a entrare in societ\u00e0, il 21 dicembre viene resa nota l'attribuzione della carica di presidente all'ex giocatore e procuratore sportivo Sauro Catellani, il quale fin da subito si impegna coi propri collaboratori nella gestione tecnica, integrando la rosa con giocatori del proprio network. Catellani (che preannuncia di essere il capofila di ulteriori investitori) tuttavia non riesce ad accordarsi con Paolo Basile per formalizzare il passaggio delle quote e il rientro dell'esposizione debitoria, che ai primi del 2018 viene stimata in oltre 450 000 euro. Lo stallo societario dunque si prolunga e si acuisce: i dipendenti restano stabilmente privi di remunerazione, la squadra perde posizioni in classifica avvicinandosi alla zona playout e deve scontare ulteriori problematiche logistiche quali un ulteriore blocco dell'utenza idrica dello stadio Franco Ossola. Il 15 febbraio, lamentando il persistere delle divergenze col gruppo di Catellani, Basile comunica di aver rinunciato alla trattativa e di aver demandato al comune di Varese, nella persona del sindaco in carica Davide Galimberti, il compito di cedere il club a titolo gratuito. Nel mentre anche altri soggetti di varia estrazione manifestano il loro interesse a subentrare nella gestione del Varese, per poi defilarsi.\nNei mesi primaverili la trattativa per la cessione viene comunque riaperta grazie alla mediazione del comune di Varese: il 2 maggio Paolo Basile firma un accordo vincolante con la realt\u00e0 societaria veicolata dai Catellani, la \"Spheres Group SA\", holding di diritto svizzero capeggiata dall'imprenditore Fabrizio Berni, che avvia contatti con i creditori e i dipendenti del club varesino onde formulare una proposta d'acquisto e di rientro delle passivit\u00e0.\nSul finire del campionato la squadra continua ad annaspare nelle zone basse della classifica, terminando la stagione regolare al terzultimo posto; i playout, giocati in gara secca esterna il 13 maggio contro l'OltrepoVoghera, vedono i biancorossi uscire sconfitti per 2-0 e retrocedere \"sul campo\" in Eccellenza per la prima volta nella loro storia. A nulla vale l'esonero di Paolo Tresoldi, che nella gara in questione viene sostituito dal direttore sportivo Alessandro Merlin e dal preparatore dei portieri Oscar Verderame.\nIl 5 giugno 2018 tutte le quote del Varese Calcio (il 20% di Paolo Basile e l\u201980% della ForVa) passano nelle mani di un nuovo soggetto denominato Varese Concept s.r.l., facente capo all'imprenditore varesino Claudio Benecchi (a sua volta veicolato dal lavoro precedentemente svolto da Fabrizio Berni), che diventa pertanto amministratore unico della societ\u00e0.\nCirca dieci giorni dopo la nuova societ\u00e0 organizza una festa pubblica allo stadio Franco Ossola, ove oltre a presentare il nuovo logo, il nuovo nome informale (che diviene \"Calcio Varese\", mentre la societ\u00e0 torna ad essere una S.S.D., semplificando l'articolazione sociale) e le nuove maglie, viene annunciato un piano triennale di sviluppo dell'attivit\u00e0 del club e di rientro delle passivit\u00e0. Il comune di Varese, pur vantando crediti per oltre 30.000 euro con la societ\u00e0, le concede una concessione ponte di un anno per l'uso dello stadio, ingiungendo per\u00f2 di saldare quanto prima i debiti, di rimuovere gli elementi mobili ed immobili installati senza autorizzazione e di svolgere la manutenzione ordinaria prescritta dalle norme sulle strutture sportive.\nNel mese di luglio vengono annunciati alcuni dei potenziali nuovi soci della propriet\u00e0: oltre a Benecchi (divenuto presidente) e Berni (in veste di collaboratore esterno) compaiono la famiglia Sabrychenko (imprenditori ucraini nel campo del private equity, legati personalmente allo stesso Berni), Luigi Malvestiti e Francesco Galotta. Nel mese di novembre si aggiunge a costoro anche il produttore cinematografico italo-tedesco Enrico Fadani.\nDopo aver vanamente tentato di farsi riammettere in Serie D, il Varese si iscrive all'Eccellenza Lombardia 2018-2019: la costruzione della squadra (dalla quale se ne vanno molti giocatori dell'annata precedente) viene affidata a Marco Ballotta (nominato responsabile d'area tecnica) e al procuratore Giuseppe Accardi, che immettono nella rosa molti elementi giovanissimi, affidando il tutto al tecnico Manuele Domenicali. La squadra, pur se gravata da penalit\u00e0 in classifica per le inadempienze dei mesi precedenti, si rivela mediamente competitiva, posizionandosi nella parte alta della classifica del proprio girone e superando con buona facilit\u00e0 i turni eliminatori di Coppa Italia regionale.\nA dicembre tuttavia la situazione inizia a precipitare: alcuni dipendenti (tra i quali lo \"storico\" magazziniere Aldo Cunati) si dimettono dagli incarichi lamentando la mancata corresponsione di stipendi e contributi. Al contempo alcuni soggetti precedentemente legati al Varese ed esposti economicamente verso di esso presentano vertenza onde rientrare dei propri crediti. Il 13 dicembre \u00e8 la volta della squadra, che per protesta dinnanzi al mancato onoramento delle spettanze proclama lo sciopero degli allenamenti: la crisi rientra l'indomani dinnanzi alle rassicurazioni offerte da Benecchi. Dieci giorni dopo il Varese riesce a vincere la fase regionale di Coppa Italia Dilettanti, battendo per 3-2 la ; il cammino in fase nazionale tuttavia si concluder\u00e0 gi\u00e0 ai gironi preliminari.\nNel gennaio 2019, in contemporanea con l'uscita di scena di Fabrizio Berni (che dichiara pubblicamente di non sentirsi pi\u00f9 utile per la causa biancorossa) e di praticamente tutti i \"potenziali soci\" da costui veicolati, Benecchi afferma di stare trattando la cessione del club a Enrico Fadani, il quale pur dichiarandosi interessato prende tempo. Nel mentre il mancato pagamento delle bollette comporta lo stacco delle utenze di elettricit\u00e0 e metano dallo stadio Franco Ossola, a fronte del quale (in aggiunta alle altre morosit\u00e0 maturate) il comune di Varese \"sfratta\" la societ\u00e0, che si ritrova cos\u00ec priva di un campo casalingo. Analogo provvedimento viene adottato per il centro sportivo di Varesello, a sua volta lasciato privo di manutenzione. Il Varese ottiene pertanto di potersi allenare al centro polisportivo di Calcinate del Pesce, mentre le gare interne vengono trasferite dapprima a Lavena Ponte Tresa e infine a Viggi\u00f9.\nL'11 gennaio la squadra, esasperata per l'evolversi della situazione e il continuo rinvio dei pagamenti, chiede nuovamente un incontro col presidente Benecchi, che nuovamente assicura il pronto saldo delle vertenze; dieci giorni dopo la societ\u00e0a emana un comunicato in tal senso, ove l'esecuzione dei versamenti viene data per certa. I bonifici per\u00f2 non arrivano, sicch\u00e9 il 7 febbraio i giocatori \"incrociano le braccia\": tre giorni dopo il Varese riesce comunque a scendere in campo contro la Castanese, mentre le successive due partite \"saltano\" a seguito della mancata presentazione dei biancorossi. Ci\u00f2 fa altres\u00ec acuire la penalizzazione in classifica della squadra, che si avvicina alla zona play-out.\nTramontata definitivamente la trattativa con Fadani (che per un certo periodo era stato indicato come pronto a saldare di tasca propria le vertenze), Benecchi riesce nuovamente a convincere i giocatori a tornare ad allenarsi: la cessione del club viene quindi proposta all'imprenditore calabrese Domenico Altomonte (che aveva gi\u00e0 collaborato col Varese in quanto azionista del maglificio Onze, fornitore tecnico dei biancorossi nel campionato di Serie B 2010-2011). I tesserati decidono di fidarsi e riprendono le attivit\u00e0, sventando il rischio di una terza mancata presentazione, che ai sensi del regolamento sarebbe costata la radiazione della squadra.\nLe trattative procedono con alti e bassi per oltre tre mesi, finch\u00e9 il 1\u00ba aprile, nel corso di una conferenza stampa congiunta, Altomonte, il socio Roberto Sorrentino e Benecchi affermano di essere pronti per il \"closing\" e di aver ottenuto il supporto di una societ\u00e0 attiva nella grande distribuzione organizzata, che a loro dire aveva precedentemente tentato di rilevare la ; a stretto giro il patron di quest'ultima, Franco Fedeli, smentisce tuttavia l'esistenza di alcuna trattativa in tal senso.\nIl successivo 9 aprile anche Altomonte si tira per\u00f2 indietro, adducendo a motivo la scoperta di nuove criticit\u00e0 economico-amministrative non adeguatamente comunicate in precedenza. A questo punto, sebbene Benecchi continui a professarsi ottimista sulle possibilit\u00e0 di salvare il club (che effettivamente riesce in un paio di circostanze a non essere dichiarato insolvente dal Tribunale varesino), i giocatori sospendono definitivamente gli allenamenti, pur accettando di giocare le ultime partite stagionali. Il girone viene concluso inizialmente all'ottavo posto con 39 punti (sarebbero stati 43 senza penalit\u00e0), poi ulteriormente ridotti a 32 (con retroposizionamento in dodicesima piazza) a stagione terminata.\nLa crisi societaria non trova soluzione, sicch\u00e9 in data 12 agosto 2019 il Tribunale di Varese decreta il fallimento della S.S.D. Varese Calcio (ormai quiescente poich\u00e9 non iscritta ad alcun campionato) e la affida al curatore Dario Radice. Il 6 febbraio 2020, all'udienza di esame dello stato passivo, viene rivelato che i debiti societari erano superiori a 600.000 euro. Nel dicembre 2020 i marchi sociali del periodo 2015-2019 e parte dei beni mobili del club (tra cui diversi trofei) vengono battuti all'asta e acquistati da una societ\u00e0 di Roma.\nIl Citt\u00e0 di Varese.\nPer la stagione 2019-2020 nessun club si iscrive ai campionati FIGC proclamando formale continuit\u00e0 con la tradizione sportiva biancorossa, che pertanto registra la prima completa \"battuta d'arresto\" dopo diversi decenni. Preso atto di ci\u00f2, alcune personalit\u00e0 storicamente legate al calcio varesino provvedono (in maniera separata tra di loro) a costituire due societ\u00e0 finalizzate a non disperdere il patrimonio cittadino in tale sport: da un lato sorge cos\u00ec la societ\u00e0 giovanile \"Accademia Varese\" (patrocinata tra gli altri dalle ex \"bandiere\" Sean Sogliano, Neto Pereira e Bruno Limido), con sede a Calcinate del Pesce, mentre nei campionati federali si registra l'adesione dell\"Associazione Sportiva Dilettantistica Citt\u00e0 di Varese\", basata all'ex Varesello delle Bustecche, che in quanto club di nuova fondazione parte dalla Terza Categoria provinciale, vincendo il proprio girone (anzitempo, a causa del blocco ai campionati dilettantistici dovuto all'epidemia di Coronavirus) e ottenendo cos\u00ec il diritto alla promozione in Seconda Categoria. Nel luglio 2020, beneficiando di una norma che consente la fusione anche tra societ\u00e0 calcistiche con una sola stagione di attivit\u00e0 (laddove prima ne servivano due), il Citt\u00e0 di Varese si accorda con il di Busto Arsizio (neopromosso in Serie D, ma intenzionato a cessare l'attivit\u00e0) per rilevarne il titolo sportivo e accedere cos\u00ec al massimo campionato dilettantistico italiano."}
{"id": "2325631", "revid": "729019", "url": "https://it.wikipedia.org/wiki?curid=2325631", "title": "Focke-Wulf Fw 300", "text": "Il Focke-Wulf Fw 300 era un quadrimotore ad ala bassa progettato dall'azienda tedesca Focke-Wulf Flugzeugbau GmbH negli anni quaranta il cui prototipo non riusc\u00ec mai ad essere terminato.\nSviluppato sulle esperienze dal precedente Fw 200 \"Condor\", e come questo inizialmente progettato per l'uso civile, si proponeva di migliorare ulteriormente le capacit\u00e0 del \"Condor\" per essere utilizzato sulle future rotte commerciali transoceaniche."}
{"id": "2325632", "revid": "287204", "url": "https://it.wikipedia.org/wiki?curid=2325632", "title": "Nicol\u00f2 Sagri", "text": " \nVita.\nLe scarne informazioni su Nicol\u00f2 Sagri si ricavano principalmente dalla \"Storia di Raugia\" di padre Serafino Razzi, un domenicano fiorentino trasferitosi nella citt\u00e0 dalmata. L'anno e il luogo della morte sono invece desunti dalla \"Descrizione delle origini e genealogie dei cittadini di Ragusa che furono in offitio della confraternita di Sant'Antonio\", composto dallo stesso Nicol\u00f2 Sagri ma dato alle stampe dopo la sua morte dal fratello Giovanni Maria. Nella prefazione a quest'opera si dice che la famiglia Sagri - originaria della Bosnia - si era trasferita a Ragusa per dedicarsi si commerci marittimi, raggiungendo un'agiata posizione.\nIl Sagri fu senz'altro un uomo di vasta esperienza marinara, e dall'esame dei suoi scritti si ricava pure una certa padronanza in materia filosofica ma soprattutto una profonda conoscenza dell'astronomia, sia teorica che osservativa. Egli stesso attesta di aver predilezione per questi studi, coltivato con la lettura degli \"autori antichi\", e in modo particolare del \"principe di tutti gli altri Tolomeo Alessandrino\".\nL'indicazione come luogo di morte di Manfredonia fa pensare ai frequenti contatti fra la Puglia e la dirimpettaia Repubblica di Ragusa: si pu\u00f2 ipotizzare quindi al trasferimento temporaneo del Sagri nelle coste italiane, a seguito di un viaggio per affari o per studio.\nOpere.\nL'opera per la quale il Sagri \u00e8 rimasto nella storia dell'astronomia e della navigazione fu i \"Ragionamenti sopra le variet\u00e0 de i flussi et riflussi del mare Oceano occidentale. Fatti da Andrea di Noblisia, Pedotto Biscaino, et Vicenzo Sabici Nocchiero, et Ambrosio di Goze, Ragusei; Raccolti da Nicolo Sagri, et in un Dialogo dall'istesso ridotti, Diviso in due parti, ad utilit\u00e0 di ciascuno Navigante\" (Venezia, appresso Domenico e Gio. Battista Guerra fratelli, 1574), pubblicato anch'esso postumo per opera del fratello Giovanni Maria, con un'introduzione di quest'ultimo.\nI \"Ragionamenti\" vennero citati dal Patrizi nella \"Nova de Universis Philosophia\" (1591) e dal Riccioli nell\"'Almagestum Novum\" (1651), che riporta una carta delle altezze e delle ore delle maree in vari siti del mondo, redatta dal Sagri. Tale carta documenta anche l'accuratezza delle osservazioni effettuate dal Sagri anche in Inghilterra e nelle Fiandre.\nAlcune delle idee del Sagri sulle maree ebbero una vasta fortuna e godettero di ampia diffusione. In particolare, egli fu uno dei primi a rilevare una connessione fra la distanza, l'angolo di inclinazione lunare e la variazione dell'intensit\u00e0 e del periodo della marea. Ai fini dell'effetto della marea, il Sagri mette in relazione la declinazione solare e quella lunare, pur distinguendo lo spostamento in gradi della luna sulla linea centrale della sua declinazione dallo spostamento analogo, sulla medesima linea, compiuto dal sole. In ambedue i casi tale spostamento equivale ad una variazione della loro rispettiva distanza nei confronti della terra, che si traduce in una maggiore o minore efficacia attrattiva, per quanto riguarda la luna, e calorica, per quanto riguarda il sole.\nIn questo modo, seppur implicitamente e non in base ad un calcolo esatto, viene presupposta la retrogradazione dei nodi della luna e cio\u00e8 quanto questa si discosta dalla linea mediana. Tale spostamento compiuto dal pianeta in un mese equivale pressappoco allo stesso spostamento effettuato dal sole in un intero anno. I periodi delle maree dipendono quindi dai movimenti congiunti della luna e del sole, che provocano i livelli massimi nei cicli corrispondenti alla \"congiunzione\" e alla \"opposizione\".\nIn base a tale teoria, il Sagri ipotizza la circostanza che qualora la luna si trovasse \"all'opposto dell'auge del periciclo\" (vale a dire al suo perigeo, in posizione retrograda), e il sole si trovasse \"all'opposto dell'auge del suo eccentrico, vale a dire al suo perigeo, avendo entrambi declinazione zero le acque marine raggiungerebbero il massimo in qualsiasi accrescimento\". In base ai calcoli, questa circostanza si verificherebbe ogni 1600 anni, ed \u00e8 coerente con le moderne teorie astronomiche sulle maree.\nQualche altra ipotesi sostenuta dal Sagri non trov\u00f2 unanimi consensi: in particolare la descrizione del fenomeno della marea agli antipodi.\nIdentificazione nazionale.\nPer secoli la questione della nazionalit\u00e0 di Nicol\u00f2 Sagri non venne mai sollevata. Alla fine del XIX secolo - sull'onda del movimento \"illirico\" che considerava la Dalmazia come territorio \"nazionalmente croato\", il Sagri venne identificato come \"etnicamente croato\". Il suo nome venne quindi traslitterato inizialmente in \"Nikola Sagri\", ed in seguito in \"Nikola Sagroevi\u0107\". Alcuni utilizzano invece il doppio cognome: \"Nikola Sagroevi\u0107-Sagri\" (o all'inverso \"Nikola Sagri-Sagroevi\u0107\")."}
{"id": "2325641", "revid": "23594989", "url": "https://it.wikipedia.org/wiki?curid=2325641", "title": "Compos sui", "text": ""}
{"id": "2325650", "revid": "6923", "url": "https://it.wikipedia.org/wiki?curid=2325650", "title": "Mercatone Uno (ciclismo 1997-2003)", "text": "La Mercatone Uno \u00e8 stata una squadra maschile italiana di ciclismo su strada, attiva tra i professionisti fra il 1997 e il 2003.\nNascita e storia della squadra sono legate indissolubilmente alla figura di Marco Pantani, scalatore protagonista dei Grandi Giri a tappe negli anni Novanta e primi anni Duemila, giunto all'apice del successo nel 1998, con la conquista della \"doppietta Giro-Tour\". La squadra, che ebbe fra i team manager Giuseppe Martinelli, Marino Amadori e Davide Boifava, rivinse poi il Giro d'Italia nel 2000 con Stefano Garzelli.\nSponsor principale nelle sette stagioni di attivit\u00e0 fu Mercatone Uno, catena italiana di negozi di elettrodomestici diretta da Romano Cenni. Nel 2003 si aggiunse come co-sponsor l'azienda vinicola Scanavino, mentre negli anni precedenti la squadra aveva usufruito della partnership di Albacom, oltre che della Bianchi, fornitrice delle biciclette dal 1998 al 2001.\nStoria.\nOrigini.\nNel 1962 Romano Cenni, imprenditore e fondatore del Mercatone Germanvox, entr\u00f2 nel ciclismo sponsorizzando una nuova societ\u00e0, il \u00abGruppo Sportivo Victoria Germanvox\u00bb. Nella seconda met\u00e0 degli anni '60, la squadra approcci\u00f2 l'attivit\u00e0 professionistica come Germanvox-Wega, portando in organico, tra gli altri, Vito Taccone e Ole Ritter.\nAnni pi\u00f9 tardi, tra il 1992 e il 1995, un'altra squadra ciclistica denominata Mercatone Uno, divenuta poi Saeco, fu attiva nel circuito con licenza di San Marino.\n1997: il ritorno alle corse e il podio al Tour.\nNel 1997, dopo una pausa di un anno, la squadra Mercatone Uno torn\u00f2 alle corse. La nuova squadra nacque per volere del patron Romano Cenni e di Luciano Pezzi, gi\u00e0 gregario di Fausto Coppi e direttore sportivo di Felice Gimondi. La formazione era stata pensata perlopi\u00f9 come una sorta di selezione dell'Emilia-Romagna e costruita appositamente attorno allo scalatore Marco Pantani per far bene nei grandi giri. Pantani, di rientro da un anno di inattivit\u00e0 per via di un grave infortunio occorsogli alla fine del 1995, ritrov\u00f2 gran parte dei compagni che aveva avuto fino all'anno precedente in Carrera Jeans, tra i quali Massimo Podenzana e Marcello Siboni, ai quali si aggiunsero l'amico ed esperto scalatore Roberto Conti, Beat Zberg e il neo-professionista Stefano Garzelli. Anche il dirigente Giuseppe Martinelli, legato al capitano dalla precedente esperienza in Carrera, fu parte del progetto, mentre l'altro mentore di Pantani, Davide Boifava, cre\u00f2 la Asics-CGA. Le biciclette erano fornite dalla Wilier Triestina, mentre il bacino di sponsor, primo fra tutti Mercatone Uno, attingeva dalla Romagna, a rinforzare l'idea di una squadra molto radicata nel territorio.\nLa stagione inizi\u00f2 bene: il velocista Mario Traversoni trionf\u00f2 nella settima tappa della Tirreno-Adriatico. Anche Marco Pantani, atteso con grande interesse dal pubblico, figur\u00f2 positivamente in tutte le corse di inizio anno; perci\u00f2, pur tra le perplessit\u00e0 di un ritorno alle gare quanto mai difficile, si present\u00f2 con ambizioni di classifica al Giro d'Italia, grande obiettivo di stagione. Nonostante qualche primo segnale sugli Appennini, fu vittima di un nuovo infortunio nella tappa con arrivo a Cava de' Tirreni. Pantani non riusc\u00ec a rientrare in gruppo e concluse la tappa con estrema fatica, scortato al traguardo dai compagni di squadra; una volta in ospedale, gli fu diagnosticata la lacerazione di un centimetro nelle fibre muscolari della coscia sinistra, che lo costrinse ad abbandonare la corsa. Gli subentr\u00f2 come capitano Stefano Garzelli, che chiuse terzo in classifica scalatori e ottavo in generale, ma staccatissimo dal vincitore Ivan Gotti.\nLa risonanza magnetica cui Pantani si sottopose qualche giorno pi\u00f9 tardi espresse un verdetto pi\u00f9 benigno, che gli permise di recuperare abbastanza velocemente e tornare in sella alla bici gi\u00e0 al Giro di Svizzera, con l'obiettivo di saggiare la gamba in vista del Tour de France.\nIn Francia, a dispetto di vari contrattempi e del ritardo di condizione legato al nuovo imprevisto fisico, Pantani riusc\u00ec comunque a piazzarsi tra i primi tre in entrambe le tappe pirenaiche, con arrivi in quota a Loudenvielle e Andorra la Vella, per poi vincere due delle tre tappe alpine del programma, con arrivo rispettivamente all'Alpe d'Huez e Morzine. Il ritardo accumulato nelle prove contro il tempo e nella sciagurata tappa di Courchevel (nella quale fu pesantemente condizionato da una fastidiosa bronchite), si sarebbe per\u00f2 rivelato determinante al termine della corsa: in classifica finale, il capitano della Mercatone fu terzo, preceduto da Jan Ullrich, vicecampione uscente, e l'idolo di casa Richard Virenque. In quello stesso Tour vinse una tappa anche Mario Traversoni.\nAltre vittorie di rilievo in stagione arrivarono da Beat Zberg, trionfatore alla Coppa Placci, e da Sergio Barbero al Giro di Toscana.\n1998: la tripletta Giro d'Italia - Tour de Suisse - Tour de France.\nIl 1998 l'obiettivo fu rivolto nuovamente al Giro d'Italia: il team lavor\u00f2 sin dall'inizio della stagione con il proposito di portare Pantani al riscatto. La squadra romagnola inizi\u00f2 una collaborazione con la storica azienda produttrice di biciclette Bianchi, che divenne anche il secondo sponsor della squadra (rinominata, appunto, Mercatone Uno-Bianchi). L'organico si arricch\u00ec degli arrivi di Fabiano Fontanelli (gi\u00e0 vincitore di una tappa al Giro d'Italia 1997 tra le fila della dismessa MG Boys-Technogym), Riccardo Forconi dalla Amore &amp; Vita, Marco Fincato dalla Roslotto e di Marco Velo, forte cronoman abile anche in salita, in arrivo dalla Brescialat, tutti futuri gregari nelle imprese di Pantani. Nell'area tecnica della Mercatone arriv\u00f2 anche Orlando Maini, gi\u00e0 direttore sportivo di Pantani ai tempi del Giro d'Italia dilettanti.\nRispetto all'anno precedente, Pantani riusc\u00ec a imporsi gi\u00e0 ai principi della stagione: alla Vuelta a Murcia, corsa invernale al tempo piuttosto importante, dom\u00f2 l'arrivo allo sprint ristretto sul Morr\u00f3n de Totana (dove nel 1997 era stato secondo), chiudendo al terzo posto in classifica generale, dietro Aleksandr Vinokurov e Alberto Elli. Diede buoni segnali anche al Giro del Trentino, dove rivaleggi\u00f2 con i migliori, e si present\u00f2 in buone condizioni al Giro d'Italia.\nAi nastri di partenza del Giro d'Italia, il principale rivale del Pirata era considerato Alex Z\u00fclle, detto la \"Talpa svizzera\", passista esperto, ma abile anche in salita, nonch\u00e9 specialista delle gare a cronometro. Per evitare di perdere secondi preziosi lungo le tappe di un percorso che poco esaltava le sue caratteristiche, Pantani decise di andare all'attacco in qualsiasi frazione presentasse delle minime variazioni altimetriche. Tuttavia, in assenza di pendenze rilevanti, lo svizzero lo controll\u00f2 pressoch\u00e9 sempre. Pur movimentando molto la corsa, il Pirata fin\u00ec perci\u00f2 per guadagnare qualche secondo sul suo principale avversario soltanto nell'arrivo in salita dell'undicesima frazione, Macerata-San Marino (quando fu 2\u00b0, dietro ad Andrea No\u00e8) e nell'arrivo a Piancavallo, dove vinse la tappa in condizioni atmosferiche di caldo torrido, issandosi al secondo posto in classifica generale.\nStaccato di circa tre minuti e mezzo da Z\u00fclle nella cronometro del 31 maggio attraverso la citt\u00e0 di Trieste e con ormai poche occasioni a disposizione per riscrivere la classifica, il Pirata stravolse la classifica nelle tre tappe alpine previste dal programma: il 2 giugno, in occasione della frazione di Selva di Val Gardena, attacc\u00f2 sulla Marmolada e arriv\u00f2 secondo al traguardo, appaiato allo scalatore Giuseppe Guerini, coautore con lui di una lunga fuga. Scalzato il rivale dalla testa della classifica e conquistata la maglia rosa, all'indomani il romagnolo allung\u00f2 ancora sullo svizzero e controll\u00f2 il pi\u00f9 diretto rivale, Pavel Tonkov, nella tappa vinta da quest'ultimo allo sprint sotto il traguardo dell'Alpe di Pampeago. Decisiva si sarebbe rivelata la frazione di Plan di Montecampione, il 4 giugno: con un Z\u00fclle ormai alla deriva e staccato di pi\u00f9 di mezz'ora, Pantani attacc\u00f2 ripetutamente Tonkov, che fin\u00ec per mollare la presa a due chilometri dall'arrivo, pagando un ritardo di circa un minuto. Con un'ottima prova nella cronometro finale Mendrisio-Lugano (nella quale colse il 3\u00ba posto), Pantani mantenne la maglia rosa e concluse primo in classifica, portando a casa anche la maglia verde dedicata ai migliori scalatori (nell'occasione, super\u00f2 Jos\u00e9 Jaime \"Chepe\" Gonz\u00e1lez) e arrivando secondo nella classifica a punti, dietro a Mariano Piccoli. Anche Fabiano Fontanelli port\u00f2 a casa una tappa, grazie all'affermazione sul traguardo di Asiago, mentre l'esperto Massimo Podenzana fu undicesimo in generale.\nAl Giro di Svizzera, fu invece dominatore Stefano Garzelli. Dopo un Giro d'Italia sfortunato, in cui aveva rimediato un infortunio, il giovane atleta di Varese si riprese in tempo per la kermesse svizzera e conquist\u00f2 per distacco la quarta tappa con arrivo a Lenzerheide, che partiva proprio dalle strade di casa sua. Si riconferm\u00f2 all'indomani, ipotecando di fatto il successo finale, grazie ai 53 secondi di distacco inflitti in generale all'ex compagno di squadra Beat Zberg.\nIn quegli stessi giorni, Pantani aveva interrotto totalmente gli allenamenti per godersi il successo del Giro. Il Pirata, che non voleva proseguire la stagione delle Grandi Corse, cambi\u00f2 repentinamente idea a due settimane dall'inizio del Tour de France, quando venne a mancare Luciano Pezzi, cui era molto legato. Presentatosi con pochi km nelle gambe alla \"Grande Boucle\", accumul\u00f2 nelle prime sette tappe un ritardo di quasi 5' dal favorito in maglia gialla Jan Ullrich, che si era invece preparato in modo molto pi\u00f9 sistematico. Con il passare dei giorni, per\u00f2, Pantani ritrov\u00f2 la miglior condizione e recuper\u00f2 terreno, cominciando dalle tappe in programma sui Pirenei: colse dapprima il secondo posto nella tappa Pau-Luchon (attaccando nella discesa del col de Peyresourde) e poi stacc\u00f2 tutti a Plateau de Beille. Questi due assoli gli permisero di dimezzare il suo svantaggio e issarsi al quarto posto nella generale. Durante la quindicesima frazione, che andava da Grenoble a Les Deux Alpes, avvenne la svolta: il Pirata and\u00f2 all'attacco da lontano sul Col du Galibier, a circa 50 km dal traguardo, nonostante le difficili condizioni atmosferiche di pioggia e freddo gelido. Ullrich - mal alimentatosi e spossato dal freddo pungente - and\u00f2 in crisi irreversibile; il Pirata ne approfitt\u00f2 e conquist\u00f2 il traguardo finale in solitaria, infliggendo quasi nove minuti di svantaggio all'arrivo al campione in carica. Fatta sua la maglia gialla, da quel momento Pantani controll\u00f2 bene Ullrich sia nella tappa alpina di Albertville, sia nella cronometro di Le Creusot, portando la maglia gialla fino agli Champs-\u00c9lys\u00e9es, a dispetto dei numerosi scioperi di ciclisti nati in reazione all\"'affaire\" Festina, lo scandalo doping che sconvolse quell'edizione della corsa e che rischi\u00f2 di bloccarla prima dell'arrivo a Parigi.\nNell'agosto 1998, Pantani capitalizz\u00f2 la vittoria del Tour, conquistando la classifica generale dell'\u00c0 travers Lausanne, dinanzi a un pubblico stimato in oltre 30.000 persone. A completare un'annata memorabile, la vittoria di Marco Velo ai Campionati italiani di ciclismo su strada nella prova a cronometro.\n1999: dal possibile trionfo al Giro al ritiro di Pantani.\nDopo i trionfi del 1998 nei giri a tappe pi\u00f9 prestigiosi, la Mercatone Uno si pose l'obiettivo di riconfermarsi ai vertici del ciclismo mondiale. La preparazione fu orientata al Giro d'Italia, disegnato dopo tanti anni sulle caratteristiche fisiche e atletiche di Marco Pantani, ma anche sulla Vuelta e su altre gare di un giorno o corse a tappe pi\u00f9 brevi. Fu data, dunque, fiducia al blocco di corridori capaci di portare al successo, tra la primavera e l'estate dell'anno precedente, Stefano Garzelli e soprattutto il capitano Pantani. Tra i pochi cambiamenti di casacca, quello dello sprinter Traversoni, che pass\u00f2 alla Saeco di Mario Cipollini, e gli innesti di elementi d'esperienza come Michele Coppolillo e soprattutto Enrico Zaina, scalatore puro e gi\u00e0 secondo al Giro d'Italia del 1996.\nGli uomini di punta della squadra dimostrarono di essere gi\u00e0 in un ottimo stato di forma per le prime corse della stagione.\nGarzelli vinse allo sprint il Gran Premio Miguel Indurain e la quarta tappa alla Vuelta al Pa\u00eds Vasco, confermandosi competitivo anche in questo tipo di arrivi, e conquist\u00f2 un terzo posto finale alla Tirreno-Adriatico; Fontanelli trionf\u00f2 nella quinta semitappa della Setmana Catalana de Ciclismo. Pantani fece ancora meglio: replic\u00f2 il successo dell'anno prima nell'arrivo in salita della Vuelta a Murcia (stavolta collocato al Collado Bermejo) e si aggiudic\u00f2 anche la classifica finale della kermesse. Addirittura nella Milano-Sanremo attacc\u00f2 sulla salita della Cipressa e, pur dovendo far i conti col vento contrario, prov\u00f2 fino all'ultimo a vincere, pur su di un percorso poco adatto alle sue caratteristiche da scalatore (nell'occasione, Garzelli fu quarto). In generale, il Pirata si dimostr\u00f2 pimpante per tutta la primavera, destando ottime impressioni in diverse delle gare propedeutiche alle principali corse a tappe della stagione, quali la Setmana Catalana, nella quale colse un successo parziale in salita, e il Giro del Trentino, al termine del quale si piazz\u00f2 terzo a soli 7\" dal vincitore Paolo Savoldelli.\nPantani conferm\u00f2 le buone sensazioni anche nel successivo Giro d'Italia, obiettivo primario della sua stagione: diversamente dai due anni precedenti, non sfigur\u00f2 mai a cronometro e gi\u00e0 sugli Appennini diede prova di notevole brillantezza, giungendo quarto al traguardo nella tappa del Monte Sirino e ottenendo la maglia rosa nell'accidentata frazione con arrivo al Gran Sasso d'Italia, vinta per distacco. Perse poi il simbolo del primato nella frazione a cronometro che attraversava Ancona, ma torn\u00f2 a vestire ben presto di rosa, distaccando sul Colle Fauniera il suo rivale capoclassifica, Laurent Jalabert. Nella successiva tappa con arrivo al Santuario di Oropa, dopo un salto di catena occorsogli ai piedi della salita, riusc\u00ec con l'aiuto della sua squadra a superare l'iniziale difficolt\u00e0 e recuperare uno per uno tutti gli avversari che lo avevano attaccato, arrivando in solitaria al traguardo di Oropa. Nelle successive tappe prealpin, il Pirata controll\u00f2 soprattutto i suoi avversari pi\u00f9 agguerriti, quali Jalabert e Savoldelli. Arriv\u00f2, cos\u00ec, al massimo della forma a giocarsi la vittoria finale nel trittico di tappe alpine, per le quale era da pi\u00f9 parti dato per favorito. Vinse all'Alpe di Pampeago, mettendo circa 3' tra s\u00e9 e il diretto inseguitore Savoldelli e balzando addirittura in testa alla classifica della maglia ciclamino, generalmente appannaggio dei velocisti. Nella tappa seguente, nonostante i piani di squadra fossero conservativi, gli scatti tentati da due uomini di classifica quali Laurent Jalabert e Gilberto Simoni lo indussero a sferrare un micidiale contrattacco, che lo port\u00f2 a transitare per primo sul traguardo di Madonna di Campiglio, con almeno un minuto di vantaggio su tutti i suoi principali inseguitori, e a rinsaldare anche la leadership della classifica scalatori, non senza malumori tra i corridori. Alla vigilia dell'ultima tappa di montagna, peraltro a lui estremamente congeniale, sembrava che nessuno ormai potesse sfilargli la vittoria finale: il Pirata era, infatti, primo in classifica con 5'38\" sul secondo, Paolo Savoldelli (in netto calo di forma gi\u00e0 dalla tappa di Pampeago), e 6'12\" su Ivan Gotti, che non era mai riuscito a staccarlo dall'inizio del Giro.\nLe cose cambiarono per Pantani proprio il 5 giugno a Madonna di Campiglio: alle ore 10:10 locali, furono resi pubblici i risultati dei consueti controlli, svolti dai medici dell'UCI in quella stessa mattinata sugli atleti di classifica. Tali test riscontravano nel sangue di Pantani una concentrazione di globuli rossi superiore al consentito: il valore di ematocrito rilevato al romagnolo era infatti del 51,8%, di poco superiore al margine di tolleranza dell'1% sul limite massimo consentito dai regolamenti, 50%. Nell'occasione, pur non risultando positivo a un controllo antidoping, Pantani fu legittimamente escluso dalla Corsa Rosa \"a scopo precauzionale\" (come in uso dire al tempo): sulla base dei regolamenti sportivi da poco introdotti a tutela della salute dei corridori, avrebbe dovuto ripresentarsi dopo 15 giorni a Losanna a effettuare un controllo per verificare l'abbassamento dei livelli e avere il via libera a riprendere le corse.\nAlla notizia dell'esclusione, la squadra del Pirata si ritir\u00f2 in blocco dal Giro. Paolo Savoldelli, nonostante fosse subentrato al primo posto in classifica, rifiut\u00f2 di indossare la maglia rosa alla partenza della tappa del Mortirolo, rischiando una squalifica. L'ultima e decisiva frazione di montagna fu poi vinta dallo spagnolo Roberto Heras, mentre la maglia pass\u00f2 a Ivan Gotti, che all'indomani a Milano fu incoronato vincitore del Giro per la seconda volta in carriera Pantani, che inizialmente non aveva nel mirino il successivo Tour de France, dopo voci di un possibile ritiro dall'attivit\u00e0, rinunci\u00f2 comunque a proseguire la stagione, anche se la sospensione di quindici giorni comminatagli glielo avrebbe consentito e nonostante l'incitamento del suo direttore sportivo, Giuseppe Martinelli, convinto che una vittoria alla \"Grande Boucle, alla\" Vuelta o ai Campionati del mondo di Verona avrebbe fugato ogni polemica sul Pirata.\nAl successivo Tour de France, la Mercatone Uno and\u00f2 senza Pantani e si aggiudic\u00f2 una tappa e un secondo posto con Dmitrij Kony\u0161ev. In stagione, nonostante la delusione del Giro, arrivarono per la squadra numerose vittorie nelle classiche italiane: Giro dell'Appennino con Simone Borgheresi, Tre Valli Varesine e Giro del Lazio con Sergio Barbero, Giro di Romagna con Roberto Conti, Coppa Sabatini con lo stesso Kony\u0161ev, oltre al bis di Marco Velo nella prova a cronometro dei Campionati italiani.\n2000: il ritorno di Pantani e la vittoria al Giro con Garzelli.\nNel periodo successivo ai fatti di Madonna di Campiglio, braccato dai media e in preda a una forte depressione, Pantani era rimasto a lungo chiuso in casa, allontanandosi dal ciclismo e cadendo nella spirale della cocaina. Sebbene il Pirata fosse atteso da tutti al grande ritorno e avesse messo addirittura in preventivo una partecipazione a tutti e tre i Grandi Giri, all'inizio del 2000 il suo malessere fu palese fin dal ritiro organizzato dalla Mercatone Uno alle Isole Canarie e si tradusse in una serie di forfait nelle principali gare di avvicinamento al Giro d'Italia. La sua preparazione si fece via, via frammentata, fino a diventare inesistente. Nel marzo del 2000, con una lettera aperta, annunci\u00f2 di volersi allontanare a tempo indeterminato dalle corse.\nCon Pantani fuori a tempo indeterminato, nella prima parte di stagione arrivarono i successi di Fontanelli nella quinta tappa della Settimana Ciclistica Internazionale, di Garzelli nella quarta tappa della Settimana Ciclistica Lombarda e di Simone Borgheresi, che vinse una tappa e la classifica generale del Giro del Trentino. Quando a primavera inoltrata il Pirata sembr\u00f2 in grado di superare il problema della dipendenza da cocaina per partecipare all'imminente Giro d'Italia, ci si rese presto conto che la sua condizione fisica non fosse adatta a una competizione cos\u00ec dura. Ormai alla Mercatone Uno si pensava a un Giro senza Pantani e i nove posti destinati al team romagnolo erano stati cos\u00ec assegnati: l'emergente Stefano Garzelli promosso con i gradi di capitano e, dietro di lui, una batteria di gregari composta da Daniele De Paoli, Marco Velo, Enrico Zaina, Ermanno Brignoli, Simone Borgheresi, Riccardo Forconi, Fabiano Fontanelli e Massimo Podenzana. A pochi giorni dal via, quest'ultimo fu escluso per far posto proprio a Pantani.\nLa prova del Pirata in quel Giro non fu all'altezza delle precedenti edizioni, e ci\u00f2 per via di una condizione non ottimale, che comportava grande difficolt\u00e0 del romagnolo nel reggere il passo dei migliori in salita, come nel caso della tappa con arrivo all'Abetone. Pantani torn\u00f2 ai suoi livelli nella sola tappa Saluzzo-Brian\u00e7on, che prevedeva l'ascesa al Colle dell'Izoard, montagna del Tour de France prestata per esigenze organizzative al Giro d'Italia: rimasto inizialmente staccato sulla salita del Colle dell'Agnello, rientr\u00f2 sui migliori proprio sull'Izoard e lavor\u00f2 da gregario per il suo capitano, rispondendo agli attacchi di Francesco Casagrande e, soprattutto, Gilberto Simoni, mantenendo un'andatura insostenibile per loro, cos\u00ec da neutralizzarli e fiaccarne la resistenza. Una volta scortato il capitano Garzelli al Gran Premio della Montagna, si gett\u00f2 a capofitto nella discesa di Brian\u00e7on, cogliendo un secondo posto di tappa importante per il morale. La tappa fu cruciale per l'esito della corsa: Garzelli, infatti, che aveva trionfato il giorno prima nella diciottesima tappa con arrivo in quota a Prato Nevoso, riusc\u00ec a non perdere terreno dai due principali avversari in generale e, addirittura, a ipotecare la vittoria finale a danno di Francesco \"Nando\" Casagrande grazie a un'ottima performance nella successiva cronoscalata del Sestriere.\nIl varesotto torn\u00f2 poi a difendere il Tour de Suisse vinto l'anno prima, ma riusc\u00ec a conquistare solamente l'ottava tappa con arrivo a La Punt.\nPur non ancora brillantissimo, Pantani invece affront\u00f2 il successivo Tour de France con buon entusiasmo, stimolato dal possibile scontro in salita con Lance Armstrong (gi\u00e0 primo nel 1999 e futuro vincitore incontrastato delle seguenti edizioni - vittorie tutte poi revocategli per doping). Il Pirata rimedi\u00f2 cinque minuti di ritardo nella prima settimana e altri cinque sui Pirenei. Si riscatt\u00f2 tre giorni pi\u00f9 tardi, il 13 luglio, nella tappa del Mont Ventoux: dopo aver faticato a tenere il ritmo dei migliori nelle fasi iniziali della salita, recuper\u00f2 il gruppo di testa e and\u00f2 via, tagliando per primo il traguardo, appaiato ad Armstrong. Il recupero di Pantani continu\u00f2 sulle salite alpine: il 15 luglio, dopo aver battagliato con Armstrong sull'Izoard, il corridore di Cesenatico allung\u00f2 nell'ultimo strappo che portava a Brian\u00e7on e fu terzo al traguardo.\nGalvanizzato da una classifica notevolmente migliorata, Pantani si ripet\u00e9 ancora all'indomani, nella tappa con arrivo a Courchevel 2000: scattato a 16km dall'arrivo, negli ultimi 5 riattacc\u00f2 gli ultimi superstiti e fece il vuoto, staccando nettamente Armstrong e vincendo la tappa. Sesto in classifica generale, ma con ancora nove minuti da recuperare sulla maglia gialla, all'indomani Pantani cre\u00f2 scompiglio nel gruppo, cercando un complicato assalto alla maglia gialla, iniziato a pi\u00f9 di 130km dal traguardo. Dopo un lungo inseguimento, il suo tentativo fu riassorbito ai piedi della quinta e ultima montagna di giornata, a causa di un'eccessiva improvvisazione dell'azione e della scarsa collaborazione dei suoi colleghi di fuga. Pur mandando in difficolt\u00e0 Armstrong, Pantani (che, per non perdere secondi, si era anche mal alimentato) and\u00f2 in crisi per l'enorme sforzo profuso e, in preda alla dissenteria, transit\u00f2 a 13'44\" dal vincitore di tappa, Richard Virenque. All'indomani annunci\u00f2 il ritiro dalla corsa.\nIl Tour di quell'anno fu l'ultimo che vide ai nastri di partenza Marco Pantani, la cui squadra nelle successive edizioni non sarebbe pi\u00f9 stata invitata dal patron della kermesse, Jean-Marie Leblanc: a suo dire, infatti, il Pirata non avrebbe offerto sufficienti garanzie di competitivit\u00e0.\nQuanto alle altre vittorie, in stagione Marco Velo si conferm\u00f2 per la terza e ultima volta campione italiano a cronometro.\n2001: la lenta discesa.\nCon il passaggio di Stefano Garzelli alla Mapei-Quick Step, la Mercatone Uno si ritrov\u00f2 orfana di un importante punto di riferimento, che aveva sopperito ottimamente alla mancanza di brillantezza di Pantani nelle corse a tappe del 2000. Salut\u00f2 anche Enrico Zaina, prezioso gregario di Pantani nelle salite di Giro e Tour.\nIl clima in squadra si fece inoltre via, via pi\u00f9 pesante, a causa di numerose indagini avviate da varie Procure nei confronti del Pirata, che si ritrov\u00f2 imputato in un processo per frode sportiva intentato nei suoi confronti per fatti risalenti alla Milano-Torino del 1995 (la gara nella quale si era gravemente infortunato, rimanendo fermo un anno). Sotto i peggiori auspici, partecip\u00f2 al Giro d'Italia 2001, durante il quale fatic\u00f2 oltremodo e si ritir\u00f2 prima della 19\u00aa tappa. La Mercatone Uno, che aveva perso il diritto a partecipare ai Grandi Giri per via di un peggioramento nel ranking mondiale, non ottenne un invito al Tour de France 2001, ufficialmente per mancanza di \"garanzia di risultati\". L'invito arriv\u00f2 invece dagli organizzatori della Vuelta a Espa\u00f1a, a patto per\u00f2 che Pantani fosse incluso nel novero dei nove convocati. Il Pirata partecip\u00f2 alla corsa spagnola per la seconda volta in carriera, tuttavia controvoglia, arrivando ad accumulare un ritardo di un'ora in dieci tappe: l'indomani, complice una caduta, abbandon\u00f2 la corsa. Si tratt\u00f2 dell'ottavo ritiro su undici competizioni cui prese parte in stagione.\nIn stagione la squadra ottenne solo tre vittorie, tra cui due frazioni di brevi corse a tappe, rispettivamente della Vuelta a Asturias con Fabiano Fontanelli e della Vuelta a Castilla y Le\u00f3n con Cristian Moreni. Il miglior risultato nelle grandi corse a tappe fu di Marco Velo, undicesimo in classifica generale al Giro d'Italia.\n2002: l'addio di Martinelli e la crisi di risultati.\nIl 2002 si apr\u00ec con l'addio del team manager che aveva portato la squadra alla storica tripletta del 1998, Giuseppe Martinelli, passato alla Saeco, nonch\u00e9 di Orlando Maini. A dirigere il team arriv\u00f2 Manuela Ronchi, gi\u00e0 agente e portavoce di Pantani. La manager affid\u00f2 la direzione sportiva a Marino Amadori, ex ciclista di rilievo negli anni '80 e direttore sportivo di successo nel ciclismo femminile, capace di portare alla vittoria Fabiana Luperini in quattro Giri Rosa e tre edizioni della \"Grande Boucle\". La squadra, che gi\u00e0 aveva perso diversi pezzi pregiati nelle due stagioni precedenti, impover\u00ec ulteriormente il profilo tecnico, perdendo in un solo colpo Marco Velo, Igor Astarloa e Daniele De Paoli. Gli arrivi di Luca Mazzanti dalla Fassa Bortolo e Massimiliano Mori dalla Saeco non bastarono a garantire alla squadra una batteria di atleti in grado di sostenere il Pirata nelle grandi corse a tappe.\nLe vittorie stagionali della squadra furono, cos\u00ec, scarsissime: il miglior corridore fu Fabiano Fontanelli, che si aggiudic\u00f2 una tappa e la classifica generale del Giro della Provincia di Lucca, oltre al Gran Premio Citt\u00e0 di Rio Saliceto e Correggio. Andrej Mizurov, invece, trionf\u00f2 in Kazakistan, aggiudicandosi la prova nazionale a cronometro.\nAl Giro d'Italia, con capitano Pantani, la squadra non riusc\u00ec a emergere: il \"Pirata\" in salita and\u00f2 subito in difficolt\u00e0, ritirandosi durante la 16\u00aa tappa, ai piedi delle Dolomiti, quando il suo distacco in classifica era gi\u00e0 di quasi un'ora dalla maglia rosa (come Mario Cipollini, velocista). In generale, il Pirata fece registrare un'annata incolore, caratterizzata dalla coda del processo, nel quale fu assolto per la non sussistenza del reato all'epoca dei fatti, ma con la conferma di fatto dell'uso di sostanze dopanti e uno stop impostogli dagli organi federali per alcuni mesi.\nPer tutti questi motivi, gli organizzatori del Tour de France preferirono non invitare la Mercatone Uno e la stessa cosa accadde anche alla Vuelta a Espa\u00f1a.\n2003: dal Giro della speranza alla definitiva chiusura.\nNel 2003 la squadra cambi\u00f2 profondamente. Dopo il fallito accordo di unione con l'Acqua &amp; Sapone-Cantina Tollo, diretta da Vincenzo Santoni e capitanata da Mario Cipollini, per la creazione della \"Mercatone Uno-Elitron\", il gruppo riusc\u00ec a continuare l'attivit\u00e0 grazie all'arrivo di Davide Boifava, gi\u00e0 team manager di Pantani a inizio carriera, accompagnato da un nuovo sponsor, l'azienda vinicola Scanavino, e da un nuovo fornitore di bici da corsa, Carrera. Nasceva cos\u00ec la Mercatone Uno-Scanavino, che scese di graduatoria nella classifica internazionale, passando dalla prima alla seconda divisione. Con una squadra rinnovata negli interpreti e arricchita dai ritorni del suo gregario storico Roberto Conti e dall'arrivo dell'esperto Massimo Codol e di Cristian Gasperoni, Pantani torn\u00f2 a preparare con entusiasmo la stagione agonistica, mettendo nel mirino Giro e Tour.\nApr\u00ec la stagione sfiorando la vittoria di tappa alla Settimana Internazionale di Coppi e Bartali e al Giro d'Italia conferm\u00f2 il miglioramento del suo stato di forma psico-fisica, riuscendo a rimanere in pi\u00f9 occasioni con i migliori per provare a vincere una tappa. Inizialmente in ritardo di condizione sugli Appennini per via della lunga inattivit\u00e0, venne fuori alla distanza e si distinse in particolare sul Monte Zoncolan, dove fu l'unico a reagire all'attacco sferrato da Gilberto Simoni, prima di crollare negli ultimi duecento metri, finendo quinto dietro la maglia rosa, Garzelli, \"Nando\" Casagrande e Jaroslav Popovy\u010d. La buona prova sullo Zoncolan, unita a qualche altro discreto risultato parziale, lo port\u00f2 a issarsi fino al 9\u00ba posto in generale, alimentando le speranze di podio. Una sfortunata caduta in discesa nella tappa di Chianale, per colpa della quale arriv\u00f2 decisamente staccato al traguardo, fece perdere diverse posizioni in generale al Pirata, cancellandone di fatto le ambizioni di classifica. Il 30 maggio, a 5 km dalla conclusione della tappa di Cascata del Toce, Pantani piazz\u00f2 gli ultimi scatti in salita della sua carriera: dopo ben cinque accelerazioni nell'arco di un paio di chilometri, tuttavia, fin\u00ec per esser ripreso dalla maglia rosa Gilberto Simoni, chiudendo 12\u00ba a 44\" dal vincitore. Al termine del Giro, fu 14\u00ba in classifica generale (in seguito, 13\u00b0 dopo la squalifica di Raimondas Rum\u0161as), miglior risultato personale finale in una corsa a tappe dal Giro del Trentino 1999, che diede a molti la sensazione che il Pirata fosse pronto a tornare ai suoi livelli.\nIn un'ultima intervista televisiva al termine del Giro d'Italia, inoltre, Pantani diede quasi per certa la sua partecipazione al Tour de France con un'altra formazione, in modo da aggirare l'esclusione della Mercatone Uno dalla \"Grande Boucle\"; tuttavia, l'accordo con il Team Bianchi di Jan Ullrich salt\u00f2 e Pantani rimase fuori dal Tour per il terzo anno consecutivo. A seguito di un ricovero in una clinica specializzata nella cura della depressione e della dipendenza da alcol, il corridore rinunci\u00f2 al prosieguo della stagione, non prendendo parte alla Vuelta, alla quale era atteso alla sua terza partecipazione.\nIn un anno particolarmente avaro di vittorie (solo otto e nessuna di rilievo), l'ultimo trionfo della Mercatone Uno arriv\u00f2 il 14 settembre allo Ster Elektrotoer, nei Paesi Bassi, con Enrico Degano. A fine anno, per\u00f2, chiuse i battenti. Tra gli atleti di rilievo, Codol pass\u00f2 alla Fassa Bortolo, Eddy Serri e altri cinque al Team Barloworld, mentre Fontanelli, Conti e Daniel Clavero (col quale Pantani aveva vissuto assieme nell'ultimo anno) lasciarono il professionismo, cos\u00ec come il ds Amadori. Boifava, invece, riprese l'attivit\u00e0 solo nel 2005 con il piccolo team Androni Giocattoli-3C Casalinghi Jet. Pantani, ormai lontano dal ciclismo, si avvi\u00f2 lentamente verso la morte, avvenuta in una stanza dell'Hotel \"Le Rose\" di Rimini nella giornata del 14 febbraio 2004."}
{"id": "2325653", "revid": "122336879", "url": "https://it.wikipedia.org/wiki?curid=2325653", "title": "Riders on the Storm (The Doors)", "text": "Riders on the Storm \u00e8 il tredicesimo singolo della discografia dei The Doors, mentre \u00e8 il secondo estratto dall'album \"L.A. Woman\".\nIl brano.\nLa canzone nacque un giorno in sala di registrazione, quando Jim Morrison si mise ad improvvisare cantando il testo di una vecchia canzone dal nome \"Ghost Riders in the Sky\" che velocemente cambi\u00f2 in \"Riders on the Storm\". Nell'introduzione della canzone, durante la fase di mixaggio i Doors inclusero un effetto pioggia con temporali, che la rende piena d'atmosfera. Il 45 giri si piazz\u00f2 14\u00aa nella classifica Billboard Hot 100 negli Stati Uniti, e 22\u00aa in Gran Bretagna.\nRegistrazione.\nIl brano fu inciso nello studio Doors Workshop nel dicembre 1970 con l'assistenza di Bruce Botnick, ingegnere del suono di vecchia data della band, che insieme ai Doors coprodusse le sedute di registrazione per l'album. Jim Morrison registr\u00f2 la traccia vocale principale e poi si sovraincise mentre sussurrava il testo del brano per creare un effetto eco. Secondo Manzarek fu l'ultimo brano registrato dai Doors nella formazione classica con Morrison, e anche l'ultima canzone registrata da Morrison ad essere pubblicata. Il singolo (Lato B: \"The Changeling\") usc\u00ec nel 1971, poco prima della morte di Morrison, entrando nella classifica Hot 100 il 3 luglio 1971, data del suo decesso.\nL'ex produttore discografico dei Doors, Paul Rothchild, aveva lasciato le sedute di registrazione perch\u00e9 non approvava il materiale che la band stava provando per il nuovo album. Si \u00e8 spesso affermato che sia stata proprio \"Riders on the Storm\" il pretesto per l'abbandono di Rothchild, che l'avrebbe definita \"musica da cocktail\", causando il distacco fra il produttore e il gruppo.\nTesto.\nNel testo compare la sinistra figura dell'autostoppista assassino, gi\u00e0 presente in alcune poesie di Morrison e protagonista del suo progetto cinematografico \"HWY\", film amatoriale da lui scritto, diretto ed interpretato. Tale personaggio era ispirato alla figura di Billy Cook, serial killer che nel 1950 uccise sei persone, tra cui l'intera famiglia Mosser (padre, madre e i loro tre figli), aggredendone inoltre anche altre, facendosi dare passaggi in giro per gli Stati Uniti prima di essere catturato e giustiziato nel 1952."}
{"id": "2325655", "revid": "1810027", "url": "https://it.wikipedia.org/wiki?curid=2325655", "title": "Pompeo Schiantarelli", "text": "Biografia.\nDivenne allievo dell'architetto Ferdinando Fuga, nel 1766 a vent'anni partecipa al \"Concorso Clementino di prima classe\" il quale vinse il primo premio. Inizia a frequentare l'Accademia di San Luca dove rimane influenzato dai modi di fare degli accademici. Si trasfer\u00ec a Napoli con il Fuga nella second\u00e0 met\u00e0 del secolo e con il maestro collabora fino alla sua morte avvenut\u00e0 nel 1782, il giovane architetto successe al cantiere del Museo archeologico nazionale di Napoli nel 1780 perch\u00e9 il Fuga present\u00f2 un progetto costoso e ricco di difetti.\nL'anno successivo alla morte del maestro un terremoto devast\u00f2 molto gravemente la Calabria inferiore e Messina, in questa catastrofe lo Schiantarelli si distinse nel riprogettare nuovamente il paese di Polistena che venne realizzato nel giro di un decennio. Il progetto urbanistico e formato da due rioni, uno a monte destinato agli aristocratici della citt\u00e0 e quello a valle per il popolo. Il paese fu ricostruito con le tecnologie antisismiche dell'epoca. A testimonianza del terremoto lo Schiantarelli e l'architetto Ignazio Stile elaborarono alcune tavole sullo stato dei luoghi.\nDopo la ricostruzione in Calabria lo si rivede attivo a Napoli, come Architetto di Corte, le sue opere risentono del linguaggio del Fuga, alla lezione stilistica di Luigi Vanvitelli e alla conoscenza dell'opera di rinnovo di Mario Gioffredo. Fu attivo con Gaetano Barba alle vicende del Restauro della reale cappella del Tesoro di san Gennaro sul quale redasse anche un volumetto intitolato \"Relazione ingenua del giudizio dato intorno al restauro della Cappella di S. Gennaro nel Duomo di Napoli al rispettabile Collegio dell'insigne Accademia di San Luca in Roma. Di Pompeo Schiantarelli Romano Architetto Regio della Real Corte di Napoli e Socio della suddetta Academia. Con le approvazioni autentiche de' Sig. Accademici di S. Luca\". Con questa relazione non fa altro che commentare negativamente l'architetto e ingegnere Barba con il pretesto dell'Anonimo (Barba) e del suo progetto. Tempo prima, nel 1782, con il consenso della commissione formata da architetti e ingegneri del regno tra cui spiccavano i nomi di Carlo Vanvitelli, Nicola Schioppa, Gaetano Barba e Pasquale De Simone fu incaricato di progettare Palazzo Medici di Ottaviano, ma al suo progetto subentr\u00f2 quello di Barba. Il 3 giugno 1787 fu nominato socio di merito dell'Accademia di San Luca. Nel 1789 ipotizz\u00f2 un'espansione del Palazzo Cellamare accostandosi al linguaggio del neoclassicismo francese del XVIII secolo di Alexandre-Th\u00e9odore Brongniart.\nIn questo periodo risale l'intervento per Villa Lauro Lancellotti a Portici, mentre fu operativo anche nel rinnovo della Chiesa di Santa Maria Maddalena de' Pazzi voluto dalle stesse monache insoddisfatte dell'intervento barocco di Giuseppe Astarita. Nel 1794 fu incaricato di ristrutturare completamente Palazzo Lieto dalla famiglia proprietaria dell'immobile e progett\u00f2 il Palazzo \"detto dello Schiantarelli\" in via Foria. Nella stessa via Foria gli \u00e8 attribuita una serie di quattro palazzi nobiliari, compresa tra il civico 222 e il civico 242; il pi\u00f9 rilevante \u00e8 il Lariano Sanfelice. Sempre in questo periodo lavora alla trasformazione del convento di San Francesco di Paola a porta Capuana. L'architetto mori a Napoli nel 1805."}
{"id": "2325657", "revid": "1305772", "url": "https://it.wikipedia.org/wiki?curid=2325657", "title": "Zinaida Grecean\u00eei", "text": "\u00c8 stata la prima donna a ricoprire la carica di Primo Ministro della Moldavia e la seconda donna comunista capo di governo in Europa, dopo Milka Planinc, premier della Jugoslavia.\nBiografia e inizio della carriera.\nZinaida Grecean\u00eei nacque nell'Oblast' di Tomsk, nella RSSF Russa. Si laure\u00f2 al College di Finanza ed Economia a Chi\u0219in\u0103u ed all'Universit\u00e0 di Stato della Moldavia.\nFu Vice Ministro delle Finanze dal 2000 al 2001 e Primo Vice Ministro delle Finanze dal 2001 al 2002. Il Presidente Vladimir Voronin la nomin\u00f2 Ministro ad interim delle Finanze l'8 febbraio 2002 e la nomin\u00f2 in seguito Ministro delle Finanze il 26 febbraio 2002. Dopo aver detenuto tale carica per pi\u00f9 di tre anni, fu nominata da Voronin Vice Primo Ministro il 10 ottobre 2005.\nPrimo Ministro.\nDopo le dimissioni del Primo Ministro Vasile Tarlev, il 19 marzo 2008, il Presidente Vladimir Voronin la nomin\u00f2 Primo ministro. Il suo governo ottiene la fiducia del Parlamento il 31 marzo, con 56 voti a favore su 101 membri del Parlamento. Secondo la Grecean\u00eei, l'obiettivo immediato del suo governo sarebbe stata la \"libert\u00e0 dei media, il dialogo attivo con la societ\u00e0 civile e l'indipendenza della giustizia\". Il suo partito ha vinto le elezioni dell'aprile 2009 con il 49,48% dei voti (60 seggi al Parlamento), mentre ha perso molti sostegni alle successive elezioni anticipate di luglio, ottenendo solo il 44,69% dei voti (48 seggi).\nZinaida Grecean\u00eei si \u00e8 dimessa il 9 settembre 2009, affermando che non era in grado di detenere sia la carica di Primo Ministro, che quella di deputato contemporaneamente. Il 10 settembre 2009, il Presidente della Moldavia Vladimir Voronin firm\u00f2 un decreto che nominava il Ministro della Giustizia Vitalie P\u00eerlog come nuovo Primo ministro della Moldavia ad interim, a partire dal 14 settembre e fino alla formazione di un nuovo governo; il nuovo governo si \u00e8 costituito il 17 settembre, ed \u00e8 guidato da Vlad Filat (Alleanza per l'Integrazione Europea).\nFamiglia.\nZinaida Grecean\u00eei \u00e8 sposata ed ha due figli."}
{"id": "2325660", "revid": "287204", "url": "https://it.wikipedia.org/wiki?curid=2325660", "title": "Zinaida Greceanii", "text": ""}
{"id": "2325662", "revid": "486946", "url": "https://it.wikipedia.org/wiki?curid=2325662", "title": "Michelle Evette Watley", "text": ""}
{"id": "2325663", "revid": "1573940", "url": "https://it.wikipedia.org/wiki?curid=2325663", "title": "Arciabbazia di Beuron", "text": "L'arciabbazia San Martino di Beuron (in tedesco: \"Erzabtei Beuron\" o \"Erzabtei St. Martin\") \u00e8 la pi\u00f9 grande sede monastica dell'Ordine di San Benedetto in Germania, e si trova presso la citt\u00e0 di Beuron, (Beuren, Buren Wirtemberg) valle del Danubio, nell'attuale stato del Baden-W\u00fcrttemberg.\nStoria.\nL'abbazia fu fondata nel 1863 dai fratelli Maurus e Placidus Wolter, in una struttura che sino al 1802 aveva accolto un convento agostiniano. Tra il 1875 e il 1887, a causa delle condizioni politiche durante il \"Kulturkampf\", i monaci dovettero lasciare l'abbazia, ma ebbero l'opportunit\u00e0 di trasferire la loro comunit\u00e0 altrove, prendendo il nome di Congregazione beuronese, una delle molte congregazioni dell'ordine benedettino.\nTra la fine del XIX e l'inizio del XX secolo, inoltre, fu istituita la Scuola d'arte di Beuron, d'impostazione religiosa: si dedic\u00f2 a rivalutare gli studi sull'arte paleocristiana e bizantina. L'abbazia della Concezione nel Missouri fu fondata sui princ\u00ecpi stabiliti dalla congregazione di Beuron.\nL'abbazia continu\u00f2 a essere un centro di studi di grande livello. La sua biblioteca \u00e8 anche oggi una delle pi\u00f9 grandi biblioteche della Germania, con oltre 400.000 volumi. Dal 1884 l'abbazia pubblic\u00f2 anche le copie del \"Missale Romanum\", un messale originariamente prodotto per la Germania da padre Anselm Schott di Beuron. L'abbazia ospita anche il \"Vetus-Latina-Institut\", che cura l'edizione della Vetus latina sulla base dei pochi manoscritti e delle citazioni dalle opere dei Padri della Chiesa.\nQui sono sepolti Willibrord Benzler e il monaco pittore Jan Verkade."}
{"id": "2325667", "revid": "272884", "url": "https://it.wikipedia.org/wiki?curid=2325667", "title": "Nikola Sagroevi\u0107", "text": ""}
{"id": "2325682", "revid": "1372005", "url": "https://it.wikipedia.org/wiki?curid=2325682", "title": "Abbazia di Elchingen", "text": "L'abbazia di Elchingen (in tedesco: \"Kloster Elchingen\" o \"Reichsabtei Elchingen\") fu un monastero benedettino con sede a Oberelchingen (in Elchingen) in Baviera, Germania, compresa oggi nella diocesi di Augsburg.\nStoria.\nDedicata alla Vergine Maria ed ai santi Pietro e Paolo, il monastero venne fondato dai conti di Dillingen nel 1128. L'abbazia godeva dello stato di \"Reichsunmittelbar\" (entit\u00e0 territoriale indipendente nella sovranit\u00e0 e referente direttamente e solo all'Imperatore del Sacro Romano Impero). L'abate godeva del titolo di principe ed aveva un seggio nel \"Reichstag\" del Sacro Romano Impero.\nL'abbazia venne mediatizzata nel 1802 nel corso della secolarizzazione che invest\u00ec molti stati ecclesiastici dell'Impero. Dal 1840 le costruzioni che la componevano furono in gran parte demolite, mentre venne mantenuta a scopo di culto locale la bellissima chiesa barocca un tempo vera e propria chiesa abbaziale. Essa conserva ancora oggi al proprio interno splendidi affreschi di Januarius Zick, oltre a numerose stuccature dorate e statue in gusto rococ\u00f2.\nNel 1921 qui prese posto un monastero dei missionari oblati di Maria Immacolata che riprese l'antica tradizione religiosa dell'area."}
{"id": "2325688", "revid": "1458600", "url": "https://it.wikipedia.org/wiki?curid=2325688", "title": "Citt\u00e0 della scienza", "text": "La Citt\u00e0 della scienza \u00e8 un'area di promozione e divulgazione della scienza gestita dalla Fondazione IDIS-Citt\u00e0 della scienza e sita nel quartiere di Bagnoli a Napoli. L'area \u00e8 articolata in una struttura multifunzionale composta da un museo scientifico interattivo, un incubatore di imprese, un centro di formazione, un giardino didattico e varie altri luoghi.\nIl vecchio Science Centre \u00e8 andato distrutto in un incendio il 4 marzo 2013, ma fu riaperto gi\u00e0 il mese successivo con mostre in alcuni spazi del complesso. La ricostruzione dell'edificio principale dello Science Centre era prevista per il marzo 2018, ma, a seguito di nuovi accordi tra Governo e Comune, si \u00e8 deciso di ricostruirlo lato monte, allungando i tempi. Nel frattempo la struttura \u00e8 aperta al pubblico nelle restanti sezioni, come quella dedicata al mare, agli insetti e, da marzo 2017, Corporea (il museo del corpo umano) e il planetario.\nStoria.\nL'origine della Citt\u00e0 della scienza risale al 1987, quando lo scienziato Vittorio Silvestrini ide\u00f2 la prima edizione del festival \"Futuro Remoto\", svoltosi alla Mostra d'Oltremare. Il successo riscosso dall'iniziativa dal 1989 al 1992 port\u00f2 alla costituzione della Fondazione IDIS. Nell'operazione Silvestrini coinvolse Vincenzo Lipardi, socio della cooperativa editoriale CUEN, attiva nelle pubblicazioni per l'universit\u00e0. Ad avvicinarli era la comune militanza nel PCI: le idee politiche e la concomitante crisi industriale degli stabilimenti dell'Italsider di Bagnoli portarono Silvestrini e Lipardi a concepire la realizzazione di un polo nell'area di Bagnoli, favorendo la riconversione della zona.\nCitt\u00e0 della scienza \u00e8 stata realizzata dalla stessa Fondazione grazie a un accordo di programma sottoscritto nel 1996 fra Ministero del Bilancio, Regione Campania, Provincia di Napoli, Comune di Napoli e Fondazione IDIS. Negli anni 1992-1993 \u00e8 stato elaborato il progetto della struttura dallo studio di architettura Massimo Pica Ciamarra &amp; Associati, inaugurando il primo insediamento a Bagnoli al civico 154 di Via Coroglio. Nel 1994 la Regione Campania e il Ministero della pubblica istruzione approvano il progetto definitivo per la cui implementazione viene acquisita la fabbrica del gruppo Federconsorzi e finanziando il primo lotto del progetto, inaugurato nel 1996. Nel 2001 viene inaugurato il \"Science Centre\" nella sua configurazione finale e nel 2003 il progetto \u00e8 completo con l'apertura del \u201cCentro Congressi\u201d, del \u201cCentro di Alta Formazione\u201d e del \"Business Innovation Centre\". Un ultimo lotto, ricadente nel progetto originale dello Studio Pica Ciamarra &amp; Associati, e che prevedeva la realizzazione di un museo interattivo del corpo umano e di un planetario di ultima generazione, il pi\u00f9 grande d'Italia al momento della concezione, viene cantierato nel 2006, ma nel 2010 venne bloccato dal generale blocco dei cantieri dell'area di Bagnoli imposto dalla giunta di Stefano Caldoro. Il cantiere, riaperto nella met\u00e0 del 2013, \u00e8 stato completato con l'apertura al pubblico di \"Corporea - Museo del corpo umano\" e del planetario nel 2016.\nNel 2004 la giunta Bassolino acquisisce il controllo diretto della struttura, fondando la societ\u00e0 in-house \"Citt\u00e0 della scienza scpa\", al 51% della Regione Campania e al 49% della Fondazione IDIS. L'anno successivo la presidenza viene affidata a Luigi Nicolais, con Silvestrini amministratore delegato. In questa fase, Lipardi esce di scena, passando a un incarico di dirigente al Comune di Napoli nella giunta Iervolino. Silvestrini ritorna alla presidenza nel 2007, per un breve periodo, con Clementina Chieffo amministratrice delegata. In contrasto con la gestione regionale, Silvestrini si dimetter\u00e0 ben presto, costringendo la Regione a un commissariamento della struttura, affidato alla Chieffo. All'indomani dell'insediamento della giunta Caldoro in Via Santa Lucia, la Citt\u00e0 della scienza scpa viene liquidata, riportando le strutture museali e il centro congressi nelle mani della Fondazione IDIS, mentre il Business Center resta in gestione alla Regione con una nuova societ\u00e0 in-house, Campania Innovazione. Quest'ultima verr\u00e0 infine a sua volta liquidata nel 2013, riportando anche Il Business Center (ribattezzato \"Incubatore\") sotto la diretta gestione della Fondazione. Dal 2011 Lipardi rientra nel management della struttura assumendo l'incarico di consigliere delegato, con Silvestrini presidente e Luigi Amodio direttore generale. La Fondazione eredita tuttavia un importante buco di bilancio dalla precedente gestione regionale, che compromette ben presto le attivit\u00e0 della struttura.\nIl rogo e la crisi.\nIl 4 marzo 2013, nel giorno di chiusura al pubblico, un vasto incendio doloso distrugge quattro dei sei capannoni della Citt\u00e0 della Scienza, corrispondenti all'intero Science Centre. Si salvano solo le strutture lato monte (il Centro Congressi e l'Incubatore) e, sul lato mare, il Teatro Galilei 104 gestito dalla cooperativa \"Le Nuvole\", il capannone del ristorante e l'edificio che ospita alcuni uffici. A seguito dell'incendio, migliaia di persone si riuniscono a Napoli in un flash mob il giorno 10 marzo. Carlo Rubbia lancia un comitato di sostegno per la ricostruzione di Citt\u00e0 della Scienza al quale aderiscono intellettuali tra cui Claudio Abbado, Renzo Piano, David Gross e alcuni fisici del CERN. Il rapper italiano Clementino ha girato il video del suo singolo \"'O vient\" nella zona incendiata. Unico indagato per l'incendio del 4 marzo 2013 \u00e8 uno dei due custodi di turno la sera dell'incendio, condannato nel 2016 in primo grado a sei anni di reclusione, successivamente assolto in appello nel 2018. Nel 2021 la Corte di Cassazione ha annullato il procedimento ordinando un nuovo processo. La Fondazione IDIS ha ricevuto un indennizzo assicurativo di 18 milioni di euro dall'incendio, con cui \u00e8 stato possibile coprire debiti pregressi \nIl 7 novembre 2013 il museo riapre in capannoni temporanei con la mostra \"Futuro Remoto 2013\", avente come tema il cervello, e con una mostra su cuccioli ed embrioni dei dinosauri proveniente dall'Australia. Il 14 agosto 2014 il presidente del Consiglio Matteo Renzi e il sindaco di Napoli Luigi De Magistris firmano un accordo di programma per la ricostruzione del Science Centre sullo stesso sito dell'edificio distrutto, pur arretrato di alcuni metri per consentire il ripristino della linea di costa all'interno dei nuovi progetti di riqualificazione dell'area ex Bagnoli Futura. La Fondazione procede pertanto a una gara di progettazione architettonica internazionale, vinta nel luglio 2015 dagli architetti Valerio Ciotola e Andrea Guazzieri all'interno di una compagine di otto imprese (capogruppo Stige &amp; Partner), su un totale di 98 progetti ammessi. L'iter per la ricostruzione subisce tuttavia una battuta d'arresto in seguito all'ingresso di Invitalia nella gestione del progetto di riqualificazione dell'area di Bagnoli: il nuovo progetto elaborato da Invitalia prevede un arretramento del nuovo Science Centre sul lato monte, in un'area ancora da bonificare. Nonostante l'opposizione della Fondazione, che teme un significativo allungamento dei tempi della ricostruzione, la giunta De Magistris impone il superamento dell'accordo di programma del 2014 e il trasferimento del science centre sul lato monte, decisione che mette definitivamente in crisi il progetto di ricostruzione, attualmente sospeso.\nLo stop al progetto innesca una grave crisi istituzionale che vede contrapporsi i due fondatori, il presidente Silvestrini e l'amministratore delegato Lipardi, sul futuro della Citt\u00e0 della Scienza: mentre il primo propende per ricorrere al TAR contro il progetto Invitalia, ritenendo la realizzazione del Science Centre strategica per il rilancio della struttura, il secondo vorrebbe dare priorit\u00e0 alle attivit\u00e0 di internazionalizzazione e incubazione d'impresa. L'aggravarsi del quadro debitorio della Fondazione si sovrappone alla crisi istituzionale, costringendo il presidente della Regione, Vincenzo De Luca, a commissariare Citt\u00e0 della Scienza a partire dal 1\u00ba dicembre 2017, sollevando i precedenti vertici. Il commissariamento termina nel settembre 2019 con la nomina del nuovo presidente, l'ex deputato Riccardo Villari, da parte della giunta De Luca . La \"due diligence\" permette di quantificare in circa 16 milioni i debiti accumulati dalla precedente gestione, solo parzialmente coperti dalla Regione Campania. La nuova governance ha per obiettivo la vendita dell'Incubatore per risanare una parte dei debiti residui e la ricostruzione del Science Centre nelle aree individuate dal piano Invitalia una volta completata la bonifica dei suoli, a partire dal 2024.\nEsposizioni attuali.\nCorporea.\nIl primo museo interattivo d'Europa interamente dedicato al corpo umano. Gli oltre d'esposizione sono organizzati in tre piani e in isole tematiche.\nPlanetario 3D.\nIl planetario tecnologicamente pi\u00f9 avanzato d'Italia. Oltre ai documentari incentrati sullo spazio e sull'astronomia, c'\u00e8 spazio anche per altri viaggi scientifici.\nExhibit 'Il mare'.\nLa mostra \u00e8 incentrata sulla vita nei nostri mari, sugli ecosistemi e sul dissesto idrogeologico, ospita acquari, installazioni multimediali ed interattive. Trova spazio anche il tema della gestione delle risorse marine.\nInsetti &amp; Co..\nUn percorso espositivo di oltre 200 m\u00b2 costituito da sei isole tematiche: Una silenziosa invasione, Tutti insieme, L'arte dell'inganno, Come siamo fatti?, Ma gli insetti... si innamorano?, Predatori in agguato.\nLa nuova officina dei piccoli.\nNell'area accessibile a bambini fino ai dieci anni, sono ospitare le sezioni \u201cIo e gli altri\u201d, \u201cLa materia\u201d, \u201cLa natura\u201d. All'officina dei piccoli \u00e8 possibile interagire con Bit, la mascotte virtuale di Citt\u00e0 della scienza. Attualmente parte dei contenuti sono stati spostati per utilizzare lo spazio per mostre temporanee.\nLaboratori.\nSono attualmente attivi i seguenti laboratori: La casa degli insetti, GNAM village, Fab Lab dei piccoli e Reporteen School.\nEsposizioni andate distrutte.\nIl museo era accessibile tramite una serie di ingressi, ciascuno dei quali rappresentava una disciplina scientifica tra i quali, ad esempio, la biologia, l'astronomia e la fisica.. I padiglioni espositivi si dividevano a seconda delle esperienze scientifiche proposte.\nPalestra della scienza.\nAveva come tema principale la fisica classica. Attraverso questa sezione era possibile conoscere la dinamica di diversi fenomeni naturali quali: la scarica del fulmine, la percezione dei colori attraverso la luce, la forza di gravit\u00e0, ecc. Era possibile, inoltre, conoscere in pochi e semplici passi l'evoluzione della specie umana e l'adattamento tra etnie diverse.\nPlanetario.\nEra un odeon cinematografico dotato di uno schermo a cupola, capace di riprodurre il sistema stellare. La particolare inclinazione della platea permetteva all'osservatore supino di avere una visione totale dello spazio. Il computer, inoltre, a richiesta del pubblico, permetteva di localizzare qualsiasi stella conosciuta e di proiettarla sullo schermo.\nOfficina dei piccoli.\nDiviso in sezioni a seconda dell'et\u00e0 (0-3, 4-6, 7-9 anni), questo padiglione di oltre 700\u00a0m\u00b2 permetteva ai bambini di apprendere la scienza giocando. Tramite il sistema interattivo era possibile, per esempio, scoprire il meccanismo dei \u201cdoppi fondi\u201d, seguire il \u201cmovimento\u201d delle onde sonore, capire come funzionano i periscopi e i caleidoscopi.\nMostre temporanee.\nUn padiglione di 1700\u00a0m\u00b2 permetteva di allestire esposizioni in particolari periodi dell'anno quali, per esempio, \u201cGnam\u201d, durante la stagione invernale, dedicata all'informazione nutrizionale e dietetica, \u201cPompei\u201d, durante l'estate, allestita in modo da coinvolgere il visitatore negli eventi che seppellirono la citt\u00e0 osco-romana nell'eruzione del Vesuvio del 79.\nOrganizzazione.\nIl modello di Citt\u00e0 della Scienza integra un museo scientifico interattivo, un'area dedicata alla formazione e alla creazione di imprenditorialit\u00e0 nel Mezzogiorno.\n\u00c8 dotata, inoltre, di una serie di spazi dedicati a eventi e congressi.\nBusiness Innovation Center.\nIl BIC, con un incubatore per nuove imprese specializzate nelle ICT (Information &amp; Communication Technology) e dei servizi ambientali e servizi agli enti locali e territoriali.\nCentro di Alta Formazione.\nIl CAF, con l'obiettivo di potenziare e qualificare il potenziale a sostegno dei processi di innovazione e sviluppo.\nDal 2001 Fondazione Idis-Citt\u00e0 della Scienza vanta un \"Centro Congressi\" con numerose sale.\nScience Centre.\nIl Science Center, \u00e8 un museo scientifico interattivo, incentrato su percorsi esperienziali con oltre 10.000\u00a0m\u00b2 di area espositiva, laboratori didattici, aree per mostre.\nI visitatori sono coinvolti nella sperimentazione diretta dei fenomeni scientifici presenti in natura e nella vita quotidiana, sono invitati cio\u00e8 ad osservare, riprodurre ed analizzare i fenomeni.\nIl Science Center \u00e8 aperto sia docenti che a studenti: l'offerta didattica si articola in interventi di diverso tipo come le visite guidate, le attivit\u00e0 didattiche, i mini campus, l'aggiornamento docenti, l'allestimento di laboratori scolastici. Ogni attivit\u00e0 proposta \u00e8 sperimentata in progetti che coinvolgono reti di scuole, universit\u00e0 ed enti locali.\nCentro Congressi.\nLo Spazio Eventi e Congressi \u00e8 una struttura con aree per organizzare congressi, eventi, convention ed esposizioni. Nasce dal recupero di un vecchio opificio.\nAssociazione Amici di Citt\u00e0 della Scienza.\nL\u2019Associazione \"Amici di Citt\u00e0 della Scienza\", di volontariato e senza scopo di lucro, \u00e8 una associazione di persone fisiche e giuridiche che affianca la Fondazione IDIS-Citt\u00e0 della Scienza, mirando a valorizzare le lore attivit\u00e0, promuovendone e diffondendone le mission.\nFuturo Remoto.\n\"Futuro Remoto\" \u00e8 una manifestazione per la diffusione della cultura scientifica e tecnologica, incentrata ogni anno intorno a un tema monografico.\nRiconoscimenti e premi.\nCitt\u00e0 della scienza \u00e8 stata scelta dall'UNESCO per realizzare musei scientifici a Gerusalemme (parte palestinese) e Baghdad. Inoltre il Pontificio Consiglio della Cultura ha affidato l'organizzazione di un centro di divulgazione scientifica in Nigeria.\nStatistiche.\nFonte:"}
{"id": "2325690", "revid": "1573940", "url": "https://it.wikipedia.org/wiki?curid=2325690", "title": "Limanda limanda", "text": "La limanda (Limanda limanda ) \u00e8 un pesce di mare della famiglia Pleuronectidae.\nDistribuzione e habitat.\nQuesta specie a distribuzione boreale vive dal nord della Norvegia, l'Islanda e il mar Bianco, fino alla parte settentrionale del Golfo di Guascogna. Probabilmente \u00e8 il pesce piatto pi\u00f9 comune sulle coste europee settentrionali. Si incontra anche nel mar Baltico occidentale e\nfrequenta solo i fondi sabbiosi tra 0 e 150 metri di profondit\u00e0.\nDescrizione.\nSimile alla platessa o alla passera di mare ma non possiede alcun tubercolo osseo, n\u00e9 alla base delle pinne, n\u00e9 dietro gli occhi. La linea laterale ha una brusca curva all'altezza delle pinne pettorali, il corpo \u00e8 ovale, abbastanza allungato e una bocca piuttosto grande. Il dorso \u00e8 ruvido a causa delle spesse squame.\nIl colore \u00e8 bruno chiaro (variabilissimo come tutti i pesci piatti) con diverse macchie e punti chiari o rossicci. Di solito presenta una macchia chiara sotto la pinna pettorale.\nRaggiunge i 50 cm di lunghezza.\nRiproduzione.\nAvviene un po' dovunque, senza territori definiti, alla fine dell'inverno. I giovani sono molto costieri.\nAlimentazione.\nBasata su invertebrati bentonici, soprattutto crostacei.\nPesca.\nViene pescata assieme ad altri pesci piatti. Le carni, pur commestibili, non sono pregiate; ciononostante si trova spesso anche sui mercati italiani, congelata o ridotta in filetti."}
{"id": "2325698", "revid": "281901", "url": "https://it.wikipedia.org/wiki?curid=2325698", "title": "Limanda", "text": ""}
{"id": "2325699", "revid": "125778394", "url": "https://it.wikipedia.org/wiki?curid=2325699", "title": "Jurica Golemac", "text": "Carriera.\nIl 9 maggio 2009 viene ingaggiato dalla Virtus Roma con contratto fino a fine stagione. Il 5 ottobre 2011 viene ufficializzato l'ingaggio da parte della Felice Scandone Basket Avellino."}
{"id": "2325700", "revid": "14691", "url": "https://it.wikipedia.org/wiki?curid=2325700", "title": "Fiume Limpopo", "text": ""}
{"id": "2325701", "revid": "110157", "url": "https://it.wikipedia.org/wiki?curid=2325701", "title": "Prefettura apostolica delle Isole Marshall", "text": "La prefettura apostolica delle Isole Marshall (in latino: \"Praefectura Apostolica Insularum Marshallensium\") \u00e8 una sede della Chiesa cattolica aggregata alla provincia ecclesiastica di Aga\u00f1a. Nel 2017 contava 5.100 battezzati su una popolazione di 52.600 abitanti. \u00c8 retta dal prefetto apostolico Ariel Galido, M.S.C.\nTerritorio.\nLa prefettura apostolica si estende su tutto il territorio delle Isole Marshall.\nSede prefettizia \u00e8 la citt\u00e0 di Majuro, dove si trova la cattedrale dell'Assunzione di Maria Vergine.\nIl territorio \u00e8 suddiviso in 12 parrocchie.\nStoria.\nIl vicariato apostolico delle Isole Marshall fu eretto il 16 settembre 1905, ricavandone il territorio dal vicariato apostolico della Nuova Pomerania (oggi arcidiocesi di Rabaul).\nNel 1919 i giapponesi espulsero tutti i missionari stranieri dalle isole Marshall e la prefettura apostolica rimase abbandonata, fino a quando la Santa Sede riusc\u00ec a intavolare trattative per l'ingresso di missionari provenienti da un paese neutrale che sostituissero i cappuccini tedeschi e i missionari del Sacro Cuore di Ges\u00f9. Fra questi aveva dato un notevole contributo il padre August Erdland, che studi\u00f2 la grammatica della lingua marshallese, compil\u00f2 un dizionario e tradusse il catechismo nella lingua locale. Al posto dei missionari espulsi nel 1922 arrivarono 22 gesuiti spagnoli, che dovettero ricostruire la missione in seguito ai gravi danni patiti durante il suo forzato abbandono.\nIl 4 maggio 1923 il vicariato apostolico fu unito al vicariato apostolico delle Isole Caroline e Marianne (oggi diocesi delle Isole Caroline), che contestualmente assunse la denominazione di vicariato apostolico delle Isole Caroline, Marianne e Marshall.\nIl 23 aprile 1993 con la bolla \"Quo expeditius\" di papa Giovanni Paolo II fu eretta la prefettura apostolica delle Isole Marshall, in seguito alla divisione della diocesi delle Caroline-Marshall, da cui ha tratto origine anche la diocesi delle Isole Caroline.\nStatistiche.\nLa prefettura apostolica nel 2017 su una popolazione di 52.600 persone contava 5.100 battezzati, corrispondenti al 9,7% del totale."}
{"id": "2325702", "revid": "508036", "url": "https://it.wikipedia.org/wiki?curid=2325702", "title": "Carne", "text": "Carne \u00e8 il termine usato comunemente per intendere le parti commestibili degli animali omeotermi, e pu\u00f2 comprendere vari tagli, compresi anche organi interni, o frattaglie. \nNel linguaggio comune e in molte normative il termine esclude i prodotti ittici e della pesca. Comunemente per \"pesce\" si intende la carne dei pesci.\nEtimologia.\nLa parola etimologicamente deriva dal latino \"car-nem\" che, come il greco \"k\u03b5\u03af\u03c1\u03c9\", deriva dalla radice indoeuropea \"ker\" \"tagliare\".\nIl termine, a livello normativo, pu\u00f2 differire da quello di uso comune o specialistico. Oltre al concetto religioso, espressioni come \"carne umana\"; riferita all'antropofagia, o quando la parola \u00e8 riferita a specie non commestibili, assume connotati diversi da quelli merceologici.\nIl termine secondo la normativa europea.\nNel 2004 il Consiglio Europeo ha definito il termine \"carne\" dal punto di vista alimentare, chiarendo che per \"carne\" si intendono tutte le parti commestibili, compreso il sangue, suddivisi nelle seguenti categorie:\nIl provvedimento considera le carni di molluschi bivalvi, prodotti della pesca, rane e lumache come appartenenti a categorie diverse, come pure altri alimenti simili, classificati come \"prodotti di origine animale\".\nAspetti merceologici.\nLe carni dei diversi animali hanno caratteristiche fisico-chimiche fra loro differenti, cos\u00ec come le carni di uno stesso animale a un diverso stadio della crescita.\nIn termini generali, la parte muscolare di un mammifero adulto \u00e8 costituita da circa il 75% di acqua, il 19% di proteine, 2,5% di grasso intramuscolare, 1,2% di carboidrati e 2,3% di sostanze solubili non proteiche (composti azotati, creatinina, inosina monofosfato, amminoacidi e composti minerali inorganici), oltre a vitamine lipo- e idrosolubili, trascurabili in termini quantitativi.\nDal punto di vista merceologico, la qualit\u00e0 delle carni \u00e8 definita da diversi fattori:\nTra questi aspetti, il colore \u00e8 quello che definisce una prima suddivisione delle carni, in quanto la concentrazione di mioglobina determina una diversa colorazione delle carni.; in generale, si definiscono \nIn aggiunta a queste e a seconda degli usi locali, sono utilizzate per il consumo alimentare le carni di animali selvatici, come opossum, cervi, conigli, alci, carib\u00f9, orso, orso polare, foche, trichechi, cammello, bufali, roditori. Tali carni sono individuate comunemente come \"selvaggina\" e spesso denominate, sempre per il colore, \"carni nere\".\nLa lavorazione della carne.\nLa carne viene lavorata e trattata prima di essere venduta e consumata. Infatti, avvengono i seguenti procedimenti:\nTagli di carne bovina.\nI tagli di carne bovina sono quelle parti dell'animale che vengono selezionate con il sezionamento delle carni al quale il bovino viene sottoposto durante il processo di macellazione, ma solo i pezzi migliori vengono riservati alla vendita.\nI tipi di tagli si dividono generalmente in prima, seconda e terza categoria a seconda che facciano parte del quarto anteriore, posteriore o delle parti del collo, addome e sottospalle. Tuttavia i tipi di taglio variano da Paese a Paese e anche a seconda delle culture delle popolazioni dove avviene la macellazione.\nTagli di carne suina.\nI tagli di carne suina sono parti del corpo del maiale che viene sezionato per usi culinari.\nConsumo e diffusione.\nNel totale delle carni consumate a livello mondiale la pi\u00f9 diffusa \u00e8 la carne suina, seguita dal pollame, dalla carne bovina e da quella ovina (vedi tabella seguente). L'importanza relativa di queste varie fonti di carne nella dieta varia da regione a regione e nelle diverse culture: alcuni tipi di carne, che possono essere rifiutate per varie ragioni in una cultura, sono pienamente accettate in altre: nel sub-continente indiano la carne bovina \u00e8 economicamente e socialmente percepita come di seconda classe rispetto all'agnello, montone e pollame, mentre \u00e8 vero il contrario nella maggior parte dei paesi industrializzati; molti occidentali aborriscono il pensiero di mangiare carne di cane o di cavallo, che viene invece gustata altrove. Lo stesso si pu\u00f2 dire per la domanda relativa di interiora rispetto al muscolo, che varia nelle diverse regioni.\nPRODUZIONE MONDIALE DI CARNE\nL'attuale media globale dei consumi di carne \u00e8 di circa 100 grammi al giorno per persona, ma con molte differenze (anche di 10 volte) tra le popolazioni ad alto consumo (principalmente abitanti i Paesi dell'Europa e quelli dell'America Latina) e quelle a basso consumo (popolazioni dei Paesi arabi, dell'Africa e, in generale, dei PVS).\nCONSUMI GIORNALIERI \"PRO CAPITE\" DI CARNE\nQualit\u00e0 delle carni.\nCi sono due aspetti principali che riguardano la qualit\u00e0 delle carni: la \"qualit\u00e0 nutrizionale\", che \u00e8 un dato oggettivamente valutabile, e la \"qualit\u00e0 organolettica\" in parte valutabile oggettivamente e in parte ha valenza solo soggettiva, in quanto dipendente dalla qualit\u00e0 percepita dal consumatore (aroma, succosit\u00e0, tenerezza e colore).\nDa quest'ultimo punto di vista, notevoli sono le differenze tra le preferenze degli individui, comprese le preferenze per tagli diversi di carne, magra o grassa, muscolare o frattaglie, metodi di cottura, ecc.\nNei paesi industrializzati la domanda di quella che viene identificata come carne di qualit\u00e0, cos\u00ec come la domanda di particolari qualit\u00e0 per una gamma di prodotti dell'industria di trasformazione della carne, implicano la scelta delle razze, la loro alimentazione e la gestione degli animali con allevamenti intensivi e l'uso di integratori alimentari appositamente formulati, con la tendenza a macellare animali giovani.\nLa domanda di qualit\u00e0 nella maggior parte delle regioni meno sviluppate del mondo \u00e8 verso prodotti di origine animale di qualsiasi tipo. Gli animali vivono in condizioni di pascoli magri e crescono pi\u00f9 lentamente, producendo grandi animali da macello, e la macellazione avviene normalmente su animali molto vecchi. Il risultato \u00e8 che la carne \u00e8 meno succosa e di una qualit\u00e0 che \u00e8 notevolmente diversa da quella dei paesi industrializzati.\nModificazioni \"post-mortem\".\nLe modificazioni che si verificano \"post mortem\", quando il muscolo \u00e8 trasformato in carne, hanno un marcato effetto sulla qualit\u00e0 delle stesse. Dopo la macellazione, il glicogeno nei muscoli \u00e8 trasformato in acido lattico che causa una diminuzione del pH da un valore iniziale di pH 6,8-7,3 a circa 5,4-5,8. Se gli animali sono stressati immediatamente prima della macellazione a causa di un lungo trasporto, digiuno prolungato o se vengono trattati in modo non adeguato, il glicogeno muscolare viene consumato a causa di un eccesso di produzione di adrenalina e cortisolo e il minor accumulo di acido lattico impedisce l'abbassamento repentino del pH causando anomalie nella carne che appare rossa, scura e disidratata. Questa condizione \u00e8 definita \"DFD dark\", \"firm and dry\" (it: scuro, consistente e asciutto) ed \u00e8 caratterizzata da un pH elevato, superiore a 6. Questa anomalia \u00e8 presente principalmente nelle carni bovine. Mentre nei suini a causa di geni si possono riscontrare carni cosiddette PSE caratterizzate da un colore pallido, aspetto molle ed essudativo (\"pale, soft, exudative\" = PSE) causato da un abbassamento repentino del pH gi\u00e0 nelle prime ore dopo la macellazione. Queste carni non sono adatte per essere commerciate n\u00e9 trasformate. \nUn processo di maturazione adeguato durante la frollatura permette una adeguata proteolisi muscolare ad opera di enzimi proteolitici calcio dipendenti (calpaine) con conseguente intenerimento e formazione dell'odore tipico di questo prodotto. Dopo la macellazione, una volta esaurito il glicogeno nei tessuti, sopravviene il \"rigor mortis\" e l'intera carcassa diventa rigida, in quanto le fibre muscolari si contraggono a causa dello scorrimento dei filamenti di actina delle fibre tra i filamenti di miosina, accorciando le miofibrille. In tale condizione di rigidit\u00e0 la cottura della carne \u00e8 molto difficile e per questo motivo le carni vengono lasciate \"maturare\" attraverso il processo di frollatura, che rappresenta il primo stadio chimico-fisico del processo proteolitico, che attraverso la parziale rottura enzimatica delle fibre muscolari consente che le stesse recuperino la loro estendibilit\u00e0 e le carni diventino pi\u00f9 tenere. Normalmente il \"rigor mortis\" si completa in 12-24 ore e si risolve in un periodo che dipende dalla temperatura di conservazione. Normalmente le carni vengono conservate in celle frigorifere con temperature comprese tra 0 a 2\u00a0\u00b0C e pertanto il tempo di frollatura ideale va da 10 a 21 giorni a seconda della specie, razza e dei tagli anatomici considerati. Il processo di frollatura \u00e8 pi\u00f9 veloce nella carne di piccoli animali: maiale e agnello piuttosto che nel bovino, inoltre \u00e8 pi\u00f9 rapido negli animali giovani e pi\u00f9 lento con l'aumentare dell'et\u00e0. Le basse temperature in cui vengono conservate le carcasse preservano la carne da eventuali inquinamenti batterici, ma se la carcassa subisce un processo di raffreddamento troppo repentino, i muscoli possono subire un'estrema contrazione (\"cold shortening\"), che si traduce in carne molto dura anche nei giorni successivi al \"rigor mortis\". Per evitare questi problemi la carcassa dev'essere raffreddata lentamente: la temperatura non deve scendere sotto i 10\u00a0\u00b0C, prima dell'inizio del \"rigor\". Per raggiungere questo obiettivo la carcassa viene tenuta in apposite celle frigorifere chiamate pre-celle che hanno una temperatura intorno a 10\u00a0\u00b0C prima di essere stoccata nelle celle frigorifere vere e proprie a temperatura prossima allo 0\u00a0\u00b0C.\nAnimali vecchi hanno un alto contenuto di tessuto connettivo poco solubile e si rende necessaria pertanto una cottura prolungata.\nQuindi \u00e8 chiaro che in molte aree del pianeta le condizioni di produzione della carne sono avverse a una buona qualit\u00e0 di queste: trasporti su lunghe tratte con poche soste, stalle di scarsa qualit\u00e0, scarsa igiene, mancanza di refrigerazione adeguata nelle fasi della macellazione, fattori che oltre a determinare un peggioramento della qualit\u00e0 organolettica a causa di possibili contaminazioni microbiche possono compromettere definitivamente la salubrit\u00e0 del prodotto con conseguenti rischi per la salute umana.\nControlli sanitari.\nIn Europa le carni dirette al consumo umano devono provenire da animali che siano stati sottoposti, a cura del veterinario ufficiale (in Italia dipendente dalla ASL), a visita \"ante mortem\" e a ispezione \"post mortem\".\nLa certezza che la macellazione dell'animale e la lavorazione delle carni siano avvenute sotto il controllo del veterinario ufficiale, che attesta la salubrit\u00e0 e l'idoneit\u00e0 delle carni stesse, \u00e8 fornita dal bollo sanitario identificativo dello stabilimento di macellazione o del laboratorio di sezionamento, che viene applicato direttamente su ciascuna mezzena o sulle etichette per le carni confezionate.\nL'Autorit\u00e0 competente a livello locale per il controllo sanitario delle carni \u00e8 la ASL - Servizio Veterinario di Igiene degli Alimenti di Origine Animale, a cui appartengono i Medici Veterinari dirigenti, unica professionalit\u00e0 che pu\u00f2 legalmente emettere il giudizio ispettivo sulla sanit\u00e0 e idoneit\u00e0 al consumo umano delle carni.\nEtichettatura.\nNegli esercizi di vendita al dettaglio (macellerie e supermercati), in osservanza di norme comunitarie e nazionali, devono essere fornite le seguenti informazioni obbligatorie.\nPer i tagli di carne non preconfezionati venduti sfusi al taglio, mediante un cartello esposto sul banco di vendita recante:\nPer i tagli di carne preincartati nell'esercizio di vendita venduti a libero servizio, mediante un cartello esposto sul banco di vendita recante:\nPer la carne confezionata, mediante un'etichetta recante:\nPer le carni bovine esiste un sistema di \"etichettatura di rintracciabilit\u00e0\", per cui devono essere riportate obbligatoriamente anche le seguenti informazioni aggiuntive.\nPer i tagli di carne non preconfezionati venduti sfusi al taglio, mediante un cartello esposto sul banco di vendita recante:\nInoltre, il cartellino o le etichette per le carni esposte al pubblico devono recare il prezzo unitario per chilogrammo, la specie e lo stato fisico (fresche, congelate, scongelate).\nLe specie sono:\n\u00c8 previsto anche un \"sistema facoltativo di etichettatura\" per cui con le stesse modalit\u00e0 di cui sopra possono essere fornite altre informazioni riguardanti:\nL'etichettatura delle carni provenienti da un animale, nato, ingrassato e macellato in Italia pu\u00f2 riportare l'indicazione \"Carni di bovino nato, ingrassato e macellato in Italia\" oppure la dizione \"origine Italia\".\nSe le confezioni di carni contengono pezzi provenienti da bovini diversi, l'etichettatura reca, oltre le informazioni obbligatorie, esclusivamente le indicazioni comuni a tutte le carni.\nIl cartellino o l'etichetta devono essere esposti al pubblico recando il prezzo unitario per chilogrammo, la specie e lo stato fisico della carne (fresca o congelata).\nPrincipali frodi.\nLe principali e pi\u00f9 conosciute frodi nella vendita delle carni sono:\nI primi tre esempi rappresentano quelle che possono essere definite frodi di tipo igienico-sanitario, che hanno l'aggravante di rappresentare anche un pericolo per la salute dei consumatori; gli ultimi due esempi, invece, sono frodi, che rientrano nel capitolo delle frodi nell'esercizio del commercio (art.515 Codice Penale).\nNormalmente, non \u00e8 possibile per il consumatore rilevare, con la semplice osservazione dei tagli in vendita, se la carne sia stata trattata in maniera illecita o provenga da animali trattati con sostanze vietate. La maggior parte di esse sono inodori e insapori e non alterano l'aspetto esteriore o la consistenza. \u00c8 importante, quindi, che le carni provengano dai canali commerciali autorizzati.\nAspetti nutrizionali.\nUtilizzo di carne nelle diete: Paesi industrializzati e Paesi in via di sviluppo.\nLa carne \u00e8 tenuta in grande considerazione nella maggior parte delle comunit\u00e0. Ha un valore di prestigio, \u00e8 spesso considerata come l'alimento centrale intorno al quale pianificare i pasti.\nI diversi tipi di carne sono spesso la base di occasioni festive e celebrative e in generale la carne \u00e8 considerata come un alimento ad alto valore nutritivo sia dalla popolazione in generale, sia dalla comunit\u00e0 scientifica.\nIn questo momento c'\u00e8 una notevole differenza di atteggiamento nei confronti della carne tra le popolazioni dei Paesi industrializzati e quelli in via di sviluppo.\nIn questi ultimi, dove la carne occupa un posto marginale nell'alimentazione, la stessa pu\u00f2 essere presa come misura della qualit\u00e0 nutrizionale della dieta nel suo complesso. Quando una tipica dieta \u00e8 fortemente dipendente da un solo tipo di cereale o di radici, la carne, anche in piccole quantit\u00e0, integra l'alimento di base, fornendo una fonte relativamente ricca di ferro biodisponibile e migliorando l'assorbimento di ferro da altri alimenti. Inoltre, la sua composizione aminoacidica \u00e8 complementare a quella di molti alimenti vegetali ed \u00e8 una fonte concentrata di vitamine del gruppo B, tra cui la vitamina B12, che \u00e8 assente nei cibi vegetali. Di conseguenza nei PVS c'\u00e8 pressione per aumentare la disponibilit\u00e0 di prodotti a base di carne.\nNei paesi industrializzati, dove c'\u00e8 abbondanza di cibo di ogni genere a buon mercato, la preoccupazione \u00e8 nei confronti degli effetti potenzialmente pericolosi di un elevato apporto di cibi grassi saturi di origine animale, sullo sviluppo continuo delle normative in materia di igiene nei macelli e nei trattamenti successivi alla macellazione, sugli ormoni somministrati al bestiame, ecc. preoccupazioni che difficilmente si riscontrano nei Paesi in via di sviluppo.\nNei paesi industrializzati ci sono stati cambiamenti lenti ma continui nel corso degli anni sulle quantit\u00e0 relative dei diversi tipi di carne consumata (manzo, maiale, agnello, pollame) influenzati dal prezzo, dalla moda, dalla pubblicit\u00e0, ecc. Negli ultimi anni, inoltre, un fattore importante \u00e8 diventato quello salutistico: le preoccupazioni circa la salute pubblica nei paesi industrializzati, dove hanno avuto una forte ascesa le malattie cardiache, coronariche e altre \"malattie del benessere\" hanno portato a sostanziali variazioni nelle indicazioni dietetiche e raccomandazioni nutrizionali. Queste consigliano, in particolare, una riduzione del consumo di grassi, soprattutto acidi grassi saturi e, di conseguenza (anche se non sempre con fondamento), della carne rossa. Ci\u00f2 ha portato, in alcuni settori di popolazione, a un relativo aumento del consumo di pollame e pesce a scapito della carne rossa.\nUlteriore preoccupazione \u00e8 quella relativa alla presenza nelle carni di pesticidi, residui di ormoni e fattori di crescita usati per aumentare le rese, nonch\u00e9 i timori nei confronti di malattie che possano essere trasmesse all'uomo attraverso le carni (si rammentino la sindrome della cosiddetta mucca pazza, l'influenza aviaria, ecc.).\nInfine, tra i fattori che hanno determinato una variazione dei costumi alimentari, soprattutto nei confronti della carne, \u00e8 l'aumento, per diverse ragioni, del vegetarianismo.\nComposizione.\nLa carcassa animale \u00e8 costituita da muscoli, tessuto connettivo, grasso, ossa e acqua in proporzioni di circa il 75%, a seconda della specie, razza, taglia, et\u00e0, ecc.\nLa variabile meno costante nella composizione della carcassa \u00e8 la quantit\u00e0 di grasso, che pu\u00f2 variare dal 2% in alcuni animali allo stato brado, fino all'8-18% negli animali domestici da allevamenti intensivi.\nComposizione approssimativa del muscolo scheletrico dei mammiferi\nPer quanto riguarda la presenza di vitamine nei principali tipi di carne (Valori per 100\u00a0gr di tagli di parte magra):\nModificazioni apportate dalla cottura.\nSi considerano cotti i prodotti carnei nei quali il centro del prodotto \u00e8 mantenuto a una temperatura di 65-70\u00a0\u00b0C per almeno 10 minuti, tempo sufficiente a coagulare le proteine e la carne si intenerisce per idrolisi parziale del collagene. Il completamento del processo di cottura \u00e8 generalmente indicato da un cambiamento di colore dal rosso al bruno (o dal rosso al rosa in prodotti stagionati) e il sapore \u00e8 pi\u00f9 concentrato. Il processo di cottura comporta alcune variazioni:\nQualit\u00e0 nutrizionali.\n\u00c8 chiaro che la carne non \u00e8 indispensabile nella dieta, come testimonia il gran numero di vegetariani che hanno una dieta nutrizionalmente adeguata, ma \u00e8 altrettanto vero che l'assunzione di prodotti di origine animale rende pi\u00f9 facile il raggiungimento delle dosi giornaliere di diversi nutrienti: infatti la carne costituisce una fonte relativamente ricca di ferro ben assorbibile e migliora l'assorbimento del ferro degli altri alimenti, la sua composizione di aminoacidi \u00e8 complementare a quella di molti cibi vegetali ed \u00e8 una fonte concentrata di vitamine del gruppo B, compresa la vitamina B12, che \u00e8 assente nei cibi vegetali.\nIl fegato poi \u00e8 una fonte molto ricca di vitamina A (oltre che di ferro).\nProblemi di salute associati al consumo di carne.\nLa carne, con modalit\u00e0 sempre crescenti nel corso degli anni, \u00e8 stata associata a diversi tipi di patologie (in particolare le carni rosse, di manzo, vitello, agnello, maiale).\nUno studio epidemiologico prospettico su oltre mezzo milione di persone ha associato al consumo di carni rosse e carni processate (insaccati, prosciutto, hamburger, carne in scatola, ecc.) un modesto incremento della mortalit\u00e0 in generale, e in particolare per cancro e malattie cardiovascolari. Tale incremento deve rilevarsi anche con consumi di carne relativamente bassi (25\u00a0g al giorno).\nNel mese di ottobre 2015 22 scienziati l'International Agency for Research on Cancer (Iarc) dell'Oms provenienti da 10 Paesi si sono incontrati nella sede di Lione per discutere la cancerogenicit\u00e0 del consumo di carne rossa e di carne lavorata. Il 26 ottobre \u00e8 stato pubblicato un \"report\" su \"Lancet Oncology\", e lo IARC ha inserito le carni lavorate nel gruppo 1, ovvero fra le sostanze sicuramente cancerogene (come il fumo e il benzene) e le carni rosse tra quelle \u00abprobabilmente cancerogene\u00bb. Tra le carni rosse troviamo la carne bovina (vitellone, manzo, bue e vacche), carne equina (di cavallo o puledro), carne ovina, carne suina e caprini adulti. Per \"carni lavorate\" lo studio IARC intende le carni che hanno subito un processo di trasformazione attraverso salatura, stagionatura, fermentazione, affumicatura o altri processi per migliorare il sapore e la conservazione. Esempi di carne lavorata sono: w\u00fcrstel, prosciutto, salsicce, carne in scatola, carne secca e le preparazioni a base di carne. Secondo il rapporto dell'Oms il consumo di 50 grammi di carne lavorata al giorno - pari a due fette di \"bacon\" - aumenterebbe del 18% le probabilit\u00e0 di sviluppare un cancro al colon-retto.\nProblemi etici e ambientali associati al consumo di carne.\nEtica religiosa.\nIl consumo di carne \u00e8 oggetto di prescrizioni e divieti in varie religioni: Ebraismo (il Casherut), Islam (il divieto di consumare carne di maiale), Induismo (il divieto di consumare ovini, ritenuti animali sacri), Cristianesimo. Sin dai Padri della Chiesa, \u00e8 vietato il consumo di carne immersa nel sangue dell'animale, mentre \u00e8 consentita una dieta onnivora come quella di No\u00e8 durante il diluvio universale. San Paolo, nella \"Prima lettera ai Corinzi\" raccomanda di evitare la carne degli animali che usualmente venivano sacrificati agli idoli.\nFame e consumo di carne.\nLa continua crescita della popolazione e dei consumi implica che la domanda di cibo crescer\u00e0 almeno fino al 2053. La crescente competizione per la terra, l'acqua e l'energia coinvolger\u00e0 la capacit\u00e0 e le modalit\u00e0 di produrre cibo, il che richiede di ridurre urgentemente l'impatto del sistema alimentare sull'ambiente.\nNel 2010 c'erano circa 7 miliardi di abitanti nel mondo, dei quali si stima che 925 milioni soffrissero la fame, pari al 13,1%.\nLa principale causa della fame \u00e8 la cattiva divisione tra risorse prodotte e risorse consumate: il comparto agricolo produce quantit\u00e0 di cibo sufficienti a garantire almeno 2.720 kilocalorie (kcal) a persona al giorno, ma nonostante questo, 1 su 7 soffre la fame.\n Tuttavia, l'incremento del consumo di carne potrebbe avere serie ripercussioni sulla competizione per il suolo, acqua e sugli altri beni utilizzati per l'allevamento; ci\u00f2 potrebbe limitare la sostenibilit\u00e0 delle produzioni.\nLe diete a base di grandi quantitativi di carne danno un contributo determinante all'aumento della richiesta di terreno per l'agricoltura: secondo la FAO, di tutte le terre emerse non coperte dai ghiacci, il 26% sono adibite a pascolo, mentre il 12% ad uso agricolo, ma il 35% della produzione agricola (circa 1/3) viene utilizzato come mangime per animali, portando cos\u00ec il consumo di suolo per la produzione di carne al 30% del totale delle terre emerse non coperte da ghiacci, e quello per la produzione di vegetali ad uso umano solo all'8%. \nQuindi, nonostante la carne rappresenti solo il 15% della dieta totale degli abitanti del pianeta, per la sua produzione vengono utilizzati approssimativamente l'80% del totale dei terreni utilizzati per la produzione di cibo, con un rapporto negativo tra calorie consumate e calorie prodotte.\nLa comunit\u00e0 scientifica da anni studia il fenomeno e consiglia cambiamenti negli stili di vita, compresa la riduzione del consumo di carne.\nSecondo i redattori del programma televisivo \"Scala Mercalli\", l'elevato consumo di carne dei paesi industrializzati sarebbe una delle pi\u00f9 gravi cause di degrado ambientale su scala mondiale.\nRuolo del consumo di carne sull'effetto serra.\nL'opinione pubblica viene sempre pi\u00f9 allertata sul fatto che l'attivit\u00e0 agricola, specialmente l'allevamento, \u00e8 responsabile di circa un quinto delle emissioni totali di gas-serra e per questo contribuirebbe ai cambiamenti climatici e ai conseguenti effetti avversi sulla salute, compresa la minaccia per le produzioni alimentari in diversi Paesi.\nLe emissioni di gas serra dal settore agricolo contribuiscono per circa il 22% del totale delle emissioni, vale a dire quanto l'industria e pi\u00f9 dei trasporti.\nDi questa quota, l'80% \u00e8 dovuto all'allevamento e al trasporto degli animali da macello, vale a dire che il solo consumo di carne sarebbe responsabile di oltre 1/6 dell'effetto serra.\nCi\u00f2 in quanto il metano e il perossido di azoto, associati alle produzioni animali, contribuiscono al riscaldamento molto pi\u00f9 di quanto non faccia l'anidride carbonica\nSu questo stesso argomento, la rivista di divulgazione scientifica \"New Scientist\" riporta uno studio condotto in Giappone, il quale evidenzia come un chilogrammo di manzo sia responsabile di maggiori emissioni di gas serra di quante ne produca il guidare l'auto per 3 ore lasciando contemporaneamente tutte le luci accese in casa.\nLo stesso studio, come altri, evidenzia come l'allevamento del bestiame, oltre a essere uno dei maggiori contributori alle emissioni antropogeniche di gas serra, \u00e8 il principale responsabile della nitrificazione e acidificazione dei suoli attraverso la dispersione di grandi quantit\u00e0 di ammoniaca, per cui si rende necessario considerare fonti alternative di proteine rispetto a quelle animali.\nSecondo Rajendra Pachauri, Premio Nobel per la pace 2007 e due volte direttore dell'Intergovernmental Panel on Climate Change, le persone dovrebbero trascorrere almeno un giorno alla settimana senza carne \u2013 se volessero davvero contribuire con un efficace sacrificio personale a combattere i cambiamenti climatici\u00a0\u2013 e successivamente ridurre ulteriormente il consumo di carne.\nCritiche al consumo di carne.\nCondizioni di allevamento.\nMolte critiche si basano sulle aberranti condizioni dell'allevamento intensivo (limitato spazio disponibile per capo, ricorso a lettiere permanenti o a pavimenti fessurati, utilizzo marginale di fieno ed erba) e sulla presenza di sostanze potenzialmente dannose come residui ai consumatori (estrogeni, tireostatici, betabloccanti e altre sostanze, per altro illegali).\nCosto energetico dell'allevamento.\nElevato \u00e8 il costo energetico per la produzione di carne:\nL'allevamento di bestiame genererebbe, secondo la FAO, quasi un quinto del gas serra mondiale, pi\u00f9 dei trasporti."}
{"id": "2325708", "revid": "1543377", "url": "https://it.wikipedia.org/wiki?curid=2325708", "title": "Candoni", "text": "Candoni \u00e8 una municipalit\u00e0 di Quarta classe delle Filippine, situata nella Provincia di Negros Occidental, nella regione di Visayas Occidentale.\nCandoni \u00e8 formata da 9 baranggay:"}
{"id": "2325711", "revid": "228587", "url": "https://it.wikipedia.org/wiki?curid=2325711", "title": "Cauayan", "text": ""}
{"id": "2325712", "revid": "287204", "url": "https://it.wikipedia.org/wiki?curid=2325712", "title": "Ko\u0161arka\u0161ki klub Zrinjevac", "text": "Il K.K. Zrinjevac \u00e8 una societ\u00e0 cestistica avente sede a Zagabria, in Croazia. Fondata nel 1937, gioca nel campionato croato di pallacanestro.\nDisputa le partite interne nella \u0160portska dvorana Kutija \u0161ibica, che ha una capacit\u00e0 di 1.500 spettatori."}
{"id": "2325713", "revid": "2184720", "url": "https://it.wikipedia.org/wiki?curid=2325713", "title": "Porte di Potenza", "text": "Le porte di Potenza rappresentano le antiche entrate al centro storico della citt\u00e0, che sin dal medioevo era protetto da una cinta muraria. Le porte ancora esistenti sono soltanto tre: Porta San Giovanni, Porta San Luca e Porta San Gerardo, mentre le altre furono abbattute nel corso dell'Ottocento, quando il volto urbanistico originale della citt\u00e0 venne modificato per consentirne la modernizzazione, oppure a seguito di eventi sismici.\nPorte esistenti.\nPorta San Giovanni.\nPrende il nome dall'antico ospedale dedicato a S. Giovanni di Dio, all'epoca situato nelle vicinanze della porta d'ingresso. Sopravvissuta ai vari terremoti e distruzioni che la cinta muraria della citt\u00e0 dovette subire, la porta, a cui si accede tramite una gradinata, si trova lungo la via Caserma Lucania e presenta un arco a tutto sesto; in passato era sorvegliata da due torri laterali, di cui oggi ne resta solo una.\nPorta San Gerardo.\nPrende il nome dal Duomo di San Gerardo, \u00e8 situata in via Vincenzo Scafarelli/largo Duomo tra il Palazzo Vescovile e Palazzo Scafarelli. Fu costruita in et\u00e0 normanna, probabilmente per creare un accesso diretto ai possedimenti della Curia. Soltanto dopo alcuni lavori di restauro sono stati rinvenuti dei mosaici antichi, grazie ai quali \u00e8 stato possibile datare l'edificazione originale della Cattedrale di San Gerardo. \nLa porta presenta un arco a botte a sesto ribassato, sormontato da una piccola finestra, segno di un antico posto di guardia fortificato a difesa della porta.\nPorta San Luca.\nSituata all'inizio di via Manh\u00e8s, nei pressi della Torre Guevara, prende il nome dall'antico convento adiacente ad essa, il monastero di San Luca, oggi utilizzato come Caserma dei Carabinieri.\nEssa \u00e8 caratterizzata da un arco a tutto sesto ai cui lati si possono ancora osservare i conci di pietra calcarea a cui erano fissati i cardini del portale.\nPorte abbattute.\nPorta Trinit\u00e0.\nEra situata tra la chiesa della S.S. Trinit\u00e0 e l'antico Largo Tassiello, oggi chiamato Piazza Duca della Verdura. Non rappresentava, per quanto si sa, un vero e proprio accesso cittadino, ma era considerato un passaggio per la piazza dove si svolgeva il mercato, intorno alla met\u00e0 dell'Ottocento.\nPorta Mendola.\nLe prime notizie riguardanti la porta risalgono al XVI secolo.\nSituata in via Orazio Petruccelli, prende il nome, secondo la tradizione, dal fatto che vicino ad essa fioriva un albero di mandorle o \"mennole\". Non era atta alla difesa della citt\u00e0 ed era posta a fianco di una torretta che i potentini chiamavano la torre dalle uova d'oro, ora non pi\u00f9 esistente. Porta Mendola venne abbattuta nel 1864.\nPorta Salza.\nLe prime notizie che accertano l'esistenza del casale Salza, da cui potrebbe prendere il nome la porta, risalgono al 1206. La porta, comunque, risultava essere l'unico accesso controllato alla citt\u00e0. Fu abbattuta 18 agosto del 1818 a causa della progressiva espansione urbana dell'abitato."}
{"id": "2325723", "revid": "272884", "url": "https://it.wikipedia.org/wiki?curid=2325723", "title": "Niccol\u00f2 Sagri", "text": ""}
{"id": "2325724", "revid": "23314659", "url": "https://it.wikipedia.org/wiki?curid=2325724", "title": "Vespaio ventilato", "text": ""}
{"id": "2325731", "revid": "256896", "url": "https://it.wikipedia.org/wiki?curid=2325731", "title": "Microstomus kitt", "text": "La limanda-sogliola o sogliola limanda (Microstomus kitt) \u00e8 un pesce di mare della famiglia Pleuronectidae.\nDistribuzione e habitat.\nQuesta specie \u00e8 distribuita tra la Norvegia a nord e il Golfo di Guascogna a sud. Raggiunge l'Islanda ed il mar Baltico occidentale.\nVive, al contrario della gran parte dei pesci piatti su fondi duri a scogli o ciottoli ma si pu\u00f2 occasionalmente rinvenire su sabbia. \u00c8 abbastanza costiera ma pu\u00f2 comunque scendere fino a 200 metri.\nDescrizione.\nQuesta specie \u00e8 simile alla limanda come aspetto generale ma si riconosce subito per la bocca piccolissima, veramente minuscola, che non raggiunge nemmeno gli occhi. Inoltre ha il peduncolo caudale ampio, ben diverso da quello sottile degli altri pleuronettidi.\nIl colore \u00e8 beige o marrone con ben visibili macchie ocellate con il centro chiaro, spesso arancione. Una di queste macchie, particolarmente vistosa, \u00e8 sita sotto la pinna pettorale.\nRaggiunge i 60 cm di lunghezza.\nAlimentazione.\nBasata su vermi anellidi policheti e molluschi.\nRiproduzione.\nAvviene in primavera ed estate.\nPesca.\nHa carni ottime ma non \u00e8 un prodotto della pesca particolarmente importante nonostante sia comune in vaste aree del mar del Nord."}
{"id": "2325738", "revid": "1546219", "url": "https://it.wikipedia.org/wiki?curid=2325738", "title": "Cauayan (Negros Occidental)", "text": "Cauayan \u00e8 una municipalit\u00e0 di Prima classe delle Filippine, situata nella Provincia di Negros Occidental, nella regione di Visayas Occidentale.\nCauayan \u00e8 formata da 25 baranggay:"}
{"id": "2325741", "revid": "4711", "url": "https://it.wikipedia.org/wiki?curid=2325741", "title": "Ko\u0161arka\u0161ki Klub Cedevita", "text": ""}
{"id": "2325745", "revid": "14691", "url": "https://it.wikipedia.org/wiki?curid=2325745", "title": "Isola di Marion", "text": ""}
{"id": "2325747", "revid": "4711", "url": "https://it.wikipedia.org/wiki?curid=2325747", "title": "KK Cedevita", "text": ""}
{"id": "2325757", "revid": "287204", "url": "https://it.wikipedia.org/wiki?curid=2325757", "title": "L'artefice", "text": "L'artefice \u00e8 una raccolta di racconti brevi e poesie pubblicata dallo scrittore argentino Jorge Luis Borges nel 1960.\nStruttura.\nL'artefice raccoglie 24 brani in prosa e 29 poesie composte da Borges tra il 1934 e il 1950. La prima parte del volume \u00e8 dedicata ai racconti brevi, tra cui \"L'artefice\", \"Parabola del palazzo\" (testo su cui l'autore \u00e8 successivamente tornato, modificandolo e ampliandolo, nella raccolta \"Il libro di sabbia\"), \"Borges e io\", \"Dialogo di morti\", mentre nella seconda sono raccolte le poesie.\nI racconti di questa raccolta sono caratterizzarti da assoluta brevit\u00e0 (il racconto pi\u00f9 lungo non va oltre le 3 pagine) e dalla narrazione di fatti e impressioni personali, cosa non frequente nei racconti dello scrittore argentino.\nTematiche.\nSia nei racconti che nelle poesie ricorrono molte dei temi cari a Borges, come:"}
